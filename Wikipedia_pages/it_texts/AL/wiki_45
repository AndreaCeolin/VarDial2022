{"id": "1494706", "revid": "1543377", "url": "https://it.wikipedia.org/wiki?curid=1494706", "title": "Giuseppe Musolino", "text": "Biografia.\nIl fatto.\nTaglialegna di mestiere, la sua storia inizia il 28 ottobre 1897 quando scoppia una rissa rusticana nell'osteria della \"Frasca\", a Santo Stefano in Aspromonte, per una partita di nocciole: da un lato Musolino e Antonio Filast\u00f2, dall'altro i fratelli Vincenzo e Stefano Zoccali, oltre ad un loro compagno. Una rissa come tante: ma il giorno dopo in una stalla (dove viene trovato il berretto di Musolino) qualcuno spara a Vincenzo Zoccali, che rimane ferito. Intervengono i carabinieri, che arrestano il Filast\u00f2 ed un tale Nicola Travia. Bussano alla casa di Musolino, ma non lo trovano, perch\u00e9 \u00e8 scappato.\nDi l\u00ec a sei mesi Musolino \u00e8 arrestato dalla guardia municipale Alessio Chirico, tradotto a Reggio Calabria e processato per tentato omicidio.\nPrimo processo.\nIl 24 settembre 1898, al processo davanti alla Corte d'Assisi di Reggio Calabria, nonostante le prove portate da Musolino, non furono smentite le false testimonianze di Rocco Zoccali e Stefano Crea, che affermarono di averlo sentito adirato per il bersaglio fallito.\nIl 28 settembre la sentenza fu di 21 anni di carcere.\nSempre proclamatosi innocente, giura vendetta in caso di evasione, cantando il motivo della canzone del brigante Nino Martino:\nInoltre a Zoccali avrebbe giurato che \u00abavrebbe letteralmente mangiato il fegato\u00bb o che \u00abne avrebbe venduto la carne come animali da macello\u00bb.\nCarcere e latitanza.\nViene condotto e recluso nel carcere di Gerace Marina, l'odierna Locri.\nAlle ore 3:30 del 9 gennaio 1899 riesce a fuggire e inizia la sua vendetta.\nSi racconta che durante la galera Musolino avesse sognato san Giuseppe, che gli avrebbe indicato il punto in cui avrebbe dovuto scavare nella cella e con facilit\u00e0 scappare insieme ai suoi compagni di carcere Giuseppe Surace, Antonio Filast\u00f2 e Antonio Saraceno.\nCommette una serie di omicidi contro tutti quelli che l'hanno accusato e tradito, nascondendosi poi tra le montagne, nei boschi, e persino nei cimiteri (come a Roccaforte del Greco), godendo dell'appoggio della gente del posto, sia contadini, caprari e gente benestante, che lo vede come simbolo dell'ingiustizia in cui la Calabria allora versava.\nNei primi 8 mesi dalla fuga commette 5 omicidi e 4 tentati omicidi e tenta di distruggere con la dinamite la casa di Zoccali.\nIniziata la caccia al brigante, viene posta una taglia di 5.000 lire su di lui, ma Musolino sfugge sempre alla cattura.\nUna volta si tenta, tramite un certo Antonio Princi, di farlo addormentare drogando con l'oppio la pasta, ma il tentativo fallisce: Musolino ferisce il Princi e uccide il carabiniere che stava nascosto dietro la siepe in attesa di arrestarlo. Un'altra volta si cerca di fargli credere che potrebbe emigrare con una nave attraccata a Capo Bruzzano, ma egli non si reca all'appuntamento e successivamente scopre che non c'era nessuna nave, svelando quindi l'inganno.\nLa sua notoriet\u00e0 in poco tempo si sparge in tutta Italia grazie alla stampa italiana e pure i giornali stranieri (\"Times\", \"Le Figaro\") iniziano a interessarsi della vicenda. La sua figura cos\u00ec diventa una sorta di leggenda e le sue gesta diventano uno spunto per molte canzoni popolari (si ritrova nelle canzoni di Mino Reitano, Otello Profazio, Dino Murolo, Natino Rappocciolo, Enzo Laface e altri cantanti folcloristici calabresi).\nNel 1901 Musolino decide di lasciare la Calabria per andare a chiedere la grazia al nuovo re Vittorio Emanuele III e perch\u00e9 comunque la situazione diventava difficile per lui, pur coi suoi appoggi nell'area calabrese.\nLa cattura.\nAd Acqualagna, in provincia di Pesaro Urbino, per\u00f2, viene per caso catturato da due carabinieri ignari della sua identit\u00e0, che riescono a raggiungerlo perch\u00e9 \u00e8 inciampato in un fil di ferro. I carabinieri erano l'appuntato Amerigo Feliziani, di Baschi e Antonio La Serra, di San Ferdinando di Puglia, comandati dal brigadiere Antonio Mattei (il padre di Enrico Mattei). Musolino stava percorrendo un viottolo di campagna nella localit\u00e0 di Farneta, nelle vicinanze di Acqualagna; alla vista dei due carabinieri, che si trovavano nella zona alla ricerca di alcuni banditi del luogo, improvvisamente comincia a correre, pensando che cercassero lui. Inciampa per\u00f2 su un filo di ferro di un filare di viti, cade ed \u00e8 fermato.\nDivenne famosa la frase: \u00abChiddu chi non potti n'esercitu, potti nu filu\u00bb (\"Quello che non pot\u00e9 un esercito, pot\u00e9 un filo\").\nIl 17-18 ottobre del 1901 i giornali rendono pubblico l'evento. Dopo che Musolino viene arrestato, il mattino del 22 ottobre 1901 \u00e8 interrogato e quindi il 24 ottobre trasferito nel carcere di Catanzaro con un treno speciale, sotto la scorta di Alessandro Doria, \"Ispettore Generale delle Carceri Italiane\".\nPer la sua cattura si stima che il governo abbia speso un milione di lire, come viene riportato sui giornali:\nSecondo processo.\nIl processo inizia il 14 aprile del 1902 alla Corte d'Assise di Lucca.\nMusolino chiede di essere difeso dai due migliori avvocati d'Italia del tempo (Corriere della Sera - 22/23 gennaio 1902).\nSi rifiuta anche, per non dare una cattiva idea di s\u00e9 all'opinione pubblica, di indossare gli abiti da carcerato. Avrebbe detto, secondo \"Indagine su un bandito\" di Altobelli: \u00abHo un abito di sedici lire il metro, e lo voglio indossare! Io sono un uomo storico e non un delinquente qualunque: bisogna perci\u00f2 usarmi riguardo\u00bb, ma successivamente gli avvocati lo convincono del contrario.\nL'avvocato del brigante era un certo Dal Poggetto.\nA causa della presenza di numerosi testimoni calabresi, molti dei quali in difficolt\u00e0 nell'esprimersi in un italiano fluente, si rese necessaria la presenza di un vero e proprio interprete che traducesse dal loro dialetto. A svolgere tale compito venne chiamato l'esperto Francesco Limarzi, noto all'epoca per aver dato alle stampe la traduzione in calabrese dell'intero Paradiso della Divina Commedia.\nMusolino pronuncia questa autodifesa: \u00abSe mi assolveste, il popolo sar\u00e0 contento della mia libert\u00e0. Se mi condannaste, fareste una seconda ingiustizia come pigliare un altro Cristo e metterlo nel tempio. Eppoi, vedete, io non sono calabrese, ma di sangue nobile di un principe di Francia. Chi condannate? Un cadavere, perch\u00e9 io posso avere cinque o sei mesi di vita al pi\u00f9\u00bb. Parole che diverranno celebri, ma che comunque non gli evitano l'ergastolo al carcere di Portolongone e otto anni in segregazione cellulare.\nLa sentenza viene emanata l'11 luglio 1902 alle 20:50.\nDurante il processo vende alla stampa alcune sue poesie.\nDopo il processo.\nResta in carcere fino al 1946, quando gli verr\u00e0 riconosciuta l'infermit\u00e0 mentale; viene poi portato al manicomio di Reggio Calabria, dove muore dieci anni dopo, alle 10:30 del 22 gennaio 1956.\nBrigante o no?\nDa un lato il suo comportamento \u00e8 tipico di questa figura: egli si oppone allo Stato, commette omicidi non credendo pi\u00f9 nella giustizia statale, essendone diventato una vittima.\nNon uccide per\u00f2 per un \"ideale rivoluzionario\", ma unicamente per il suo desiderio di vendetta nei confronti di coloro che lo accusarono e contro chi si oppone a questo.\nDieci anni dopo i professori di psichiatria Annibale Puca e Giacomo Cascella, del manicomio di Aversa, compirono uno studio dove affermarono la pazzia latente di Giuseppe Musolino che si scaten\u00f2 quando sub\u00ec il primo torto dalla societ\u00e0 nel condannarlo a 21 anni di carcere.\nI sintomi di tale pazzia erano la convinzione di essere lui la legge, l'inesauribile sete di vendetta, l'essere sospetto e la credulit\u00e0.\nSostennero quindi che anche al secondo processo lo Stato sbagli\u00f2 nuovamente nel giudicarlo, poich\u00e9 avrebbe dovuto essere portato in manicomio direttamente e non avrebbe dovuto subire la pena dell'ergastolo.\nMusolino e la malavita.\nSecondo la ricostruzione del professor Mario Casaburi, Musolino farebbe parte della picciotteria locale, come rivelato dal poliziotto Mangione in un suo rapporto al prefetto del 17 maggio 1901, in quanto sia Vincenzo Zoccali che Musolino erano affiliati, ma il primo non voleva pi\u00f9 farne parte per timore di essere colpito dalla Legge. Musolino e gli altri affiliati, di conseguenza, lo prendevano in giro al grido di \"infame\" e \"carogna\". Dopo la lite nel bar tra Antonio Filast\u00f2, Musolino e i due fratelli Zoccali, i capi della picciotteria decisero per l'omicidio di Zoccali e venne sorteggiato come esecutore un certo Giuseppe Travia. Al momento dell'esecuzione Travia fu accompagnato da Musolino; il primo manc\u00f2 la mira e, scappando, Musolino perse il berretto.\nSempre secondo il poliziotto Mangione, sarebbero stati membri di alcune cosche del reggino a farlo evadere dal carcere di Gerace e durante la sua latitanza sarebbe stato a capo della picciotteria di Santo Stefano in Aspromonte, che si componeva di circa 120 affiliati.\nAnche secondo lo storico e giornalista John Dickie, sempre l'agente Mangione rivel\u00f2 in una serie di rapporti, grazie alle delazioni di alcuni picciotti delusi, che a Santo Stefano in Aspromonte esisteva la picciotteria organizzata come una istituzione statale, con un fondo sociale e un tribunale. Il numero di affiliati sarebbe stato di 166 ed era stata fondata negli anni '90 dell'Ottocento dal padre e dallo zio di Giuseppe Musolino.\nPer tutto il 1901, alla luce dei rapporti dell'agente, fu spezzata la rete di protezione di cui godeva Musolino e ci\u00f2 lo costrinse a spostarsi dalla Calabria.\nDurante il processo a Lucca, quando fu chiamato a testimoniare, il sindaco di Santo Stefano dichiar\u00f2 che la picciotteria fosse stata inventata per nascondere la debolezza delle forze dell'ordine e che i due complici di Musolino che uccisero l'ex sindaco erano solo due onesti lavoratori.\nAl processo, comunque, non emerse mai marcatamente il fatto che Musolino non agisse da solo e che facesse parte dell'onorata societ\u00e0.\nMusolino e le forze dell'ordine.\nMusolino ammise sempre di aver rispetto per le forze dell'ordine che facevano il loro mestiere, come si evince dalle sue deposizioni al processo, nel quale ripetutamente racconta di vicende in cui risparmi\u00f2 la vita ai poliziotti che lo inseguivano.\nAfferm\u00f2 ci\u00f2 anche in due pubblicazioni del 1900 nei giornali \"La Tribuna\" e l\"Avanti!\".\nFurono entrambe scritte da Domenico Nucera Abenavoli; la prima era una lettera in risposta all'immagine negativa diffusasi su di lui dopo l'omicidio del carabiniere Pietro Ritrovato, la seconda fu una intervista in cui continuava ad esprimere il suo concetto di giustizia e che quindi non era in lotta contro le forze dell'ordine.\nMusolino e la stampa.\nMusolino ebbe eco su tutta la stampa italiana (\"Corriere della Sera\", \"Avanti!\", \"Il Mattino\", \"Il Secolo\") e in parte anche in quella straniera (\"Times\", \"Le Figaro\").\nLa sua epopea venne anche definita \"Musolineide\".\nIn ogni giornale si cerc\u00f2 di descrivere la vicenda del bandito, talvolta come esempio negativo, talvolta circondandolo di un'aura leggendaria, talvolta additando la colpa degli omicidi alla condizione di degrado e miseria della Calabria.\nAlcune dichiarazioni di alcuni giornalisti al riguardo del brigante:\nIl brigante vendette anche al \"Corriere della Sera\" alcuni suoi componimenti poetici, pubblicati nell'articolo: \"Una lettera di Musolino\" del 22-23 gennaio 1902.\nLe interviste.\nEbbe coinvolgimenti diretti, come detto nel precedente paragrafo, tramite il giornalista Domenico Nucera Abenavoli, il quale pubblic\u00f2 una sua lettera ne \"La Tribuna\" e una sua intervista nell\"Avanti!\".\nL'ultima sua intervista venne rilasciata a Gaetano Ruffo per \"Il Secolo\" il 18 e 19 luglio del 1901.\nTramite questi contatti con la stampa cerc\u00f2 sempre di difendere il suo operato con la tesi della vendetta personale per il reato non commesso; inoltre affermava o di essere vittima dell'ingiustizia della societ\u00e0, oppure di essere un brigante ma in accezione positiva."}
{"id": "1494708", "revid": "33689", "url": "https://it.wikipedia.org/wiki?curid=1494708", "title": "Gundoaldo", "text": "Biografia.\nFratello della regina Teodolinda e figlio del duca di Baviera Garibaldo I e di Valdrada (a sua volta figlia di Vacone, re dei Longobardi tra il 510 e il 540), ebbe due figli, Gundeperto e Ariperto (in alcuni testi nominato Chairiberto), in seguito anch'egli re dei Longobardi. In seguito al matrimonio della sorella con re Autari, celebrato a Verona il 15 maggio 589, Gundoaldo fu nominato duca di Asti.\nDopo la morte di Autari, pochi mesi dopo il matrimonio, Teodolinda si rispos\u00f2 con il duca di Torino, Agilulfo, che venne incoronato re a Milano nel maggio del 591. Nella sua \"Cronaca\" lo storico franco Fredegario racconta che, essendo il duca d'Asti molto amato dai suoi sudditi, rappresentava una possibile insidia per la successione al regno longobardo e che per questo venne assassinato, su ordine della \"fazione\" reale.\nPaolo Diacono e l'Origo, a tal proposito parlano di una rivolta di alcuni duchi longobardi (Mimulfo, Gaidulfo, Ulfari) sedata con successo dall'esercito regio: proprio questo potrebbe essere il riferimento di Fredegario, laddove parla di fazione reale:\nAlla morte di Gundoaldo non si sa che fine fece Gundeperto, mentre Ariperto probabilmente succedette al padre nella reggenza del Ducato di Asti. Dalla cronaca di Paolo Diacono si sa che assurse al trono longobardo in seguito alla morte di Rodoaldo, figlio di Rotari, nel 653."}
{"id": "1494713", "revid": "767487", "url": "https://it.wikipedia.org/wiki?curid=1494713", "title": "Corbu (Harghita)", "text": "Corbu (in ungherese \"Gyergy\u00f3holl\u00f3\") \u00e8 un comune della Romania di 1.571 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: Capu Corbului e Corbu."}
{"id": "1494716", "revid": "466539", "url": "https://it.wikipedia.org/wiki?curid=1494716", "title": "Urussanga", "text": "Urussanga \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Crici\u00fama.\nUrussanga fu fondata dall'ingegnere Joaquim Vieira Ferreira il 26 maggio 1878 e fu dichiarata comune nell'ottobre del 1900. In questo comune la maggior parte degli abitanti \u00e8 discendente da italiani emigrati, prevalentemente dal Veneto; ci\u00f2 \u00e8 visibile chiaramente nel settore della gastronomia e del vino.\nAmbiente.\nIl comune di Urussanga \u00e8 caratterizzato dalla presenza di molti fiumi: Rio Maior, Rio Carv\u00e3o, Rio Deserto, Rio Barro Vermelho, Rio America, Rio Caete. Tutti questi fiumi sono affluenti del Rio Urussanga. La disponibilit\u00e0 di acqua \u00e8 elevata, soprattutto nei mesi di settembre e marzo. La qualit\u00e0 dell'acqua del Rio Urussanga e dei suoi affluenti \u00e8 tra le peggiori nello Stato di Santa Catarina. Ad Urussanga ci sono inoltre molte societ\u00e0 minerarie, in quanto la zona \u00e8 caratterizzata dalla presenza di notevoli quantit\u00e0 di carbone.\nClima.\nIl clima \u00e8 subtropicale umido. Le temperature variano da 42,2\u00a0\u00b0C (massima) a - 4,6\u00a0\u00b0C (minima). L'inverno \u00e8 freddo e umido con gelate occasionali. L'estate \u00e8 calda, ma non secca. L'umidit\u00e0 dell'aria media \u00e8 dell'81,5%. La velocit\u00e0 media del vento \u00e8 di 2,0\u00a0m/s.\nEconomia.\nL'economia \u00e8 basata su industrie metallurgiche e minerarie e viticoltura. Si coltivano prevalentemente fagioli, Mais (Zea Mais) e tabacco. \u00c8 diffuso l'allevamento dei suini.\nFeste.\nNegli anni pari viene celebrata la \"Festa do Vinho\", mentre negli anni dispari si festeggia il \"Ritorno alle origini\", in ricordo degli avi italiani che sono emigrati.\nLa prima festa si festeggia nel mese di agosto, mentre la seconda il giorno della fondazione della citt\u00e0."}
{"id": "1494717", "revid": "729019", "url": "https://it.wikipedia.org/wiki?curid=1494717", "title": "Articolazione intercostale", "text": "Le articolazioni intercostali, note anche come \"articolazioni intercondrali\" perch\u00e9 si instaurano tra strutture cartilaginee, si riscontrano tra le cartilagini costali dalla sesta (talvolta dalla quinta) alla nona.\nEsse sono costituite da sottili capsule fibrose contenenti cavit\u00e0 asinoviali e rinforzate da \"legamenti intercondrali\" classificati alcune volte come sindesmosi.\nTra la nona e la decima costa non si instaura mai un'articolazione sinoviale, spesso \u00e8 invece presente un legamento intercondrale.\nI movimenti consentiti alle articolazioni intercostali sono alquanto ridotti e si limitano ai pochi necessari degli atti respiratori."}
{"id": "1494723", "revid": "363629", "url": "https://it.wikipedia.org/wiki?curid=1494723", "title": "Ormeggio", "text": "L'ormeggio \u00e8 l'insieme delle operazioni nautiche che si effettuano per rendere stabilmente ferma un'imbarcazione in un dato punto della costa (generalmente il molo di un porto); \u00e8 anche il luogo in cui il natante viene tenuto fermo, nonch\u00e9 ogni elemento accessorio utilizzato per stabilizzarne la posizione.\nDescrizione.\nSi distingue dall'ancoraggio sia perch\u00e9 non necessariamente per ormeggiare si fa ricorso all'uso di ancore (anzi in molti porti e soprattutto marine \u00e8 espressamente vietato dar fondo all'ancora), sia perch\u00e9 per ormeggio si intende una sosta in porto, in rada o a breve distanza dalla costa, comunque sopra fondali ordinari, non dunque sopra fondali alti, dove occorre ancorarsi con catene di lunghezza non ordinaria.\nInoltre, l'ormeggio \u00e8 tipico delle imbarcazioni, mentre l'ancoraggio pu\u00f2 riguardare oggetti galleggianti delle pi\u00f9 varie nature (ad esempio una piattaforma petrolifera in mare aperto) e non necessariamente condotti sul punto di sosta con manovre nautiche (possono ad esempio esservi meramente rimorchiati).\nL'ormeggio in banchina, tipicamente con legatura a bitte e anelli, \u00e8 propriamente detto attracco ed in genere si effettua unitamente ad operazioni di sbarco/imbarco che condizionano le modalit\u00e0 di immobilizzazione del natante. Tuttavia, il termine attracco \u00e8 diffuso per la marineria commerciale mentre per il diporto, in cui si usa anche fissare la nave a gavitelli o corpi morti, si parla comunemente di ormeggio.\nNel 2014, in Costa Azzurra, per risolvere i problemi della scarsit\u00e0 di posti barca nei porti del Mediterraneo e della protezione dei fondali marini, il governo Francese ha sperimentato il \"Waterlily\" una piattaforma a forma di fiore di loto, in grado di ormeggiare 16 barche tra i sei e i 12 metri, utilizzando un solo ancoraggio anzich\u00e9 il massimo di 16 e riducendo gli spazi d'ingombro.\nTecniche di ormeggio.\nL'ormeggio ad una banchina pu\u00f2 essere di fianco (\"all'inglese\"), di poppa (\"alla francese\") o di prua\nL'ormeggio ad una boa \u00e8 assicurato da prua per mezzo della catena dell'ancora o di un robusto cavo passato a doppino sul grosso anello o sul maniglione presente sulla parte superiore della boa. Nell'ormeggio a due boe, la nave oltre ad essere ormeggiata ad una boa a prora, \u00e8 ormeggiata ad una boa a poppa per mezzo di uno o pi\u00f9 cavi passati a doppino.\nL'ormeggio ad un corpo morto \u00e8 assicurato per mezzo di un robusto cavo ancorato al corpo morto sul fondo: tale cavo viene dato volta alle bitte di bordo.\nL'ormeggio mediante fissaggio a struttura a terra deve tener conto delle eventuali prevedibili maree e risacche.\nManovre di ormeggio.\nLe manovre di ormeggio comprendono:\nL'ormeggio pu\u00f2 essere assistito da terra e dal mare: soprattutto per la presentazione del natante (specialmente in caso di avvicinamento al traverso, cio\u00e8 per fare aderire una murata ad una banchina, e comunque per rotazioni in spazi ristretti) si utilizzano risorse esterne all'imbarcazione che vanno dall'ormeggiatore che corre a fissare le cime o gomene che gli sono lanciate da bordo, al gommone o al rimorchiatore che tirano l'imbarcazione o la spingono lateralmente puntando opportunamente le loro prue sullo scafo da ormeggiare. Le cime e le gomene fissate dall'ormeggiatore a terra vengono poi tirate da bordo a mano o a macchina per effettuare l'avvicinamento grazie al loro accorciamento."}
{"id": "1494724", "revid": "1272592", "url": "https://it.wikipedia.org/wiki?curid=1494724", "title": "Pietro Corea", "text": " Famigerato eroe della \"rivolta dei cafoni calabresi\", fu catturato verso la fine del 1865.\nBiografia.\nIn Calabria, a ridosso dell'unit\u00e0 d'Italia, la fama di Corea e della sua banda, nonch\u00e9 delle \"gesta\" che il bandito compiva, sempre accompagnato dalla bella amante Rosaria Mancuso, si diffusero rapidamente.\nL'imprendibile \"primula rossa\" della rivolta dei cafoni, favorito dalla natura selvaggia della regione, sembrava inafferrabile, finch\u00e9, dopo lunghe indagini, la banda fu scovata a Gagliano - periferia di Catanzaro - dove si nascondeva in un rifugio segreto. Secondo il giornale cosentino \"Il Crati\" del 10 novembre 1866 (pag. 2), Pietro Corea era \"lordo di 109 omicidii\".\nInsieme al capo banda caddero nella rete dei carabinieri i briganti Antonio Trapasso, Pasquale Dardano nonch\u00e9, ultima a uscire vestita da uomo, Rosaria. Strettamente legati, i quattro vennero tradotti in cella. \nIl carabiniere Bonetto ebbe una medaglia d'argento alla memoria.\nLa ghigliottina \u00e8 oggi esposta al museo provinciale di Catanzaro. http://www.cybermidi.net/liceosiciliani/bacheca/catanzaro.htm"}
{"id": "1494726", "revid": "158286", "url": "https://it.wikipedia.org/wiki?curid=1494726", "title": "Sindesmosi", "text": ""}
{"id": "1494727", "revid": "167080", "url": "https://it.wikipedia.org/wiki?curid=1494727", "title": "Gomene", "text": ""}
{"id": "1494729", "revid": "228587", "url": "https://it.wikipedia.org/wiki?curid=1494729", "title": "Le donne di Algeri", "text": ""}
{"id": "1494731", "revid": "80339", "url": "https://it.wikipedia.org/wiki?curid=1494731", "title": "Semyon Davidovich Kirlian", "text": ""}
{"id": "1494732", "revid": "767487", "url": "https://it.wikipedia.org/wiki?curid=1494732", "title": "Corund", "text": "Corund (in ungherese \"Korond\") \u00e8 un comune della Romania di 6.266 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 5 villaggi: Atia, Calonda, Corund, F\u00e2nt\u00e2na Brazilor, Valea lui Pavel.\nLa maggioranza della popolazione (circa il 95%) \u00e8 di etnia \"Sz\u00e9kely\".\nCorund \u00e8 nota soprattutto per la sua produzione artigianale di vasi in ceramica."}
{"id": "1494733", "revid": "197761", "url": "https://it.wikipedia.org/wiki?curid=1494733", "title": "Port Whale", "text": ""}
{"id": "1494737", "revid": "640277", "url": "https://it.wikipedia.org/wiki?curid=1494737", "title": "Premio Teramo per un racconto inedito", "text": "Il Premio Teramo per un racconto inedito, fondato da Giammario Sgattoni nel 1959, chiuse la sua prima fase con la ventesima edizione, tenutasi nel 1978. Dopo un periodo di interruzione ha ripreso vita nel 1986.\nArticolazioni del Premio.\nLa formula ideata da Sgattoni per il Premio si rivolgeva sia agli autori affermati che ai giovani e agli esordienti, senza trascurare quanti praticavano la scrittura in ambito regionale.\nA un premio \"ufficiale\", interessante anche da un punto di vista economico, affianc\u00f2 infatti un premio riservato a uno scrittore abruzzese (oggi intitolato a Mario Pomilio) e un premio destinato a uno scrittore giovane (oggi intitolato a Giacomo Debenedetti).\nLa fortuna del Premio \u00e8 testimoniata dalla folta partecipazione dei concorrenti, oltre 500 nell'edizione 1964.\nDeterminante per il successo dell'iniziativa la fitta rete di contatti e relazioni personali che Giammario Sgattoni aveva sempre coltivato all'interno del mondo letterario nazionale.\nLa giuria.\nNel 1959 Giammario Sgattoni fond\u00f2 il Premio Teramo per un racconto inedito. Sorto inizialmente come iniziativa di ambito studentesco, il \"Teramo\" gi\u00e0 dalla seconda edizione, quella del 1960, si afferm\u00f2 come Premio letterario di rilievo nazionale, con una giuria di cui fecero parte Diego Valeri come presidente, Carlo Betocchi, Carlo Bo, Giacomo Debenedetti, Enzio Di Poppa Volture, Raffaele Passino con lo stesso Sgattoni in veste di segretario.\nNel 1977, alla scomparsa di Valeri, fu Carlo Bo ad assumere la presidenza della Giuria della quale entrarono a far parte successivamente anche Luigi Baldacci, Libero de Libero e Michele Prisco, di volta in volta chiamati in sostituzione di giurati ritirati o scomparsi.\nI Segretari.\nNel corso degli anni, il Premio Teramo ha subito alcune interruzioni dovute, per lo pi\u00f9, ai cambi dell'amministrazione a seguito dei diversi esiti elettorali. Il Premio \u00e8 infatti emanazione diretta della Citt\u00e0 di Teramo, il cui Sindaco nomina annualmente il Segretario (che naturalmente pu\u00f2 essere confermato). Questi i nomi dei Segretari che si sono succeduti alla guida del Premio Teramo dal 1960 a oggi (la prima edizione, quella del 1959, fu coordinata da un comitato e non era diretta, come sarebbe avvenuto a cominciare dall'anno successivo, da un Segretario appositamente incaricato):\nL'archivio del Premio.\nFin dalla prima edizione, Sgattoni pens\u00f2 inoltre di raccogliere tutti i manoscritti dei partecipanti in uno speciale \"fondo\" appositamente creato presso la Biblioteca regionale Melchiorre D\u00e8lfico di Teramo.\nL'archivio ha oggi assunto straordinarie proporzioni, con migliaia di racconti riferibili a importanti figure della letteratura contemporanea come anche a semplici cittadini che, magari anche solo per una volta, sentirono il desiderio di esprimersi e raccontarsi in campo letterario.\nLe vicende della prima fase del Premio, con il testo dei racconti vincenti, la composizione delle giurie, gli elenchi dei premiati nelle varie categorie, sono riscontrabili nel volume \"Vent'anni di racconti. Premio Teramo 1959/1978\". Il volume venne pubblicato dalla \"Topografia Eco Editrice di San Gabriele di Isola del Gran Sasso d'Italia (Teramo)\" con una tiratura di tremila esemplari nel settembre 1980 per conto dell\"'Ente provinciale per il Turismo di Teramo\". Esso \u00e8 introdotto dalla \" Prefazione \" di Carlo Bo e dalla \"Dichiarazione d'Amore\" di Diego Valeri e riporta al termine le notizie riguardanti il \"Comitato promotore\" del Premio e la sua \"Cronistoria\".\nI vincitori e il titolo dei racconti dal 1959 al 1978:\nLa seconda fase del Premio, dal 1986.\nDopo una decennale sosta, il Premio riprese vita nel 1986. Di recente Giammario Sgattoni \u00e8 stato nominato Presidente onorario del \"Teramo\" che negli ultimi anni si \u00e8 arricchito di nuove sezioni, mentre la giuria e la segreteria hanno subito frequenti e sostanziali mutamenti.\nPer la lettura del Bando, con il Regolamento, l'articolazione delle diverse Sezioni e la composizione della giuria va consultato di volta in volta lo specifico sito Internet."}
{"id": "1494740", "revid": "1442080", "url": "https://it.wikipedia.org/wiki?curid=1494740", "title": "Salvatore Palazzolo", "text": " \nBiografia.\nPalazzolo si laurea in Giurisprudenza a Palermo nel 1944 col voto di 110/110 e lode. Nel 1947, vinto il concorso, entra in magistratura, svolgendo funzioni di merito e legittimit\u00e0, in materia civile (prevalentemente) e penale.\nRicopre gli uffici di Pretore, Sostituto Procuratore della repubblica, Giudice di Tribunale.\nSuperati i concorsi speciali per esami, \u00e8 nominato Consigliere di Corte d'Appello e Consigliere applicato della Corte di Cassazione.\nNel 1969, unico vincitore del concorso per esami, viene nominato Consigliere titolare di Corte di Cassazione.\nSvolge funzioni di merito quale Presidente di sezione di Corte d'Appello, Presidente di Corte d'Assise d'Appello e Presidente di corte d'Appello e di legittimit\u00e0 quale Presidente di sezione di Cassazione.\nNel 1987 \u00e8 nominato Presidente del Tribunale Superiore delle acque pubbliche.\nNel dicembre 1995 lascia il servizio, per raggiunti limiti di et\u00e0, con il titolo di Primo Presidente Onorario della Corte Suprema di Cassazione.\nNel 1996 viene insignito del titolo di Cavaliere di Gran Croce dell'Ordine al merito della Repubblica Italiana.\nNon si pu\u00f2 inoltre non citare il Toti Palazzolo poeta, le cui poesie sono raccolte in due volumi, \"Il Prato\" pubblicato nel 1977 da U. Manfredi, Editore e \"La Bugia\" pubblicato nel 1999 da Antonio Pellicani Editore.\nLa Sua, a non tutti nota, immagine di poeta non \u00e8 affatto disgiunta da quella del giurista e filosofo: tutte sono anzi intimamente connesse quali espressioni univoche di una intensa vita speculativa.\nAttivit\u00e0 accademica.\nNel 1945 \u00e8 nominato assistente alla cattedra di Filosofia del diritto presso l'Universit\u00e0 degli studi di Palermo, carica mantenuta per circa un trentennio.\nDal 1958 \u00e8 docente presso l'Istituto superiore di giornalismo (Palermo).\nProfessore a contratto presso la LUISS di Teoria generale del Diritto dal 1987 al 1989 e di Diritto processuale amministrativo dal 1989 al 1997.\n\u00c8 titolare della cattedra di Teoria generale del Diritto presso l'Universit\u00e0 degli studi di Urbino. \n\u00c8 autore di numerose pubblicazioni e lascia incompiuti altri lavori, fra i quali i lineamenti di \"Teoria generale\", sua opera maxima.\nNel 2001 l'Universit\u00e0 degli studi di Palermo ha istituito in onore di Salvatore Palazzolo un premio di laurea a favore dei giovani laureati. \nPresso l'aula Magna di Palazzo Chiaramonte-Steri \u00e8 stata ricordata la figura del giurista palermitano, nel corso di un seminario al quale hanno preso parte, illustrando alcuni momenti significativi della sua attivit\u00e0 di studioso, il Rettore Giuseppe Silvesti e professori Matteo Marrone, Giovanni Tranchina e Francesco Viola."}
{"id": "1494743", "revid": "767487", "url": "https://it.wikipedia.org/wiki?curid=1494743", "title": "Jin-Roh - Uomini e lupi", "text": " \u00e8 un film d'animazione del 1999 diretto da Hiroyuki Okiura.\nIl soggetto \u00e8 basato sulla \"Kerberos saga\" di Mamoru Oshii.\nL'edizione statunitense del film \u00e8 intitolata \"Jin-Roh: The Wolf Brigade\" (\"Jin-Roh: la brigata dei lupi\"). In Italia \u00e8 stato pubblicato direttamente in DVD per il mercato \"home video\" da Yamato Video nel 2004.\nTrama.\nAmbientazione.\nLa storia \u00e8 ambientata in Giappone, negli anni sessanta di un universo storico alternativo, ed \u00e8 centrata attorno a Kazuki Fuse, un membro dell'unit\u00e0 di polizia anti-terrorismo di \u00e9lite dei \"Kerberos Panzer Cops\", dotata di armamento protettivo pesante, detta \"protect gear\", \"stahlhelme\" equipaggiato con una maschera per l'ossigeno e la visione notturna, e di mitragliatrici tedesche MG 42. Addestrato a comportarsi come facesse parte di un branco di cani, da cui il nome \"Kerberos\", Fuse \u00e8 messo di fronte alla propria umanit\u00e0 quando manca di sparare contro una giovane terrorista: la ragazza si uccide facendo esplodere una bomba dinanzi a Fuse. In seguito Fuse inizia una relazione destinata alla tragedia con Kai, che incontra mentre si reca sulla tomba della terrorista uccisasi.\n\"Jin-Roh\" ospita parecchi riferimenti ai temi politici giapponesi degli anni sessanta e dell'inizio degli anni settanta. In questo periodo vi furono proteste studentesche condotte dalla sinistra principalmente, ma non esclusivamente, centrate sul \"Trattato di mutua cooperazione e sicurezza tra gli Stati Uniti e il Giappone\". A questo movimento, che prese il nome di ANPO Hantai, parteciparono, oltre a Mamoru Oshii, anche altri due esponenti di rilievo dell'animazione giapponese, Hayao Miyazaki e Isao Takahata.\nL'influenza sul Giappone della Germania nazista, avvenuta nell'universo parallelo descritto nel film, fa riferimento ai timori delle fazioni politiche di sinistra che i fascisti fossero tornati effettivamente al potere in Giappone: un famoso episodio che influenz\u00f2 molto questa percezione fu l'assassinio del capo del Partito Socialista Giapponese, Inejir\u014d Asanuma, durante un intervento alla Dieta nazionale del Giappone in diretta televisiva (1960); ulteriori controversie furono suscitate da Nobusuke Kishi, capo del Partito Liberal Democratico (LPD) e condannato per crimini di guerra. Il senso diffuso di turbolenza di quegli anni \u00e8 rappresentato durante l'intero film.\nLe forze di polizia municipale presenti nel film sono ispirate, anche se esagerata in alcuni loro aspetti, alle forze speciali che vennero organizzate in conformit\u00e0 con l'articolo 9 della Costituzione del Giappone, che proibiva la formazione di forze armate, e in risposta alla pressione degli Stati Uniti d'America per combattere il Comunismo: entro gli anni sessanta il Giappone aveva infatti formato delle forze militari vere e proprie, ma che erano chiamate forze di polizia per rispettare formalmente la costituzione.\nI dimostranti sono invece un riferimento alle forze politiche contrarie al trattato di cooperazione e sicurezza, che richiedevano per\u00f2 non solo la sua denuncia, ma che dimostravano anche in favore di migliori condizioni di lavoro e per ottenere cambiamenti nella politica sociale ed economica. Alla fine queste forze politiche si sfaldarono, come conseguenza di contrasti intestini e a causa di una serie di compromessi tra la burocrazia governativa, i sindacati, i \"keiretsu\" e l'LDP.\n\"Jin-Roh\" presenta questa situazione politica come una allegoria della situazione recente del Giappone, che fino al 2009 \u00e8 stato governato dall'LDP, con una poco influente opposizione. Questa mancanza di opposizione al potere \u00e8 raffigurata dall'incapacit\u00e0 di Fuse di separarsi dal \"branco\" al quale appartiene, formando dunque una critica al Giappone come ad una societ\u00e0 conformista che rigetta il cambiamento anche quando il momento \u00e8 favorevole.\nProduzione.\n\"Jin-Roh\" all'interno della \"Kerberos saga\".\nLa \"Kerberos saga\" inizi\u00f2 ufficialmente nel 1987, con una drammatizzazione radiofonica seguita da un film in bianco e nero, \"Akai Megane\" (\"Gli occhiali rossi\"). Da allora la saga \u00e8 stata adattata e sviluppata in vari format, come serie manga, film dal vivo, film d'animazione e drammatizzazioni radiofoniche e, pi\u00f9 recentemente, con un romanzo ad episodi derivati in forma animata e di cortometraggio.\nSebbene \"Jin-Roh\" sia il terzo episodio della trilogia di lungometraggi, la sua sceneggiatura lo rende in effetti il primo episodio dal punto di vista temporale, in quanto racconta gli eventi precedenti alla \"rivolta Kerberos\", che si pone invece all'inizio degli altri due lungometraggi. I personaggi ricorrenti sono Bunmei Muroto di \"Akai Megane\" pi\u00f9 altri tre personaggi apparsi nella serializzazione manga \"Kerberos Panzer Cops\", Isao Aniya, Tatsumi Shiro e Hajime Handa.\nI Kerberos e i \"Cappuccetti rossi\" apparvero per la prima volta nella drammatizzazione radiofonica del 1987, \"Aspettando gli occhiali rossi\". Sia le organizzazioni e i gruppi inventati che il \"protect gear\" svolgono ruoli di rilievo nella \"Kerberos saga\" di Oshii, cos\u00ec come i \"Tachiguishi\", che per\u00f2 non compaiono in \"Jin-Roh\", forse in quanto l'anime non \u00e8 stato diretto da Oshii in persona.\nLa direzione artistica si discosta parzialmente da quella del manga (ad esempio nella rappresentazione dei tratti dei personaggi animati e nelle uniformi, che sono state germanizzate per renderle compatibili con il resto dell'armamentario tedesco), mentre i veicoli e le armi sono rimasti uguali.\nIl personaggio principale di \"Jin-Roh\", Fuse, \u00e8 ispirato all'Inui di \"Jigoku no Banken: Kerberos\" (\"\"), il secondo lungometraggio, il quale a sua volta \u00e8 ispirato al Toru Inui che appare in \"Kerberos Panzer Cops\" atto I. L'aspetto di Fuse sembra essere stato derivato da quello di Yoshikatsu Fujiki, che ha interpretato Inui in \"Stray Dog\" e che doppia Fuse nell'edizione giapponese di \"Jin-Roh\"; anche alcune sue espressioni facciali sono state riprese per il personaggio del film d'animazione. Ad ulteriore conferma della relazione tra i due personaggi \u00e8 la tragica scena finale di entrambe le opere.\n\"Jin-Roh\" doveva essere, nei progetti originali di Oshii, il terzo e ultimo lungometraggio con attori in carne ed ossa della trilogia \"Kerberos\", ma la sua produzione non fu possibile fino al 1994, quando Oshii stava lavorando a \"Ghost in the Shell\". Non essendo in grado di produrre due film allo stesso tempo, ma non volendo comunque cedere la direzione dell'episodio finale ad un altro regista, Oshii decise che l'ultimo episodio sarebbe stato invece un film d'animazione. Affid\u00f2 cos\u00ec \"Jin-Roh\" ad un fidato e giovane collaboratore, Hiroyuki Okiura, il quale aveva gi\u00e0 collaborato con lui a \"Ghost in the Shell\" e a \"\", e per il quale \"Jin-Roh\" sarebbe stato il debutto da regista.\nRemake.\nNel 2018 \u00e8 stato realizzato un remake \"live-action\" sudcoreano intitolato \"Illang - Uomini e lupi\", diretto dal regista Kim Ji-woon. Il film trasferisce l'ambientazione dal Giappone alla Corea del Sud."}
{"id": "1494744", "revid": "767487", "url": "https://it.wikipedia.org/wiki?curid=1494744", "title": "Cozmeni", "text": "Cozmeni (in ungherese \"Kozm\u00e1s\") \u00e8 un comune della Romania di 2.071 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: Cozmeni e L\u0103z\u0103re\u0219ti.\nCozmeni \u00e8 divenuto comune autonomo nel 2002, staccandosi dal comune di S\u00e2nmartin.\nLa maggioranza della popolazione \u00e8 di etnia \"Sz\u00e9kely\"."}
{"id": "1494748", "revid": "125382905", "url": "https://it.wikipedia.org/wiki?curid=1494748", "title": "Jon Turteltaub", "text": "Biografia.\nFiglio del produttore televisivo Saul Turteltaub, si \u00e8 laureato alla Wesleyan University nel 1985 ed alla USC. Inizia a farsi notare grazie ai film \"Cool Runnings - Quattro sottozero\" ed \"Un amore tutto suo\", in seguito dirige i film \"Phenomenon\" e \"Instinct - Istinto primordiale\".\nAttivo anche in campo televisivo ha diretto parte della miniserie tv \"Dalla Terra alla Luna\" e ha diretto i primi due episodi della serie tv \"Jericho\", di cui \u00e8 anche produttore esecutivo. Ma \u00e8 noto soprattutto per aver diretto i film d'avventura con Nicolas Cage \"Il mistero dei Templari - National Treasure\", del 2004, il sequel, del 2007, intitolato \"Il mistero delle pagine perdute - National Treasure\" e pi\u00f9 recentemente \"L'apprendista stregone\", del 2010, tutti e tre prodotti da Walt Disney Pictures e da Jerry Bruckheimer."}
{"id": "1494749", "revid": "767487", "url": "https://it.wikipedia.org/wiki?curid=1494749", "title": "Holger Fach", "text": "Carriera.\nGiocatore.\nClub.\nGioc\u00f2 tra il 1981 e il 1988 in Bundesliga 416 partite, segnando 67 reti, con Fortuna D\u00fcsseldorf, Borussia M\u00f6nchengladbach, Bayer Uerdingen, e Monaco 1860.\nCon il Borussia M\u00f6nchengladbach vinse la Coppa di Germania nel 1995.\nNazionale.\nTra 1988 e 1989 gioc\u00f2 cinque partite con la Nazionale di calcio della Germania Ovest e partecip\u00f2 alle Olimpiadi di Seul 1988 conquistando con la Nazionale di calcio un terzo posto finale.\nAllenatore.\nCominci\u00f2 ad allenare la squadra riserve del Borussia M\u00f6nchengladbach e dopo un breve periodo al Rot-Weiss Essen, tra il 2003 e il 2004 allen\u00f2 la prima squadra del Borussia. Il 5 giugno 2005 firm\u00f2 per il ma il 19 dicembre dello stesso anno venne esonerato insieme al team manager Thomas Strunz. Dall'estate 2007 al febbraio 2008 \u00e8 stato alla guida dell'SC Paderborn, squadra tedesca di Zweite Bundesliga.\nDall'aprile 2008 allena l'Augusta, squadra di Zweite Bundesliga."}
{"id": "1494751", "revid": "287204", "url": "https://it.wikipedia.org/wiki?curid=1494751", "title": "Dentelles de Montmirail", "text": "Le Dentelles de Montmirail sono un gruppo di montagne delle Prealpi di Vaucluse, nella regione francese Provenza-Alpi-Costa Azzurra. Si trovano a ovest del Monte Ventoso, vicino alla cittadina di Vaison-la-Romaine. \nLa cima pi\u00f9 alta del gruppo \u00e8 la cresta di \"Saint-Amand\", alta 730\u00a0m. Le altre cime sono la cresta di \"Cayron\" e la cresta della \"Salle\". Le Dentelles de Montmirail vengono anche suddivise in due sottogruppi da una sorgente solforosa: le \"Dentelles Sarrasines\" e il \"Grand Montmirail\".\nQuesto gruppo montuoso di modeste dimensioni \u00e8 una formazione calcarea assai caratteristica. L'erosione, infatti, ha finemente modellato le sue creste sino a farle sembrare un merletto (in francese \"dentelle\"), da cui il nome \"Dentelles\". \"Montmirail\" viene dal latino \"mons mirabilis\", cio\u00e8 \"monte da ammirare\".\nLes Dentelles sono molto frequentate dagli alpinisti anche solo come palestre."}
{"id": "1494758", "revid": "767487", "url": "https://it.wikipedia.org/wiki?curid=1494758", "title": "D\u0103ne\u0219ti (Harghita)", "text": "D\u0103ne\u015fti (in ungherese \"Cs\u00edkd\u00e1nfalva\") \u00e8 un comune della Romania di 2.425 abitanti, ubicato nel distretto di Harghita, nella regione storica della Transilvania.\nNel 2002 da D\u0103ne\u015fti si \u00e8 staccato il villaggio di M\u0103d\u0103ra\u0219, andato a formare un comune autonomo.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1494759", "revid": "2730", "url": "https://it.wikipedia.org/wiki?curid=1494759", "title": "Lara Cardella", "text": "Biografia.\nNel 1989, all'et\u00e0 di 19 anni, pubblica il romanzo di ispirazione autobiografica \"Volevo i pantaloni\", in cui descrive le vicende di una ragazza nella Sicilia maschilista di fine anni ottanta. Il romanzo ha successo, e viene tradotto in inglese (\"Good Girls Don't Wear Trousers\"), francese (\"Je voulais des pantalons\"), tedesco (\"Ich wollte Hosen\"), spagnolo (\"Quer\u00eda los pantalones\"), portoghese (\"Eu quer\u00eca usar cal\u00e7as\") e catalano (\"Volia dur pantalons\"). Il libro \u00e8 tradotto e pubblicato anche nei paesi scandinavi, in Polonia, Repubblica Ceca, Grecia, Turchia, Brasile e Corea, totalizzando oltre due milioni di copie vendute.\nA seguito del successo del romanzo nello stesso anno ne venne tratto anche un film omonimo, con la regia di Maurizio Ponzi.\nSuccessivamente Lara Cardella pubblica, sempre per Arnoldo Mondadori Editore, \"Intorno a Laura\" (1991), opera a met\u00e0 tra il romanzo e il dramma teatrale. Escono quindi \"Fedra se ne va\" (1992) e \"Una ragazza normale\" (1994). Nel 1995 pubblica il seguito del suo primo romanzo: \"Volevo i pantaloni 2\".\nCambia in seguito casa editrice e passa alla Rizzoli, con la quale pubblica nel 1997 \"Detesto il soft\", e, nel 2000, \"Finestre accese\", in cui le vicende parallele delle due protagoniste vengono seguite nel corso degli anni attraverso i loro diari e in cui la Cardella tratta tra gli altri il tema della mafia. \nNel 2009, in occasione del ventesimo anniversario della sua prima pubblicazione, esce negli Oscar Mondadori una nuova edizione di \"Volevo i pantaloni\", con in appendice un'intervista inedita all'autrice.\nCon la Casa Editrice Barb\u00e8ra pubblica nel 2012 \"131 km/h\" e nel febbraio 2013 il romanzo \"Io non far\u00f2 rumore\".\nIl 9 marzo 2021 rivela in un articolo che, da quattro anni, si \u00e8 \"aggiunto un ospite non gradito in casa, il cancro\", parlando della sua esperienza in modo diretto e senza veli."}
{"id": "1494763", "revid": "1149807", "url": "https://it.wikipedia.org/wiki?curid=1494763", "title": "Myotismon", "text": ""}
{"id": "1494781", "revid": "426017", "url": "https://it.wikipedia.org/wiki?curid=1494781", "title": "Nell Gwyn", "text": "Biografia.\nDa bambina inizi\u00f2 a lavorare in una casa di tolleranza dove serviva acquavite agli avventori. In seguito all'intronizzazione di Carlo II Stuart nel 1660 dopo la morte di Oliver Cromwell, furono riaperti i teatri che erano stati tutti chiusi, inoltre re Carlo introdusse due novit\u00e0: l'utilizzo di scenografie come fondali colorati e l'apertura alle donne il cui ruolo era sempre stato appannaggio dei soli uomini. La giovane Nell inizi\u00f2 a vendere arance in uno dei nuovi teatri dove fu notata dall'attore Charles Hart che la inizi\u00f2 alla recitazione. Inizi\u00f2 a calcare le scene del teatro con un certo successo facendosi notare dal pubblico. Chiamata \"bella, spiritosa Nell\" da Samuel Pepys, era ritenuta l'incarnazione vivente dello spirito della Restaurazione inglese e fin\u00ec per essere considerata un'eroina popolare.\nDivenuta una delle amanti ufficiali di Carlo II, ebbe due figli, Charles Beauclerk (1670-1726), che divenne conte di Burford e poi duca di St. Albans, e James Beauclerk (1671-1680). Un giorno trovandosi assediata nella sua carrozza dalla folla inferocita che l'aveva scambiata per la cattolica Louise de K\u00e9rouaille, l'altra amante del Re, si fece riconoscere gridando alla folla: \"Calma, ragazzi. Sono la puttana protestante!\".\nAl cinema e in televisione.\nIl personaggio di Nell Gwyn appare anche in numerosi film, tv movie ed episodi televisivi fino dai primissimi anni del 1900, interpretata spesso da famose attrici come Mary Pickford, Dorothy Gish, Gracie Fields, Margaret Lockwood e Anna Neagle, che ne indoss\u00f2 i panni in due film, a distanza di vent'anni l'uno dall'altro."}
{"id": "1494786", "revid": "253269", "url": "https://it.wikipedia.org/wiki?curid=1494786", "title": "Otello Martelli", "text": "Biografia.\nAttivo sin dagli anni venti, ha collaborato con i maggiori registi italiani tra cui, per citarne solo alcuni, Roberto Rossellini, Alberto Lattuada, Federico Fellini, Alessandro Blasetti, Giuseppe De Santis, Vittorio De Sica e Pier Paolo Pasolini. In particolare ha curato la fotografia di tutti i film di Fellini dal 1950 (\"Luci del variet\u00e0\") fino al 1961 (episodio \"Le tentazioni del dottor Antonio\" in \"Boccaccio '70\"). Nella sua filmografia si annoverano diverse \"pietre miliari\" del cinema mondiale, come \"La dolce vita\", \"Pais\u00e0\" o \"L'oro di Napoli\"."}
{"id": "1494787", "revid": "183694", "url": "https://it.wikipedia.org/wiki?curid=1494787", "title": "Giacomo Lumbroso", "text": "Biografia.\nNato al Bardo, una citt\u00e0 nei pressi di Tunisi, dopo gli studi al Coll\u00e8ge de France con Gaston Boissier e a Torino con il Flechia, si rec\u00f2 in Germania all'Universit\u00e0 di Berlino dove a vent'anni divenne il \u00abprediletto\u00bb di Mommsen che lo propose socio all'Accademia delle scienze prussiana. Torn\u00f2 in Piemonte nel 1865 e l'anno dopo ebbe la prima affermazione accademica con il lavoro \"Recherches sur l'\u00e9conomie politique de l'Egypte sous les Lagides\", premiato dall'Acad\u00e9mie des inscriptions et belles-lettres di Parigi in un corcorso sul tema \"Economie politique de l'Egypte au temps des Lagides\". A 25 anni su proposta di Carlo Promis entr\u00f2 nella Accademia delle Scienze di Torino; nel 1878 Quintino Sella lo propose all'Accademia dei Lincei. L'universit\u00e0 di Dublino lo nomin\u00f2 dottore Honoris Causa. Nel 1882 successe ad Adolf Holm nella cattedra di Storia Antica all'Universit\u00e0 di Palermo, poi al Ranalli in quella di Pisa, finalmente nel 1887 al Bonghi nella cattedra di Storia Moderna all'Universit\u00e0 di Roma. Dal 1893 \u00ababbandona\u00bb come scrive il Maroi \u00abla toga universitaria e veste il saio dello scienziato\u00bb.\nL'incredibile sua erudizione, la variet\u00e0 della sua cultura lo spinsero ad occuparsi oltre il suo campo (antichit\u00e0 ellenistica, papirologia, epigrafia) anche di diritto romano, di storia antica e moderna, di storia delle religioni, di arte, scienze, letteratura e finalmente di etnografia e folklore. Collabor\u00f2 per il folklore con il Pitr\u00e8 al quale era legato da profonda amicizia.\nOpere.\nLa sua bibliografia si compone di circa 200 opere di diversa mole, di cui quasi una ventina inedite."}
{"id": "1494788", "revid": "125752244", "url": "https://it.wikipedia.org/wiki?curid=1494788", "title": "Carl Icahn", "text": "Le sue operazioni finanziarie negli anni lo hanno portato a diventare un multimiliardario. Nel 2017 \u00e8 titolare di un patrimonio di 16,6 miliardi di dollari, cosa che lo rende il 26\u00ba uomo pi\u00f9 ricco del mondo secondo la rivista Forbes e il quinto pi\u00f9 ricco gestore di fondi speculativi ().\nNel 2017 \u00e8 stato per un breve periodo consigliere dell'allora presidente degli Stati Uniti Donald Trump sul tema dei regolamenti finanziari, dimettendosi per conflitti di interesse.\nBiografia.\nCresciuto nel Queens di New York da una famiglia ebraica, frequent\u00f2 l'Universit\u00e0 di Princeton e la New York University School of Medicine, ma lasci\u00f2 gli studi a met\u00e0 non conseguendo la laurea.\nIcahn cominci\u00f2 la sua attivit\u00e0 imprenditoriale a Wall Street nel 1961 come agente di cambio. Sette anni dopo fond\u00f2 la Icahn &amp; Co., una societ\u00e0 specializzata in investimenti ad alto rischio ed in consulenze per investitori. Con questa compagnia Icahn inizi\u00f2 a comprare titoli azionari per poi rivenderli entro brevi periodi conseguendo grandi profitti e posizioni importanti all'interno di alcune celebri aziende come: RJR Nabisco, TWA, Texaco, Phillips Petroleum, Western Union, Gulf &amp; Western, Viacom, Uniroyal, Dan River, Marshall Field, E-II (Culligan e Samsonite), American Can, USX, Marvel Comics, Revlon, Imclone, Federal-Mogul, Fairmont Hotels, Kerr-McGee, Time Warner e Motorola. La sua strategia \u00e8 sempre stata questa: rastrella azioni fino al punto da far sentire la sua presenza, quindi aumenta e aumenta gli acquisti fino al momento in cui non si pu\u00f2 non trattare con lui.\nNel 1985 fece scalpore il suo acquisto della TWA, quando riusc\u00ec a controllare la compagnia attraverso un'acquisizione () ostile, quindi nonostante il parere sfavorevole di tutto il consiglio di amministrazione. Poi cominci\u00f2 a vendere pezzi pregiati della societ\u00e0 (tra cui le rotte per Londra all'American Airlines per 445 milioni di dollari) per rimborsare i soldi avuti in prestito per rilevare la compagnia aerea. Nel 1988 la ritir\u00f2 dalla Borsa con un profitto personale di 460 milioni e lasciando la TWA con un debito di 540 milioni di dollari. Sulla vicenda \u00e8 stato in parte ispirato il film \"Wall Street\" con Michael Douglas.\nPer finanziare le sue operazioni fece frequentemente utilizzo di titoli spazzatura, ricorrendo ad ogni mezzo per poterli emettere ed in seguito onorare; negli ultimi anni tuttavia ha smesso di usare questo mezzo.\nDa mezzo secolo terrorizza i consigli di amministrazione di Wall Street con le sue incursioni. Nel 2008 Icahn rilev\u00f2 una quota di Yahoo che aveva rifiutato un'offerta di Microsoft estromettendo il vertice, entr\u00f2 in eBay costringendola a vendere PayPal, s'infil\u00f2 nella Dell obbligando ad andarsene il fondatore Michael Dell, entr\u00f2 in Xerox nel tentativo di evitare la fusione con Fuji. Ha dal 2012 una quota del 10% in Netflix, nel 2013 eccolo entrare in Apple per poi vendere tre anni pi\u00f9 tardi. Nel febbraio del 2018 ha ceduto le sue quote in Manitowoc, una societ\u00e0 siderurgica, pochi giorni prima che Trump decidesse lo scoppio della guerra sui dazi, evitando cos\u00ec una perdita di oltre 31 milioni di dollari. Attivo anche nel ramo del gioco d'azzardo, nel 2008 ha rilevato il Tropicana Entertainment, uno dei pi\u00f9 importanti casin\u00f2 di Atlantic City all'epoca in bancarotta. Dopo averne risollevato le sorti, nel 2018 ha ceduto la struttura, per un valore di 1.85 miliardi di dollari, alla Gaming and Leisure Properties e alla Eldorado Resorts.\nVita privata.\nNel 1979 Icahn si \u00e8 sposato con Liba Trejbal, una ballerina cecoslovacca. I due si sono separati nel 1993 e hanno divorziato nel 1999 dopo un lungo contenzioso. Dal matrimonio sono nati due figli. Nel 1999 Icahn ha sposato la sua assistente da lunga data ed ex broker Gail Golden (due figli da un precedente matrimonio)."}
{"id": "1494791", "revid": "120860344", "url": "https://it.wikipedia.org/wiki?curid=1494791", "title": "Colonne sonore de I Cavalieri dello zodiaco", "text": "L'intera colonna sonora dell'anime I Cavalieri dello zodiaco \u00e8 stata composta da Seiji Yokoyama, con la collaborazione, in diverse tracce, della cantante Kazuko Kawashima. \nSono stati pubblicati due tipi di album; il \"\"Saint Seiya Original soundtrack\" composto da 10 dischi, e \"Saint Seiya Eternal CD BOX\" composto da 13 dischi.\nDi seguito sono riportate le colonne sonore dell'album \"Saint Seiya Original soundtrack\"\". Le tracce con accanto i simbolo \u2605, sono state fatte con la partecipazione di Kazuko Kawashima.\nSaint Seiya TV Original Soundtrack I.\nColonna sonora della prima parte della serie classica, durante la saga della Guerra galattica e della battaglia contro Phoenix.\nSaint Seiya TV Original Soundtrack II.\nColonna sonora della prima parte della serie classica (in particolare della saga del Santuario) e del primo film, \"\".\nSaint Seiya TV Original Soundtrack III.\nColonna sonora che raccoglie alcuni brani della serie classica.\nSaint Seiya Original Soundtrack IV ~ \"Kamigami no atsuki tatakai\".\nColonna sonora del secondo film, \"\", mentre dalla traccia 12 alla 15 della saga del Santuario, e del primo film, \"La dea della discordia\".\nSaint Seiya Original Soundtrack V ~ \"Shinku no sh\u014dnen densetsu\".\nColonna sonora del terzo film, \"\".\nSaint Seiya Original Soundtrack VI.\nColonna sonora della seconda parte della serie classica (la saga di Asgard).\nSaint Seiya TV Original Soundtrack VII.\nColonna sonora della terza parte della serie classica (la saga di Nettuno).\nSaint Seiya Original Soundtrack VIII ~ \"Saish\u016bseisen no senshitachi\".\nColonna sonora del quarto film, \"\", mentre dalla traccia 11 alla 14 della saga di Asgard e del terzo film, \"La leggenda dei guerrieri scarlatti\".\nSaint Seiya Tenkai-hen Josou Original soundtrack.\nColonna sonora del quinto film, \"\".\nSaint Seiya Hades Original soundtrack.\nColonna sonora della saga di Hades.\nSaint Seiya \u2013 Song Selection.\nNel 2016 per commemorare i 30 anni della serie classica viene pubblicato in Giappone un CD musicale commemorativo contenente numerosi brani e bgm del famoso anime anni 80, il CD \u00e8 chiamato Saint Seiya \u2013 Song Selection."}
{"id": "1494797", "revid": "122547074", "url": "https://it.wikipedia.org/wiki?curid=1494797", "title": "Trattato di Unkiar-Skelessi", "text": "Il trattato di Unkiar Skelessi (assai pi\u00f9 correttamente H\u00fcnk\u00e2r \u0130skelesi, secondo l'attuale grafia in caratteri latini vigente in Turchia e secondo la reale pronuncia, con debole accento sulle ultime sillabe) \u00e8 un trattato che fu firmato l'8 luglio 1833 in un grazioso sobborgo del Bosforo da Impero russo e Impero ottomano in seguito alla fine della guerra russo-turca del 1828-1829, scoppiata a causa delle lotta dei greci per l'indipendenza.\nCon questo trattato l'Impero russo e l'Impero ottomano si promettevano assistenza reciproca in caso di attacco. In particolare, un articolo segreto prevedeva che gli ottomani potessero non intervenire inviando truppe ma che dovessero comunque chiudere lo stretto dei Dardanelli alle navi non russe.\nLa Gran Bretagna e la Francia temevano che grazie a questo trattato la Russia avesse ottenuto dall'Impero ottomano il permesso di inviare navi da guerra attraverso lo stretto dei Dardanelli. Questi dubbi verranno superati solo nel 1841 con la convenzione di Londra sugli Stretti.\nAntefatti storici.\nMehmet Ali, sovrano vassallo dell'Impero Ottomano, stava cercando di aumentare il suo potere personale per ottenere il controllo su Palestina, Siria e Arabia. Per giustificare l'assalto us\u00f2 il pretesto di una disputa personale con il pasci\u00e0 di Acri.\nAvanzamento egiziano.\nAlla fine del 1831, invi\u00f2 il suo esercito appena riformato verso la Siria, sotto il comando di suo figlio Ibrahim Pasha, causando la guerra egiziano-ottomana (1831-1833) contro il sultano ottomano Mahmud II. Le forze di Ibrahim conquistarono rapidamente Gaza e Gerusalemme, e assediarono con successo Acri prima di marciare su Aleppo e Damasco. Al 18 giugno 1832, Ibrahim riusc\u00ec ad assoggettare sotto il suo controllo tutta la Siria. Per un periodo l'esercito egiziano si ferm\u00f2 mentre Mehmed Ali tentava di negoziare con il Sultano. Tuttavia, una volta che divenne chiaro che negoziazioni diplomatiche fallirono, Ibrahim condusse le sue forze nella stessa Anatolia dove radun\u00f2 gli oppositori del Sultano e conquist\u00f2 la citt\u00e0 di Konya il 21 novembre. Mahmud II invi\u00f2 un grande esercito per cercare di fermare l'avanzata egiziana, ma fu schiacciato nella battaglia di Konya il 21 dicembre. Ibrahim continu\u00f2 la sua avanzata fino a quando non si trov\u00f2 a breve distanza da Istanbul, la capitale ottomana.\nReazioni.\nIl panico si diffuse nella citt\u00e0 imperiale mentre l'esercito egiziano si avvicinava alla sede dell'autorit\u00e0 ottomana. Mahmud II invi\u00f2 urgentemente le richieste di assistenza sia alla Gran Bretagna che alla Francia che per\u00f2 rifiutarono a causa di preoccupazioni interne e del coinvolgimento di entrambe le nazioni nella gestione dello stato delle cose dopo la rivoluzione belga appena conclusa. Ci\u00f2 non lasci\u00f2 altra scelta al Sultano se non quella di chiedere assistenza al suo ex nemico, la Russia. Secondo Bailey, la risposta dello zar fu cos\u00ec positiva e rapida, che Mahmud II esit\u00f2 ad accettare, credendo che potesse essere una trappola. Tuttavia, il Sultano era disposto ad accogliere qualsiasi aiuto che potesse ricevere e accett\u00f2 l'offerta russa. Lo zar invi\u00f2 immediatamente una considerevole forza di truppe per bloccare la potenziale avanzata egiziana su Istanbul. L'avanzata russa indusse Ibrahim a decidere di iniziare a negoziare con il Sultano piuttosto che rischiare una battaglia con i russi. In questo mondo, la semplice presenza di truppe russe fu sufficiente a fermare l'assalto egiziano.\nReazione europea.\nLa presenza di truppe russe cos\u00ec vicine alla capitale ottomana preoccup\u00f2 notevolmente anche Gran Bretagna e Francia. La vista di una potenziale minaccia costrinse le due nazioni ad agire. Lord Palmerston, il ministro degli Esteri britannico, guid\u00f2 tale sforzo ed esercit\u00f2 forti pressioni diplomatiche \"affinch\u00e9 il Sultano insistesse sul ritiro russo, in cambio di concessioni a Mehmed Ali e di una garanzia anglo-francese contro la sua ulteriore invasione\". Tuttavia, la diplomazia non fu l'unico strumento che impiegavano, poich\u00e9 sia gli inglesi che i francesi spedirono le loro flotte nei Dardanelli. Questa azione serv\u00ec al duplice scopo di costringere il Sultano ad accettare la loro esigente proposta, minacciando anche i russi e di controllare ogni ulteriore azione militare che avrebbero potuto intraprendere.\nConseguenze del conflitto e intervento.\nIl Sultano alla fine si sottomise, il che port\u00f2 alla pace di K\u00fctahya nel maggio 1833, che concesse ufficialmente a Mehmed Al\u00ec il controllo della Siria, Adana, Tripoli, Creta e l'Egitto, sebbene questi titoli non fossero garantiti come ereditari alla sua morte. Non appena venne stabilita questa pace, i russi iniziarono il processo di ritiro delle loro truppe dal territorio ottomano. Sembrava che le cose fossero arrivate a una fine ragionevole, ma subito dopo il ritiro di tutte le truppe russe, il governo britannico venne a sapere che due giorni prima del completamento di tale evacuazione, il sultano Mahmud II aveva firmato il Trattato di H\u00fcnk\u00e2r \u0130skelesi con lo zar Nicola I. Questa consapevolezza allarm\u00f2 i leader britannici, poich\u00e9 sembrava indicare che la Russia deteneva da quel momento un'enorme influenza sull'impero ottomano e sui loro affari.\nTrattato.\nIl trattato rapidamente negoziato, firmato l'8 luglio 1833, consisteva principalmente in un'alleanza difensiva tra la Russia e l'Impero Ottomano che inizialmente doveva durare otto anni, e che includeva gli impegni a discutere reciprocamente le questioni relative alla sicurezza. Ci\u00f2 univa i due imperi in modo significativo e sembrava dare ai russi l'opportunit\u00e0 di futuri interventi militari nell'impero ottomano, rendendolo di fatto un protettorato dello stato russo. Sebbene questa parte del trattato fosse di per s\u00e9 importante, la caratteristica pi\u00f9 significativa era il suo articolo segreto.\nL'Articolo segreto.\nQuesto articolo richiedeva un'alternativa al supporto militare ottomano secondo i termini del trattato; invece di inviare truppe e armi a sostegno dei loro alleati russi, gli ottomani avrebbero chiuso i Dardanelli a tutte le navi da guerra straniere al comando della Russia. \nInterpretazioni dell'Articolo segreto.\nQuesto articolo fu molto controverso e il suo vero significato \u00e8 ancora oggetto di dibattito. Vi \u00e8 disaccordo su quali sarebbero stati esattamente i termini della chiusura dei Dardanelli. Alcuni interpretano la mancanza di una menzione specifica delle navi da guerra russe nel senso che le loro navi non erano incluse tra quelle a cui era stato vietato il passaggio attraverso i Dardanelli. Altri sottolineano che questa stessa mancanza di una qualsiasi disposizione specifica per le navi da guerra russe indica che il trattato non concedeva a esse alcun diritto speciale. C'\u00e8 anche un dibattito su cosa si intende con la frase nel testo \"in caso di bisogno\". Alcuni credono che ci\u00f2 si riferisse al caso che la Russia fosse stata in guerra, mentre un'altra interpretazione fu che i Dardanelli sarebbero stati chiusi alle navi da guerra straniere in ogni momento. Queste speculazioni iniziarono quando gli inglesi scoprirono l'intera portata del trattato. L'articolo segreto non fu ufficialmente comunicato al governo britannico fino al 16 gennaio 1834, ma di quel punto ne erano a conoscenza gi\u00e0 diversi mesi prima.\nGli inglesi interpretarono il trattato e la sua clausola segreta poteva avere un impatto potenzialmente grande sulle loro relazioni con la Russia, l'Impero Ottomano e l'equilibrio di potere stabilito. Hale sostiene che Lord Palmerston si attiv\u00f2 \"poich\u00e9 credeva erroneamente che la clausola segreta [del trattato] avesse dato alle navi da guerra russe il libero passaggio attraverso lo stretto\". Inoltre, Palmerston e il resto del governo britannico videro che \"mentre i vantaggi immediati del trattato erano lievi, il \"potenziale vantaggio per la Russia\" era molto grande, in quanto \"abituando la Porta alla posizione di vassallo\" la Russia aveva \"preparato la strada per una ripetizione della spedizione del 1833\". Si temeva che questo effetto potenziale per un futuro intervento russo nell'impero ottomano avrebbe minacciato i collegamenti britannici con l'India e il commercio nel Vicino Oriente nel suo complesso, anche se, come afferma Bailey, \"la preoccupazione immediata del ministro degli Esteri, tuttavia, era il problema degli Stretti [turchi].\u201d Questa interpretazione del trattato avrebbe modellato la politica estera britannica nei confronti dell'Impero Ottomano per i decenni a venire.\nConseguenze del Trattato.\nSecondo Bailey, la firma del Trattato di H\u00fcnk\u00e2r \u0130skelesi fu ci\u00f2 che risvegli\u00f2 completamente la Gran Bretagna dall \"importanza della posizione geografica, politica ed economica dell'Impero Ottomano in Europa\". Nel breve termine, gli inglesi protestarono contro il trattato, sostenendo che violava il Trattato anglo-ottomano del 1809, che stabiliva i termini secondo cui a nessuna nave da guerra straniera sarebbe stato permesso di entrare nello stretto. La loro protesta formale concluse che \"se le clausole di quel trattato (Unkiar Skelessi) dovessero in seguito portare all'interferenza armata della Russia negli affari interni della Turchia, il governo britannico si terr\u00e0 libero di agire in tale occasione, in qualsiasi modo che le circostanze del momento possano richiederlo\" Anche i francesi rilasciarono una dichiarazione simile riguardo alle loro preoccupazioni per una possibile interferenza militare russa. Queste due dichiarazioni furono indicative di quanto seriamente i termini del trattato fossero presi in considerazione dalle potenze occidentali.\nNel pi\u00f9 lungo termine, gli inglesi si convinsero della necessit\u00e0 di un approccio diverso e si impegnarono in una politica secondo cui \"l'Impero Ottomano doveva essere preservato, sostenuto, riformato e rafforzato\". Da quel momento in poi, gli inglesi, sotto la guida di Palmerston, intrapresero una serie di azioni per attuare questa nuova politica nei confronti dell'Impero Ottomano che andavano dall'aumento del commercio con gli ottomani al rafforzamento della flotta britannica nel Levante e dalle le offerte di missioni sia militari che navali a Mahmud II sia per aiutare il Sultano contro le minacce di ulteriori azioni militari di Mehmed Ali, sia \"come gesto per riparare la Gran Bretagna dall'abbandono.\"[23]\nAnche se la Gran Bretagna assunse un ruolo pi\u00f9 attivo, non fu l'unica potenza europea ad interessarsi all'Impero Ottomano come risultato di questo trattato. Non molto tempo dopo la firma del trattato, l'Austria e la Prussia si unirono alla Russia nella Convenzione di M\u00fcnchengr\u00e4tz del 18 settembre 1833, che impegnava le Potenze a opporsi a un'ulteriore espansione di Mehmed Ali e a \"mantenere l'integrit\u00e0 ottomana\". Nel luglio 1840 si form\u00f2 una coalizione pi\u00f9 ampia che includeva la Gran Bretagna, Austria, Prussia e Russia, che acconsentirono a proteggere il governo del Sultano contro Mehmed Ali; questo accordo, noto come Convenzione di Londra (1840), richiedeva anche che gli Ottomani dichiarassero che lo stretto sarebbe stato chiuso a tutte le navi da guerra non ottomane in tempo di pace. Anche il sostegno europeo, in particolare quello britannico, contribu\u00ec alla sottomissione finale di Mehmet Ali; in un accordo firmato nel giugno 1841, egli accett\u00f2 la limitazione del suo esercito in cambio di garanzie in qualit\u00e0 di governatore ereditario dell'Egitto per la sua famiglia. Ci\u00f2 segn\u00f2 \"l'emergere della Gran Bretagna come un giocatore pi\u00f9 attivo nel gioco di potere del Vicino Oriente, e il principale alleato dell'Impero Ottomano per i prossimi 37 anni.\" Pertanto, il Trattato di H\u00fcnk\u00e2r \u0130skelesi ebbe effetti di lunga durata sul futuro dell'Impero Ottomano, e soprattutto sulle prospettive europee verso il suo futuro.\nFine del Trattato.\nSulla fine del trattato, la Convenzione di Londra (1840) fu un primo grande passo poich\u00e9 costrinse gli ottomani a mantenere lo stretto chiuso a tutte le navi da guerra non ottomane in tempo di pace. Ci\u00f2 contribu\u00ec a placare la paura britannica che il Trattato di Unkiar Skelessi avesse effettivamente concesso alla flotta russa il libero passaggio attraverso lo stretto e nel Mediterraneo. Un altro passo verso l'annullamento del trattato avvenne nella forma della Convenzione di Londra sugli Stretti l'anno successivo. Questo accordo imped\u00ec a tutte le navi da guerra di entrare nello stretto, tranne quelle degli alleati del Sultano in tempo di guerra. Anche se pu\u00f2 sembrare che tale accordo non abbia inciso molto, \u00e8 importante ricordare che in quel momento la Gran Bretagna era uno degli alleati del Sultano. Pertanto, ci\u00f2 avrebbe consentito alla flotta britannica di entrare nello stretto in tempo di guerra, eliminando il diritto esclusivo percepito dei russi di farlo. A tal punto, l'aspetto pi\u00f9 importante del trattato fu effettivamente eliminato. Le relazioni russo-ottomane continuarono a deteriorarsi nel decennio successivo e, sebbene non sia chiaro quando il Trattato di H\u00fcnk\u00e2r \u0130skelesi fu completamente invalidato, si pu\u00f2 affermare con certezza che l'avvio della guerra di Crimea signific\u00f2 la fine di una qualsiasi alleanza potenziale russo-ottomana stabilita nel trattato."}
{"id": "1494800", "revid": "767487", "url": "https://it.wikipedia.org/wiki?curid=1494800", "title": "Il tigre", "text": "Il tigre \u00e8 un film commedia italiano del 1967 diretto da Dino Risi.\nIl film vinse due David di Donatello nel 1967.\nTrama.\nUn quarantacinquenne dirigente di una importante industria, uomo di successo, perde la testa per una bellissima ragazza ventenne compagna di scuola di suo figlio, mettendo a repentaglio la famiglia e la carriera professionale.\nAlla fine, dopo un tentativo di lasciare la moglie per recarsi a Parigi con la ragazza, decide di tornare a casa, coi familiari che fingono di non sapere niente dei suoi propositi.\nProduzione.\nL'interpretazione del personaggio di Carolina venne inizialmente proposta a Catherine Spaak, la quale rifiut\u00f2 per la paura di cristallizzarsi in un personaggio continuamente richiestole; in seguito si pens\u00f2 anche a Mia Farrow. La parte venne assegnata ad Ann-Margret, che con questo film inizi\u00f2 una permanenza in Italia fino al 1969.\nL'aiuto regista fu Renzo Genta.\nLuoghi delle riprese.\nIl film venne girato in prevalenza a Roma; alcune riprese si svolsero a Pomezia, a Cortina d'Ampezzo e nella spiaggia di Castel Porziano.\nCensura.\nLa commissione di revisione cinematografica impose il taglio di diverse sequenze:"}
{"id": "1494803", "revid": "439868", "url": "https://it.wikipedia.org/wiki?curid=1494803", "title": "Oscar Dronjak", "text": "Biografia.\nLa sua carriera musicale inizia nel 1989 con la formazione di una band death metal chiamata \"Desecrator\", che successivamente verr\u00e0 rinominata in Ceremonial Oath. Lascer\u00e0 il gruppo molto presto, ancora prima di aver pubblicato un album, per dedicarsi alla creazione degli Hammerfall, a quel tempo un progetto parallelo che portava avanti con alcuni amici.\nHa collaborato con gli In Flames per l'album The Jester Race, e con i Cans, il gruppo solista di Joacim Cans, come seconda voce."}
{"id": "1494806", "revid": "474175", "url": "https://it.wikipedia.org/wiki?curid=1494806", "title": "Stadio Saint Symphorien", "text": "Lo stadio Saint Symphorien (in francese \"Stade Saint-Symphorien\") \u00e8 un impianto sportivo di Metz, in Francia.\nInaugurato nel 1923, lo stadio Saint Symphorien ha una capienza di 25.636 spettatori ed ospita le partite di calcio casalinghe del Football Club de Metz.\nL'impianto sorge nell'Isola Saint Symphorien, situata lungo il corso della Mosella, tra i comuni di Longeville-l\u00e8s-Metz e Montigny-l\u00e8s-Metz, a poca distanza dal capoluogo Metz.\nIl nome deriva da quello di un santo borgognone, Symphorien, che fu decapitato nel 180. Tre secoli pi\u00f9 tardi, dei monaci edificarono alla sua memoria un'abbazia su un'isola nei pressi del fiume Mosella, che per questo divenne nota come l'isola Saint Symphorien. L'abbazia venne distrutta nel 1565 e quindi ricostruita all'interno della citt\u00e0 di Metz. Nel sito dove anticamente sorgeva l'abbazia fu invece costruito, nel 1923, uno stadio: lo stadio Saint-Symphorien.\nStoria.\nI lavori di costruzione dello stadio Saint Symphorien ebbero inizio nel 1921, undici anni prima della nascita del Football Club de Metz. All'epoca in citt\u00e0 c'erano due squadre di calcio, l\"'Association Sportive Messin\" ed il \"Cercle Athl\u00e9tique Messin\" (societ\u00e0 polisportiva con una sezione calcistica). Il presidente del Cercle Athl\u00e9tique Messin, Maurice Michaux, decise quell'anno di far costruire un nuovo impianto nell'isola di Saint Symphorien, in sostituzione del vecchio stadio sito in \"Rue de Verdun\". Attraverso la creazione di una societ\u00e0 immobiliare, e grazie alle donazioni di pi\u00f9 di 400 soci del club, i lavori di costruzione del nuovo stadio poterono cominciare nello stesso anno. L'impianto venne completato nel 1923, in ritardo rispetto alle previsioni a causa del crollo del tetto di una tribuna.\nNel 1932, con l'apertura del calcio francese al professionismo, la sezione calcistica del Cercle Athl\u00e9tique Messin ottenne lo status professionistico, acquisendo autonomia rispetto al resto della polisportiva e venendo ribattezzata \"Football Club de Metz\", col diritto di partecipare al primo campionato di Division 1. Per l'occasione, la propriet\u00e0 del Metz autorizz\u00f2 i primi lavori di ampliamento dello stadio, che arriv\u00f2 ad avere una capienza di 10 000 posti, di cui 2000 al coperto. Un ulteriore ampliamento dello stadio si ebbe nel 1936, con la capacit\u00e0 che pass\u00f2 a 15 000 spettatori.\nLo scoppio della Seconda guerra Mondiale ebbe conseguenze pesanti anche per il Metz. Con l'occupazione tedesca, la squadra perse il suo status professionistico, e nel 1945, quando il conflitto era ormai sul punto di concludersi, i tedeschi inondarono l'isola Saint Symphorien, e con essa lo stadio del Metz. Finita la guerra, il Metz riacquis\u00ec il suo status professionistico e, su iniziativa del presidente Raymond Herlory, si adoper\u00f2 subito per riorganizzare la squadra e rendere nuovamente agibile lo stadio. Negli anni successivi, la dirigenza del Metz promosse vari lavori finalizzati a rendere il Saint Symphorien uno stadio sempre pi\u00f9 moderno: nel 1953 lo stadio fu dotato del suo primo impianto di illuminazione, mentre nel 1962 la tribuna principale dello stadio venne sottoposta a lavori di ammodernamento ed ampliamento.\nNonostante questi ultimi lavori, negli anni '60 lo stadio Saint Symphorien and\u00f2 incontro ad un progressivo deterioramento. Fu solo con la fine della trentennale presidenza di Herlory e con l'arrivo di Carlo Molinari nel 1967 che fu dato un nuovo impulso ai lavori di ristrutturazione dell'impianto. Nel 1976 fu costruita una seconda tribuna, denominata \"Sud-Moselle\", che permise l'aumento della capienza fino a 19 000 posti.\nNel 1983 una nuova inondazione (la terza dopo quella provocata dai tedeschi nel 1945 ed una seconda verificatasi nel 1948) interess\u00f2 lo stadio. Si resero dunque necessari nuovi lavori, che portarono alla costruzione della Tribuna Nord, la terza dell'impianto, nel 1987.\nTra gli anni '90 e l'inizio degli anni 2000 nuove ristrutturazioni interessarono lo stadio: le tribune furono rinnovate e divennero quattro. Con la costruzione delle nuove tribune si decise di dare allo stadio una configurazione \"all'inglese\". Nel 1998 le recinzioni che separavano il campo dalle tribune furono eliminate, rendendo il Metz la prima squadra francese a prendere questa decisione. La capienza crebbe fino a 30 400 posti nel 1994, per poi essere fissata a 25 636 nel 2001.\nGrazie a questo ammodernamento, lo stadio Saint Symphorien ha potuto ospitare per la prima volta il 31 maggio 2005 una partita della nazionale francese, l'amichevole vinta 2-1 contro l'Ungheria.\nNegli anni successivi, l'impianto \u00e8 stato sovente destinato a manifestazioni estranee al calcio, mostrando quindi il suo carattere polifunzionale: nel 2007 infatti al Saint Symphorien si \u00e8 tenuta una partita di rugby tra la selezione giovanile francese e una squadra di giocatori provenienti da diverse parti dell'Africa. Nel 2006 e nel 2009 lo stadio ha invece ospitato due concerti del musicista francese Johnny Halliday.\nNel 2018 il Football Club de Metz, tramite la \"SAS Immobiliare Saint-Symphorien\", ha stipulato un accordo di enfiteusi di 50 anni con la municipalit\u00e0 di Metz, garantendosi quindi la propriet\u00e0 dello stadio. A seguito di ci\u00f2, la societ\u00e0 ha lanciato dei nuovi lavori di ristrutturazione dello stadio: il budget iniziale di 30 milioni di \u20ac \u00e8 stato quindi raddoppiato. I lavori portano all'abbattimento della Tribuna Sud, non pi\u00f9 a norma, la sua sostituzione con una nuova tribuna e la chiusura di tutti e quattro gli angoli dello stadio, che in questo modo raggiunge una capienza di 30 000 spettatori. Infine, l'intero stadio viene avvolto da una struttura architettonica analoga a quella presente allo Stadio V\u00e9lodrome di Marsiglia. I lavori hanno avuto inizio nel maggio 2019.\nPartite internazionali.\nNazionale di calcio francese.\nNel corso della sua storia, solo in tre occasioni lo stadio Saint Symphorien ha ospitato la Nazionale di calcio della Francia, mentre in una sola occasione ha ospitato una partita di nazionali straniere."}
{"id": "1494809", "revid": "1318658", "url": "https://it.wikipedia.org/wiki?curid=1494809", "title": "D\u00e2rjiu", "text": "D\u00e2rjiu (in ungherese \"Sz\u00e9kelyderzs\") \u00e8 un comune della Romania di 1.096 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: D\u00e2rjiu e Mujna.\nLa maggioranza della popolazione (oltre il 98%) \u00e8 di etnia \"Sz\u00e9kely\".\nLa chiesa unitariana.\nIl comune ospita sul suo territorio una chiesa unitariana fortificata del XIII secolo, dichiarata Patrimonio dell'umanit\u00e0 dell'UNESCO. \nLa Transilvania fu in effetti una delle aree di maggiore diffusione dell'Unitarianismo, che divenne religione ufficiale nel 1583; conobbe poi un maggiore sviluppo sotto il regno di Giovanni II d'Ungheria, che la professava.\nLa chiesa contiene un ciclo di affreschi che rappresentano la leggenda di Ladislao I d'Ungheria."}
{"id": "1494812", "revid": "287204", "url": "https://it.wikipedia.org/wiki?curid=1494812", "title": "Darjiu", "text": ""}
{"id": "1494814", "revid": "363629", "url": "https://it.wikipedia.org/wiki?curid=1494814", "title": "Fotografia multipla", "text": "Con fotografia multipla si definisce una procedura di rappresentazione fotografica artistica o schematica che utilizza una pluralit\u00e0 di immagini al posto di una sola.\nTale sistema permette di superare alcune limitazioni di una singola fotografia perch\u00e9 consente di fotografare separatamente parti di spazio e di tempo per poi comprimerli in un'unica rappresentazione che cos\u00ec sar\u00e0 dotata di una latitudine pi\u00f9 grande di quella possibile con un unico scatto.\n\u00c8 un ampliamento del grado di libert\u00e0 della fotografia d'arte che consente anche una narrazione di temi pi\u00f9 articolata, flessibile e pi\u00f9 simile al discorso.\nQuesta tecnica viene anche utilizzata per confrontare determinati oggetti nel tempo, quindi analizzare come questi si mutano, altri usi possono essere la schematizzazione di un oggetto o paragonari oggetti simili, fotografato nella sua interezza e con foto dettagliate delle sue parti."}
{"id": "1494816", "revid": "767487", "url": "https://it.wikipedia.org/wiki?curid=1494816", "title": "LCD Soundsystem", "text": "Gli LCD Soundsystem sono un gruppo musicale indie rock statunitense fondato dal creatore della casa discografica DFA Records James Murphy.\nPionieri del dance punk e appartenenti alla scena indie rock, il gruppo di James Murphy ha proposto una dance elettronica che attinge dal post-punk e dalla new wave. Fa eccezione il loro ultimo album \"American Dream\" (2017), decisamente pi\u00f9 cupo e riflessivo dei precedenti.\nLa band \u00e8 particolarmente popolare nel Regno Unito, dove ha scalato le classifiche con i due album \"LCD Soundsystem\" e \"Sound of Silver\".\nStoria.\nGli LCD Soundsystem hanno raggiunto la fama grazie all'omonimo disco d'esordio uscito nel 2005, anticipato dal singolo \"Losing My Edge\" e da altre canzoni come \"Give It Up\" e \"Daft Punk is Playing At My House\", quest'ultima inserita all'interno di diversi videogiochi quali SSX on Tour, Forza Motorsport 2, Burnout Revenge e FIFA 06.\nNel dicembre del 2005 la band riceve due nomine ai Grammy Awards grazie all'album omonimo, come \"miglior disco di musica elettronica\", e per la canzone \"Daft Punk is Playing At My House\", come \"miglior canzone\" nella categoria \"dance\". \nNell'ottobre del 2006 il gruppo incide una traccia chiamata \"\", disponibile solamente su iTunes, della durata appunto, di 45 minuti e 33 secondi, realizzata per uno sponsor della Nike.\nLa coinvolgente traccia \"Tribulations\" verr\u00e0 inserita all'interno della colonna sonora di un videogame di successo: Project Gotham Racing 3 per Xbox 360 del 2005. Nel 2006 \u00e8 la volta di \"Driver: Parallel Lines\" e, successivamente, di \"Dance Dance Revolution: Hottest Party 2\" per Wii.\nNel marzo del 2007, gli LCD Soundsystem pubblicano il loro secondo album in studio, intitolato Sound of Silver, che guadagna fama in ambito internazionale ed ottime critiche al gruppo da parte di NME, Kerrang!, Mojo e UNCUT Magazine. Durante l'estate del 2007 gli LCD Soundsystem tengono diversi concerti con gli Arcade Fire: la collaborazione tra le due band porta alla pubblicazione del singolo \"Someone Great\".\nNel dicembre del 2007 la band ha pubblicato su iTunes una raccolta di B-Sides contenente la cover dei Joy Division, \"No Love Lost\" e dei Siouxsie and The Banshees, \"Slowdive\". Nell'aprile 2008 la traccia \"Get Innocuous\" dell'album Sound of Silver \u00e8 stata usata come promo per l'uscita di GTA IV e la si pu\u00f2 ascoltare all'interno del gioco, sulla stazione radio \"Radio Broker\".\nIl 18 novembre 2008, Al Doyle sembra suggerire in una intervista alla BBC che la band potrebbe sciogliersi. Ma il giorno seguente sia Doyle che James Murphy smentirono questa notizia, con Murphy che conferma che un nuovo album targato LCD Soundsystem era in lavorazione.\nMurphy inizia a registrare il nuovo album a Los Angeles nell'estate 2009. Il 23 febbraio 2010, il sito ufficiale degli LCD Soundsystem annuncia che il nuovo album \u00e8 stato completato. Il primo singolo annunciato \u00e8 Drunk Girls, previsto per il 25 marzo. Il titolo dell'album e la cover vengono annunciati nel sito della DFA il 30 marzo. L'album, intitolato This Is Happening, esce il 17 maggio con la promessa di Murphy che sar\u00e0 \"definitivamente migliore dei due album precedenti\". Murphy inoltre annuncia che sar\u00e0 probabilmente l'ultimo album targato LCD Soundsystem.\nPur smentendo le voci riguardo a una possibile reunion circolate nei mesi precedenti, il 24 dicembre 2015 la band pubblica il primo singolo in 5 anni, Christmas Will Break Your Heart, scritta da Murphy stesso e registrata presso gli studi della DFA Records con gli ex-membri della band Al Doyle, Pat Mahoney, Nancy Whang e Tyler Pope.\nIl 4 gennaio 2016 viene annunciata la presenza degli LCD Soundsystem al Coachella Festival 2016.\nIl 5 gennaio 2016, tramite un post sulla pagina Facebook della band, James Murphy conferma il ritorno degli LCD Soundsystem, che nel 2016 pubblicheranno il quarto album in studio."}
{"id": "1494825", "revid": "767487", "url": "https://it.wikipedia.org/wiki?curid=1494825", "title": "Dealu (Harghita)", "text": "Dealu (in ungherese \"Oroszhegy\") \u00e8 un comune della Romania di 3.920 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 7 villaggi: Dealu, F\u00e2ncel, S\u00e2ncrai, T\u0103ma\u0219u, Tibod, Ulcani, Valea Rotund\u0103."}
{"id": "1494826", "revid": "1573940", "url": "https://it.wikipedia.org/wiki?curid=1494826", "title": "Chiesa della Santissima Trinit\u00e0 (Livorno)", "text": "La chiesa della Santissima Trinit\u00e0 si trova a Livorno, nei pressi di Borgo Cappuccini, a margine di una piazza dove sono presenti due piccole statue raffiguranti rispettivamente la \"Madonna con Bambino\" (d'origine settecentesca) e \"San Francesco\" (anni venti del XX secolo).\nStoria.\nL'Ordine dei Frati Minori Cappuccini giunse a Livorno a seguito di una formale richiesta presentata al granduca Francesco I de' Medici nel 1582.\nInizialmente i religiosi avrebbero dovuto prendere possesso dell'antico eremo di San Jacopo in Acquaviva, ma il sovrano volle erigere per loro una nuova chiesa pi\u00f9 vicina al nucleo urbano di Livorno.\nSuccessivamente, per volere di Ferdinando I, i cappuccini ottennero anche notevoli appezzamenti di terreno nelle aree circostanti, dove era presente un orto circondato da una fitta boscaglia.\nLa chiesa, ampliata dal medesimo granduca, fu consacrata nel 1606, mentre nella prima met\u00e0 del secolo successivo, fu ulteriormente ingrandita con l'aggiunta di quattro cappelle interne ai due lati della navata e consacrata nel 1738.\nTuttavia durante la seconda met\u00e0 del XIX secolo vennero aggiunte altre due cappelle e fu realizzato l'atrio antistante alla chiesa. I lavori si conclusero nel 1903 e videro impegnato l'architetto Torello Macchia, che la dot\u00f2 di una facciata neoromanica.\nFrattanto, sulla piazza antistante la chiesa, fu eretta una vasta cappella (1858) dedicata alle Stigmate di san Francesco.\nLa costruzione del campanile (1926) precedette i terribili bombardamenti della seconda guerra mondiale, durante i quali la chiesa fu gravemente danneggiata.\nLa chiesa della Santissima Trinit\u00e0 \u00e8 stata ripristinata a seguito degli eventi bellici e consacrata il 24 agosto del 1957 da monsignor Andrea Pangrazio.\nDescrizione.\nLa facciata a salienti, sensibilmente diversa dall'originario prospetto neoromanico, \u00e8 preceduta da tre grandi archi al di sopra dei quali si apre un grande rosone circolare: a lato si erge ancora il campanile a pianta quadrata, sopravvissuto alle distruzioni inflitte dall'ultima guerra.\nUna lapide, posta nei pressi della facciata, attesta che qui fu sepolto Felice Casati, milanese dell'Ordine dei Cappuccini, ricordato persino ne \"I promessi sposi\" di Alessandro Manzoni quale responsabile del lazzaretto di Milano durante la peste del 1630; a causa dei bombardamenti la tomba \u00e8 andata dispersa ed i resti del religioso probabilmente riposano in un ossario comune all'interno della stessa chiesa.\nL'interno, a tre navate, ha perso la maggior parte degli arredi originari, minuziosamente descritti nelle antiche guide cittadine: sono tuttavia presenti diverse opere pittoriche ottocentesche."}
{"id": "1494829", "revid": "7204", "url": "https://it.wikipedia.org/wiki?curid=1494829", "title": "Tamburello a Muro", "text": ""}
{"id": "1494830", "revid": "112113544", "url": "https://it.wikipedia.org/wiki?curid=1494830", "title": "Varon Milanes", "text": "Il Varon milanes de la lengua de Milan o semplicemente Varon milanes (in italiano: \"Varrone milanese sulla lingua di Milano\") pubblicato per la prima volta tra la fine del XVI secolo e l'inizio del XVII \u00e8 uno dei pi\u00f9 antichi testi della letteratura milanese. Opera di Giovanni Capis (nato a Domodossola intorno al 1550, morto dopo il 1610), consiste in una specie di dizionario etimologico del lessico milanese, in cui si tende a dimostrare l'origine latina e greca del dialetto meneghino. Il richiamo a Varrone del titolo si riferisce all'opera \"De lingua Latina\" dell'erudito reatino.\nStoria editoriale.\nIl \"Varon\" venne stampato per la prima volta a Pavia colle stampe del Bartoli, ma di questa prima edizione si ha solo un accenno nella seconda, apparsa a Milano presso Giovanni Giacomo Como nel 1606. Questa edizione, riveduta da Ignazio Albani (meratese, nato sul finire del Cinquecento e morto intorno al 1650), contiene anche il \"Prissian de Milan de la parnonzia milanesa\" (\"Prisciano di Milano sulla pronuncia milanese\"), opera di Giovanni Ambrogio Biffi.\nIl \"Varon\" contiene circa 570 lemmi (parole o locuzioni) che illustrano non solo il dialetto milanese dell'epoca ma anche numerosi aspetti della vita del tempo.\nBench\u00e9 non sia redatto in milanese (a differenza del \"Prissian\"), la sua importanza per questo dialetto e per la sua letteratura \u00e8 tale che il Porta lo cita come il primo dei cinque pilastri di questa letteratura (insieme a Carlo Maria Maggi, Domenico Balestrieri, Carl'Antonio Tanzi e Giuseppe Parini), in un suo celebre sonetto \"\" che inizia:\nL'opera \u00e8 stata poi ristampata in diverse epoche: nel 1750 a Milano ad opera di Giuseppe Marelli; nel 1816 da Francesco Cherubini, nel primo dei dodici volumi della sua \"Collezione delle migliori opere scritte in dialetto milanese\" (pp. 23-47); nel 1901 da Ferdinando Fontana nella sua \"Antologia Meneghina\" (Bellinzona, Tip. Em. Colombi, pp. 63-73). In tempi recenti l'ultima riedizione ne \u00e8 stata fatta da Dante Isella (2005), che vi ha aggiunto un ampio apparato delle voci che ricorrono nei vari autori milanesi, da Bonvesin de la Riva a Delio Tessa."}
{"id": "1494839", "revid": "767487", "url": "https://it.wikipedia.org/wiki?curid=1494839", "title": "Ditr\u0103u", "text": "Ditr\u0103u (in ungherese \"Ditr\u00f3\") \u00e8 un comune della Romania di 5.806 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 3 villaggi: Ditr\u0103u, Jolotca, \u021aengheler.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1494840", "revid": "287204", "url": "https://it.wikipedia.org/wiki?curid=1494840", "title": "Ditrau", "text": ""}
{"id": "1494848", "revid": "767487", "url": "https://it.wikipedia.org/wiki?curid=1494848", "title": "Feliceni", "text": "Feliceni (in ungherese \"Fels\u0151boldogfalva\") \u00e8 un comune della Romania di 3.216 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 11 villaggi: Alexandri\u021ba, Arv\u0103\u021beni, Cire\u0219eni, Feliceni, For\u021beni, Hoghia, O\u021beni, Poloni\u021ba, T\u0103ureni, Teleac, V\u0103leni.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1494849", "revid": "1543377", "url": "https://it.wikipedia.org/wiki?curid=1494849", "title": "Saverio Muratori", "text": "Ha fondato una nuova metodologia per lo studio dell'urbanistica e dell'architettura.\nLe sue ricerche sono sempre state condotte in aperto contrasto con la cultura contemporanea, denunciandone gli errori nei vari settori, soprattutto all'interno dell'Universit\u00e0 di Roma dove ha insegnato.\nPer risolvere la crisi della societ\u00e0 Saverio Muratori proponeva l'utilizzo di un rigoroso metodo culturale che permetteva di comprendere la realt\u00e0 e le sue leggi.\nLa costruzione di questo suo metodo appare chiaramente in una sua lezione:\nPremi e riconoscimenti.\nRiceve il Premio Einaudi per l'Architettura nel 1952\nAnalisi di alcuni progetti.\nCortoghiana - Sardegna - 1939.\nNel 1934 ha inizio la politica autarchica del fascismo all'interno di una situazione internazionale molto complicata.\nNel 1939 venne delineato dall'Azienda carboni italiani un programma di sfruttamento del bacino carbonifero del Sulcis (Sardegna), che solo l'anno precedente aveva portato all'inaugurazione della citt\u00e0 di Carbonia, la settima delle citt\u00e0 fondate dal regime.\nContemporaneamente, infatti, il governo fascista aveva annunciato l'intenzione di far salire la produzione di carbone sardo in vista degli sforzi bellici e dunque si rese necessario l'allestimento di nuovi alloggi per le migliaia di operai impegnati nella produzione. \nFu dunque subito individuata a circa 10\u00a0km a nord di Carbonia l'area in cui sarebbe sorto il nuovo insediamento (Cortoghiana), il cui progetto urbano complessivo con la definizione della grande piazza sul lato est fu affidato all'architetto Saverio Muratori.\nL'intervento \u00e8 realizzato nel rispetto delle ipotesi di piano iniziali, ma con l'impiego di quel linguaggio nuovo, fatto di forme leggiadre, tese ad alleggerire e a smaterializzare gli elementi strutturali della fabbrica, che caratterizzano questo periodo della produzione architettonica.\nIl centro mantiene ancora oggi la sua struttura originaria, \u00e8 molto semplice, imperniato su un rettilineo principale su cui si innestano vie secondarie perfettamente perpendicolari. Al principio di questo asse portante, nei pressi dell'ingresso orientale della citt\u00e0, di fronte all'albergo operaio, \u00e8 situata una prima piazza, mentre la pi\u00f9 importante, Piazza Venezia, a carattere rappresentativo, occupa l'estremit\u00e0 opposta del rettilineo. \nI volumi della piazza e dell'intero paese sono caratterizzati da una geometria di stampo razionalistico, con una lunga sequenza di portici architravati al pianoterra. Molto ricercato \u00e8 il contrasto nell'uso dei materiali, vi sono murature semplici intonacate che si alternano a pannelli in trachite rosa impiegati soprattutto per i rivestimenti dei pilastri dei portici.\nAll'interno della lunga attivit\u00e0 di Muratori, quest'esperienza fa sicuramente da spartiacque fra il periodo razionalista e il periodo storicista.\nChiesa di San Giovanni al Gatano - Pisa - 1947.\nLa chiesa di San Giovanni al Gatano viene progettata agli inizi degli anni Cinquanta proprio nel luogo dove, prima del bombardamento del 1944 sulla citt\u00e0 di Pisa, sorgeva l'antica chiesa parrocchiale. Questo ha influito sul progetto finale: il motivo dominante dell'operazione progettuale \u00e8 stato infatti quello di ricostruire il tessuto lacerato, con l'utilizzo di linguaggi e tipi facilmente inseribili nel paesaggio urbano esistente.\nLa chiesa, di notevoli dimensioni, presenta sia all'esterno che all'interno superfici laterizie. Ha un impianto di tipo tradizionale: lunga 34 m e larga 23 m si sviluppa su tre navate. Vi sono poi sette campate individuate da robusti pilastri in calcestruzzo armato.\nL'illuminazione proviene quasi esclusivamente dalla facciata principale, che si presenta come un filtro che diffonde la luce in modo uniforme.\nLa superficie laterizia avvolge tutto l'edificio e si interrompe per lasciare spazio ad un reticolo irregolare di travi e pilastrini.\nUn altro elemento al quale Muratori riserva particolare attenzione \u00e8 la cripta che si trova sotto l'altare maggiore. Questa si differenzia dall'interno della chiesa, essendo interamente rivestita di pietra filettole grigia.\nL'architetto, in questo progetto, conferisce al materiale laterizio un valore predominante; esso non si limita ad essere materiale di tamponamento tra pilastro e pilastro, ma diventa il protagonista strutturale quasi assoluto.\nTutta la superficie esterna \u00e8 animata orizzontalmente da ricorsi ad intervalli irregolari in pietra rosa chiaro e dalle travi in calcestruzzo poste sopra le finestre della navata centrale.\nSi ricerca sempre una corrispondenza tra interno ed esterno, come si pu\u00f2 notare dagli archi a sesto ribassato che ritmano i fianchi dell'edificio.\nLa copertura, infine, \u00e8 sostenuta da capriate in cemento sulle quali si imposta la struttura di supporto principale e secondaria del manto.\nValco San Paolo - Roma - 1949-1952.\nQuesto \u00e8 uno dei primi interventi realizzati nell'ambito della gestione INA Casa a Roma.\nSi trova nella parte meridionale della citt\u00e0, tra la Basilica di San Paolo e viale Marconi.\nLo schema urbanistico originario prevedeva diverse tipologie edilizie impostate sull'asse proveniente dalla Basilica, con una piazza sopraelevata.\nCi sono state per\u00f2 molte modifiche sulla viabilit\u00e0 e sul tessuto edificato che hanno compromesso il progetto iniziale; la piazza sopraelevata non esiste pi\u00f9.\nL'edificio progettato da Saverio Muratori si trova a nord; \u00e8 un edificio in linea a cinque piani, caratterizzato dal ritmo regolare dei balconi.\nQuartiere Tuscolano - Roma - 1950-54.\nIl quartiere Tuscolano \u00e8 stato realizzato in tre fasi tra il 1950 e il 54 e si trova nella zona orientale di Roma.\nLa I fase \u00e8 caratterizzata soprattutto da edifici in linea.\nLa II e la III risultano invece pi\u00f9 qualificate dal punto di vista del disegno urbano.\nNel progetto del Tuscolano II, Mario De Renzi e Saverio Muratori, all'epoca maestri indiscussi della ricerca tipologica, sviluppano l'esperienza gi\u00e0 maturata nel quartiere del Valco San Paolo, pervenendo per\u00f2 ad una soluzione pi\u00f9 nuova, sia per la variet\u00e0 dei tipi edilizi sia per la libert\u00e0 con cui gli edifici vengono disposti.\nGiungendo dalla via Tuscolana si impone l'edificio progettato dai due architetti. \u00c8 un blocco di alloggi in linea, a sette livelli e a pianta a V, appare rivestito in cortina laterizia, ritmato da snelli pilastri rastremati e da cornici marcapiano a leggero rilievo. Nelle specchiature della griglia viene ospitato e ripetuto, il binomio finestra/balcone.\nSi evidenzia il muro laterale, interamente cieco e rivestito di mattoni, segnato da cornici marcapiano finemente lavorate.\nL'altro edificio progettato dai due \u00e8 costituito da una sequenza di unit\u00e0 abitative in linea a cinque livelli, che si snodano a modellare la spina dorsale del quartiere.\nSul fianco occidentale vi sono cinque torri di cui due progettate da Muratori. Mostrano un compatto volume quadrato e si elevano su nove livelli, contengono due appartamenti per piano, disposti simmetricamente rispetto ai collegamenti verticali.\nEdificio in largo Spartaco - Quartiere Tuscolano - Roma - 1950.\nQuesto edificio, la cui rigida forma angolata a \"V\" \u00e8 la proiezione dell'intero sistema del quartiere, costituisce una coraggiosa presa di posizione nei confronti della cultura del momento priva di rigore metodico e incline a decorativismi correnti, opponendo ad essa una ricerca tipologica sperimentale da estendere alle pi\u00f9 vaste applicazioni. Ne \u00e8 espressione stilistica l'intersezione obliqua delle fronti dell'edificio con l'ortogonalit\u00e0 tipica delle singole cellule abitative aggregate in linea continua. \nL'esperienza di questo edificio determina in Muratori l'esigenza di affrontare in modo diverso il problema del tipo edilizio e quello del tessuto urbano, che rappresentavano dei quesiti non risolti all'interno della cultura del tempo.\nChiesa dell'Assunzione di Maria SS. - Roma - 1954-70.\nQuesto edificio costruito nella sua sola parte sotterranea, la cripta, affronta l'arduo tema dell'aula di grande dimensione, coperta a volta estradossata. I setti radiali cementizi, che costituiscono il piedritto della cupola, denunciati all'esterno nei costoloni, trovano spiegazione nelle volte concave e convesse che formano la cupola, la cui continuit\u00e0 riconduce l'insieme al suo carattere di classica organicit\u00e0.\nSede ex ENPAS ora INPDAP - Bologna - 1956-57.\nLa sede ex ENPAS \u00e8 l'unica opera realizzata a Bologna da Muratori che la progett\u00f2 nel 1956-57, ed \u00e8 una tipica espressione dell'architettura dell'immediato dopoguerra. Con accurata sapienza costruttiva il progettista ricerca il recupero di valori materici, cromatici e ambientali della \"tradizione locale\", tipici dei suoi studi di quegli anni.\nIl palazzo riprende infatti, attualizzandolo, il sistema costruttivo seriale bolognese, riproponendo il portico con lo sporto, le lesene ed il coronamento superiore merlato.\nSede centrale del partito della Democrazia Cristiana - Roma EUR - 1956-58.\nIl fabbricato, a pianta chiusa con cortile centrale, \u00e8 ubicato in una zona eccentrica ma di pregio della citt\u00e0, a breve distanza dal palazzo della Civilt\u00e0 e del Lavoro, nel cuore dell'EUR. \nL'edificio della Democrazia Cristiana, architettonicamente si impone come una costruzione fortemente caratterizzata con l'ampia gradinata e con un porticato che costeggia l'intero palazzo. La sua strutturazione interna ne fa un organismo in cui la buona funzionalit\u00e0, come grande ufficio amministrativo- rappresentativo di tipo unitario, si accompagna per\u00f2 ad un basso grado di sfruttamento delle superfici, per la presenza di ampi spazi usati come disimpegni. Il lato principale \u00e8 su piazza Luigi Sturzo, con accesso dal portico; i due lati secondari hanno un affaccio su via dell'Urbanistica e Viale dell'Astronomia. Il fabbricato si articola su cinque piani fuori terra, oltre il piano terreno, e comprende due piani interrati di cui il primo utilizzabile ad archivi ed uffici ed il secondo ad autorimessa.\nQuesto edificio costituisce lo sviluppo del pensiero muratoriano sull'organismo architettonico e civile, sperimentato nella realt\u00e0 storico-ciclica della citt\u00e0 di Roma.\nStudi per un'operante storia urbana di Venezia - 1959.\nIl tema si estende alla richiesta di ampliamento non di un quartiere ma di un'intera citt\u00e0: dal proporzionamento dell'insieme nel paesaggio lagunare, all'articolazione dei quartieri, alla loro struttura nei tessuti, al metro di questi, degli isolati e degli elementi in un ordine tipico di spazi, di percorsi, di tessuti nel quartiere, di quartieri nella citt\u00e0.\nIl progetto prevede una citt\u00e0 a quartieri disposti a doppia fascia sulle fondamenta dei due bracci opposti dell'estuario aperto gradualmente verso la laguna in vista di Venezia, con doppia orditura longitudinale e trasversale di canali costituenti due serie di isole affiancate e di collegamenti sugli assi ortogonali di ciascuna isola; assicurando inoltre la possibilit\u00e0 di isolamento delle singole isole. Questo schema si ispira agli esempi dell'urbanistica veneziana del XVI-XVIII secolo.\nConcorso per le Barene di San Giuliano - Mestre - 1959.\n\u00c8 un progetto che fu motivo di scandalo, questo perch\u00e9 Muratori present\u00f2 tre progetti, proiezione ciascuno di un momento di evoluzione dell'aggregato veneziano, e furono interpretati come tre progetti equivalenti, tra i quali scegliere la soluzione voluta. \nI tre progetti invece corrispondevano ad un procedimento logico per giungere al terzo: i primi due dovevano dimostrare la modernit\u00e0 della riflessione sul tessuto gotico di calli e corti organizzato secondo una tipologia di casa collettiva veneziana.\nIl progetto finale e vincitore \"Estuario III\", pone una grande attenzione alla logica che connette servizi, tessuti e case; i servizi ad esempio sulla laguna aperta si collocano pi\u00f9 verso l'interno, mentre sul canale pi\u00f9 sul margine sono posti secondo un modulo pi\u00f9 dilatato riflettente il sistema modulare dei nuclei parrocchiali della citt\u00e0.\nQuesto progetto, distante solo otto anni dai quartieri INA-Casa, evidenzia il processo di evoluzione e di maturazione compiuto da Muratori.\nQuartieri di Centocelle - Roma - 1962.\nA dodici anni dai quartieri INA-Casa del 1950, qui i problemi principali sono divenuti la dimensione modulare dell'unit\u00e0 quartiere, la scala e i versi di orditura dell'edilizia. Realizza isolati di case in linea rigiranti, a corpo doppio, e con margini di edilizia a corpo triplo, pi\u00f9 densi, in corrispondenza alle nodalit\u00e0 lineari indotte dai percorsi.\nLa crisi della civilt\u00e0.\nLe difficolt\u00e0 dell'architettura sono ricollegate da Saverio Muratori a una crisi epocale, \"di trapasso da una coscienza intuitiva ad una coscienza concettuale\" e inscritte in una complessa costruzione storico-filosofica che risale fino ai primordi della civilt\u00e0. Alle perplessit\u00e0 sugli sviluppi dell'architettura moderna, Muratori risponde con l'intransigenza di una regola. La rottura con il passato, l'incomprensione dei fenomeni urbani e ambientali sono errori che egli imputa al Movimento Moderno.\nNel corso degli anni cinquanta, le sue indagini sul tessuto urbano di Venezia e di Roma gli permettono di individuare una nozione di tipo edilizio connesso alla dimensione storica del divenire urbano.\nL'attivit\u00e0 didattica di Muratori all'interno dell'universit\u00e0 di Roma \u00e8 fonte di profonde lacerazioni che acuiscono il suo distacco dalle tendenze prevalenti nell'architettura italiana, ma vale a creare una vera e propria scuola, fedele all'insegnamento del maestro, resa pi\u00f9 compatta proprio dalla condizione di minoranza.\nLa scuola 1953-1973.\nSaverio Muratori, formatosi come docente nella facolt\u00e0 di architettura dell'Universit\u00e0 di Roma, fu chiamato nei primi anni 50 a sostegno di una tradizione didattica gi\u00e0 esistente.\nPur rispettando l'impegno, intraprese un processo per superare la posizione individualistica e raggiungere un piano di coesistenza dei valori individuali dell'architetto con i termini reali del fare architettonico.\nImpone il tema unico e sintetico: la cappella in muratura a pianta centrale.\nI temi sono stati redatti nei corsi di Composizione Architettonica prima del 1962, anno che segna una svolta nella didattica di Muratori. Alcuni di questi sono: lo studio della tipologia edilizia, lo studio dell'edificio specialistico, lo studio dell'ambiente.\nAll'inizio dell'anno accademico 1963-64 la frattura tra l'insegnamento di Saverio Muratori e il resto della Facolt\u00e0 di Architettura era ormai profonda.\nIn un intervento pubblico sottoline\u00f2 la preminenza dei valori spontanei naturali su quelli critici, la necessit\u00e0 dei principi metodici, il costante riferimento alle strutture edilizie, la sicurezza della validit\u00e0 del suo metodo e la fiducia nell'architettura.\nIl processo dell'autocoscienza 1972-73.\nL'intero ciclo della vita di Saverio Muratori procede da un'azione particolare inserita nel concreto ad un pensiero generale versato nella totalit\u00e0: infatti da una produzione professionale inizialmente conformata ad una critica acquisita, passa ad una coscienza autonoma, ancora sempre inserita nel concreto e quindi giunge alla lettura dell'uomo come processo coscienza-autocoscienza.\nPerci\u00f2 l'attitudine alla mediazione assume per Saverio Muratori un aspetto singolare e significativo nella continua formulazione di numerosi ideogrammi sintetici dovuti anche alla sua visione architettonica della realt\u00e0. Il suo pi\u00f9 consueto modello tabellare \u00e8 sempre costruito sulla duplicit\u00e0 dei termini dell'uomo e dell'ambiente, cio\u00e8 del soggetto individuale e dell'oggetto naturale; una duplicit\u00e0 che raddoppiata si raffigura nella griglia a quattro quadranti costruiti su assi ortogonali e sulle relative diagonali, che sottolineano i diversi gradi di organicit\u00e0 del processo di acquisizione del reale da parte della coscienza."}
{"id": "1494851", "revid": "2060394", "url": "https://it.wikipedia.org/wiki?curid=1494851", "title": "Disco di Magliano", "text": "Il Disco di Magliano \u00e8 un manufatto etrusco in piombo di forma tondeggiante del diametro di circa 8\u00a0cm, ritrovato a Magliano in Toscana (provincia di Grosseto) nel 1882 e datato V-IV secolo a.C. Si trova oggi conservato nel museo Archeologico di Firenze.\nPorta incisa su due lati una scritta in etrusco, spiraleggiante dall'esterno verso il centro, contenente circa 70 parole, e per questo da annoverarsi fra i testi pi\u00f9 lunghi in lingua etrusca. L'interpretazione del testo sembra indicare che si tratta di norme per sacrifici da compiersi in offerta alle divinit\u00e0 Tin, Maris, Calu e Canthas in dati tempi e luoghi.\nL'oggetto ricorda per la sua forma il pi\u00f9 celebre disco di Festo."}
{"id": "1494852", "revid": "1573940", "url": "https://it.wikipedia.org/wiki?curid=1494852", "title": "Serra (Rocca Santa Maria)", "text": "Serra \u00e8 una frazione del comune di Rocca Santa Maria in Provincia di Teramo.\nIl borgo \u00e8 sito a quota 1096 metri, nel territorio dei Monti della Laga, all'interno del Parco nazionale del Gran Sasso e Monti della Laga.\nIl toponimo Serra potrebbe derivare dal dialetto locale \"s\u00e8rr\u0259\" che ha il significato di \"cresta\".. Il borgo, infatti, \u00e8 edificato sopra una cresta che domina il fosso nel quale sgorga e ha inizio il torrente Vezzola.\nIl paese apparteneva all'antica \"Universit\u00e0\" di Rocca Bisegna, assieme alle frazioni e ai territori di Faiete-Cona Faiete, di San Biagio, di Pomarolo e di Macchia Santa Cecilia.\nLuigi Ercole, con il suo Dizionario stampato nel 1804 (p.\u00a0108), ci fa sapere che gli abitanti di Serra in quel periodo erano 38.\nNel 1841 gli abitanti erano saliti a 44. Nel paese, oggi, vive un solo abitante.\nDurante l'estate alcune persone tornano nel paese nat\u00eco per trascorrere un periodo di vacanze.\n\u00c8 in progetto il recupero del borgo per farne un albergo diffuso, in rete anche con i borghi di Martese e di Valle Pezzata.\nIl paese si sviluppa in lunghezza, con case adiacenti all'unica strada del paese.\nNotizie storiche.\nNel 1124 risulta che i Totoneschi erano concessionari di terre della chiesa aprutina, tra i quali il territorio di Serra.\nNel 1270 \u00e8 documentato la concessione in affitto beni sequestrati tra i quali quelli di Giacomo di \"Serris\".\nNel 1279 il capitolo aprutino concede la chiesa di san Salvatore di \"Serra Stephanesca\" a Tommaso di Berardo di \"Serra Stephanesca\".\nNel 1813 Serra, gi\u00e0 facente parte dell'universit\u00e0 di \"Rocca di Bisegno\" sotto la giurisdizione del vescovado di Teramo, entra a far parte del comune di Rocca Santa Maria.\nLa chiesa di San Salvatore.\nIn posizione dominante sul paese, poco prima di entrare a Serra, sorge la Chiesa del SS.mo Salvatore (Ges\u00f9 Cristo Salvatore del mondo).\nL'attuale costruzione \u00e8 stata rimodernata nella prima met\u00e0 del novecento; gi\u00e0 in precedenza esisteva una chiesa, sempre intitolata al SS.mo Salvatore.\nIl giorno di culto tradizionale \u00e8 il 9 novembre; nel passato, quando in paese era abitato (oggi qui vive una sola persona) veniva qui celebrata la Messa con relativa processione.\nL'altra festa di antica tradizione era l'Ascensione (di Cristo al Cielo), nel mese di maggio, che richiamava molta gente dai paesi vicini.\nLe tradizioni.\nDurante la festa dell'Ascensione molti abitanti, dai paesi limitrofi, si recavano a Serra. Nel percorso per giungere fino al paese, naturalmente procedendo a piedi, si dovevano raccogliere tutte le lumache che si incontravano in strada, con la convinzione che, in questi animaletti, vi fossero le anime del Purgatorio.\nA Serra le anime sarebbero, poi, state graziate e pulite dal peccato.\nDopo le funzioni religiose, la gente si intratteneva ai margini del paese, sostando sui prati per consumare il pranzo che in precedenza avevano preparato.\nProgetto Borghi.\nSerra \u00e8 uno dei tre paesi (insieme a Martese e a Tavolero) inseriti nel Progetto \"Borghi\", che \u00e8 stato promosso dall'Amministrazione provinciale di Teramo con l'obiettivo del loro recupero a fini turistici.\nNel corso del progetto sono stati vagliati gli aspetti architettonici, ambientali e turistici di oltre cinquanta borghi compresi nell'entroterra della montagna teramana. I tre prescelti sono stati ritenuti i pi\u00f9 interessanti e meritevoli di un rapido recupero e di promozione."}
{"id": "1494855", "revid": "767487", "url": "https://it.wikipedia.org/wiki?curid=1494855", "title": "Frumoasa (Harghita)", "text": "Frumoasa (in ungherese \"Sz\u00e9pviz\") \u00e8 un comune della Romania di 3.550 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 4 villaggi: B\u00e2rzava, F\u0103ge\u021bel, Frumoasa, Nicole\u0219ti.\nLa maggioranza della popolazione (oltre il 95%) \u00e8 di etnia \"Sz\u00e9kely\"."}
{"id": "1494856", "revid": "118045581", "url": "https://it.wikipedia.org/wiki?curid=1494856", "title": "Expo 2000 (singolo)", "text": "Expo 2000 \u00e8 un singolo del gruppo musicale tedesco Kraftwerk, pubblicato nel dicembre del 1999.\nDescrizione.\n\"Expo 2000\" \u00e8 stato composto da Ralf H\u00fctter, Florian Schneider e Fritz Hilpert in occasione dell'esposizione universale di Hannover del 2000, intitolata \"Expo 2000\". Lo stesso brano verr\u00e0 utilizzato anche come jingle nelle promozioni dell'avvenimento (parte del testo della canzone \u00e8 effettivamente il motto dell'Expo).\n\"Expo 2000\" sar\u00e0 oggetto di remix da parte di diversi DJ della scena techno di Detroit, che saranno in seguito raccolti in un singolo chiamato \"Expo 2000 Remix\" pubblicato nel novembre del 2000. \nIl remix pi\u00f9 noto \u00e8 quello effettuato da Underground Resistance, rimescolato con la versione originale del brano e proposto quindi nel tour mondiale \"Minimum-Maximum\" del 2003-2004 con il titolo \"Planet of Visions\", in seguito incluso nell'album dal vivo \"Minimum-Maximum\".\nIl singolo \u00e8 stato pubblicato in formato CD e 12\", in Germania nel gennaio 2000, negli altri paesi europei nel novembre successivo."}
{"id": "1494857", "revid": "767487", "url": "https://it.wikipedia.org/wiki?curid=1494857", "title": "Telex (gruppo musicale)", "text": "I Telex sono un gruppo musicale belga fondato a Bruxelles nel 1978 da Marc Moulin, Dan Lacksman e Michel Moers. Le loro canzoni spaziano tra il synth pop, l'electro e la techno.\nBiografia.\nInizialmente i Telex composero cover in versione disco music di svariate canzoni, tra cui \"Twist \u00e0 Saint-Tropez\" del gruppo francese Les Chats Sauvages, \"Rock Around the Clock\" (una delle prime canzoni rock), \"\u00c7a Plane Pour Moi\" di Plastic Bertrand e \"Dance to the Music\" degli Sly &amp; the Family Stone. Solo in un secondo momento pubblicarono il loro album d'esordio, \"Looking for Saint Tropez\", contenente il brano \"Moskow Diskow\", che rese famoso il gruppo a livello internazionale.\nNel 1980 il manager dei Telex propose loro la partecipazione all'Eurovision Song Contest. Essi accettarono e riuscirono anche ad accedere alle finali con il brano \"Euro-Vision\", il cui titolo \u00e8 un chiaro riferimento alla manifestazione canora europea.\nIl pubblico presente in sala non seppe come reagire di fronte a questa canzone, e dopo che il gruppo ebbe terminato l'esibizione, segu\u00ec un lungo silenzio, spezzato da qualche applauso isolato. Uno dei componenti dei Telex, Michel Moers, scatt\u00f2 una fotografia del pubblico rimasto attonito.\nLa Virgin Records, all'epoca etichetta discografica dei Telex, non apprezz\u00f2 il loro insuccesso e cerc\u00f2 di farli passare al genere New romantic. Nemmeno l'autoironia che espressero nei brani del secondo album, \"Neurovision\", come \"We Are All Getting Old\", li aiut\u00f2 a risollevarsi.\nNel loro terzo album, \"Sex\", i Telex contattarono la band statunitense Sparks per avere un aiuto nella composizione dei testi. Tuttavia si rifiutarono di suonare dal vivo, preferendo restare anonimi (pratica ormai comune tra gli artisti techno, ma inusuale nel 1981). Nel 1984 pubblicarono il loro quarto album, \"Wonderful World\".\nNel 1986 i Telex firmarono un contratto con l'Atlantic Records e pubblicarono il quinto album, \"Looney Tunes\". Poich\u00e9 molti altri gruppi si erano ormai ispirati alle loro musicalit\u00e0 iniziali, lo composero attraverso il campionamento e tempi pi\u00f9 ritmati; ciononostante, l'album non ebbe alcun successo commerciale.\nNel 1989 i Telex rivisitarono tutti i loro vecchi brani, remixandoli in chiave house. Il risultato di questo lavoro fu \"Les Rhythmes Automatiques\", che fin\u00ec presto nell'oblio, ma diede allo stesso tempo ispirazione ai Kraftwerk per il loro album \"The Mix\" nel 1991.\nPer circa vent'anni i Telex interrompono la loro produzione musicale dedicandosi a progetti solisti.Marc Moulin diventa un apprezzato jazzista di fama mondiale incidendo album per la prestigiosa etichetta Blue Note.Dan Lacksman \u00e8 artefice di progetti come \"Pangea\" e \"Deep Forest\" e insieme a Moulin produce e scrive per la giovane lolita Lio, oltre a collaborare con i Camouflage ed altri artisti della scena elettronica.Michel Moers incide nel 1990 l'album \"Fishing le kiss\" con molti richiami (citati anche nei ringraziamenti) ai Kraftwerk e agli stessi Telex.\nNel 2006 i Telex tornano in attivit\u00e0 con il sesto album, \"How Do You Dance\", pubblicato dalla EMI e comprendente 5 brani originali e 5 cover, tra cui quella di \"On the Road Again\" dei Canned Heat. Allo stesso tempo hanno composto remix di altre canzoni, tra cui \"A Pain that I'm Used To\" dei Depeche Mode e \"Minimal\" dei Pet Shop Boys.\nIl 26 settembre 2008, Marc Moulin muore per un cancro alla gola.\nNel giugno 2009 viene pubblicato \"Ultimate Best Of\", una raccolta dei brani pi\u00f9 rappresentativi della band belga rimasta senza Marc Moulin, rilasciando al contempo un comunicato che lascia intendere una probabile fine di nuove produzioni."}
{"id": "1494860", "revid": "28592", "url": "https://it.wikipedia.org/wiki?curid=1494860", "title": "Aleksandr Lurija", "text": ""}
{"id": "1494862", "revid": "200568", "url": "https://it.wikipedia.org/wiki?curid=1494862", "title": "Lev Vygotskij", "text": ""}
{"id": "1494865", "revid": "184755", "url": "https://it.wikipedia.org/wiki?curid=1494865", "title": "LCD Soundsystem (album)", "text": "LCD Soundsystem \u00e8 l'omonimo disco d'esordio della band. Pubblicato nel gennaio del 2005, alla DFA Records.\nIl disco.\nL'album \u00e8 suddiviso in due dischi, che contengono anche i remix e le tracce pubblicate in precedenza. \u00c8 stato nominato come miglior album di elettronica ai Grammy Awards nel 2006, ed ha ricevuto ottime critiche da parte di All Music Guide,\nAlternative Press, Kerrang!, Mojo, NME, Pitchfork, PopMatters, Prefix Magazine, Q link, Rolling Stone, Stylus Magazine, The Observer e Uncut.\nIl sound dell'album \u00e8 concepibile come un ibrido tra punk rock, dance alternativa, acid house, synth pop e indie rock.\nTracce.\nTutte le tracce sono state scritte e prodotte da James Murphy."}
{"id": "1494873", "revid": "729019", "url": "https://it.wikipedia.org/wiki?curid=1494873", "title": "Anholt (isola)", "text": "Anholt \u00e8 un'isola situata nel Kattegat e politicamente dipendente dalla Danimarca (comune di Norddjurs).\nIl numero di abitanti \u00e8 di 167 (2006), risedenti nei due villaggi presenti di Havnen (Il Porto) e Anholt By (La Citt\u00e0), la maggior parte dell'isola \u00e8 protetta come parco naturale.\nMorfologia.\nL'isola \u00e8 lunga circa 11\u00a0km e larga 6\u00a0km nel punto pi\u00f9 largo, \u00e8 collocata tra la Svezia e lo Jutland nel Mare del Nord. La parte occidentale dell'isola \u00e8 composta prevalentemente da formazioni collinari moreniche, mentre il resto dell'isola \u00e8 composto da fondali marini rialzati e dune sabbiose; in alcune aree si riscontrano sabbie mobili. Questa parte orientale dell'isola \u00e8 chiamata \"\u00d8rkenen\", ed \u00e8 completamente disabitata.\nIl governo danese ha dichiarato che l'area \u00e8 una zona protetta.\nIn alcuni tratti di quest'area \u00e8 ancora visibile la topografia originale dell'et\u00e0 della pietra risalente al termine dell'ultima glaciazione, circa 10.000 anni fa."}
{"id": "1494877", "revid": "28592", "url": "https://it.wikipedia.org/wiki?curid=1494877", "title": "Ivan Mi\u010durin (architetto)", "text": ""}
{"id": "1494879", "revid": "28592", "url": "https://it.wikipedia.org/wiki?curid=1494879", "title": "Ivan Mi\u010durin (scienziato)", "text": ""}
{"id": "1494880", "revid": "1543377", "url": "https://it.wikipedia.org/wiki?curid=1494880", "title": "Regina Terruzzi", "text": "Biografia.\nRegina Terruzzi, educata ai valori mazziniani, ebbe un ruolo di rilievo sulla scena politica italiana tra la fine del XIX secolo e la prima met\u00e0 del XX. Fece il suo esordio traducendo Ernest Legouv\u00e9, sostenitore delle lotte per l'emancipazione della donna e si lasci\u00f2 poi prendere dalla politica. Amica di Ada Negri e molto impegnata nell'insegnamento, in quegli anni intrecci\u00f2 una relazione con un chirurgo siciliano, tale Gargitano, che, tuttavia, quando seppe che la donna attendeva un bambino, si rifiut\u00f2 di sposarla e di riconoscere il figlio. La Terruzzi, in anni in cui la vita di una ragazza madre era terribilmente difficile, non volle abortire e il 16 maggio 1894 diede alla luce Paolo, del quale si occup\u00f2 sempre con grandissimo affetto. Nel 1896 la donna si iscrisse alla sede lombarda dell'Associazione Nazionale fra gli Insegnanti delle Scuole Secondarie, nella quale fu molto attiva, proponendo di equiparare le docenti della Scuola Complementare, pagate molto poco e prive di ogni tutela, a quelle della Superiore e ottenendo dal Ministero che nell'Istituto maschile Cattaneo di Milano, nascesse nel 1897 una sezione femminile. Era una significativa vittoria nella battaglia per il diritto allo studio della donna, che la Terruzzi continu\u00f2 a sostenere a Milano come direttrice della Scuola Tecnica Femminile \"Teresa Confalonieri\", a Torino, dove fu trasferita e fond\u00f2 la Scuola Tecnica Femminile \"Regina Elena\" e fuori dalla scuola, nella Lega per la Tutela dei Diritti delle Donne, cui si iscrisse nel 1897, diventandone membro dell'esecutivo fino allo scioglimento, avvenuto nel 1898, dopo i tragici fatti di Milano in cui la Lega non aveva avuto alcun ruolo. Ai primi del Novecento si iscrisse al Partito Socialista Italiano, ricoprendovi incarichi direttivi. Nel 1913, insieme ad Anna Kuliscioff, fu tra le fondatrici dell'Unione Femminile Socialista. A causa della sua posizione interventista, dopo l'inizio della guerra usc\u00ec dal Partito Socialista Italiano. Durante il conflitto, consolid\u00f2 l'amicizia con Mussolini e dopo la guerra, ormai ostile al riformismo socialista e insofferente della societ\u00e0 liberale, che le sembr\u00f2 inadeguata di fronte alla crisi del dopoguerra, si leg\u00f2 al gruppo di persone pagano-romane che ruotava attorno al personaggio conosciuto col nome di Ekatlos.\nIl 23 marzo 1919 partecip\u00f2 alla fondazione dei Fasci in Piazza San Sepolcro e si avvicin\u00f2 cos\u00ec al movimento fascista, salutando in Benito Mussolini il futuro \"Console d'Italia\". Fu lei il 19 maggio dello stesso anno a presentare a Mussolini la professoressa Cesarina Ribulsi che, vestita di rosso, gli offr\u00ec il fascio littorio ricostruito. Nelle intenzioni del gruppo a cui apparteneva Terruzzi, si tratt\u00f2 in entrambi i casi di atti rituali volti a influenzare in senso pagano romano il nascente movimento fascista, ma Mussolini li intese probabilmente come semplici rievocazioni storico-archeologiche.\nPartecip\u00f2 alla marcia su Roma, ma mantenne un atteggiamento moderatamente critico nei confronti del movimento fascista e della persistente violenza dopo la formazione del governo Mussolini. Terruzzi prima promosse una sottoscrizione per la bambina del ferroviere comunista Erminio Andreoni, ucciso dai fascisti durante la strage di Torino, poi abbandon\u00f2 la politica attiva. \u201cIl popolo che resta indifferente alla persecuzione di una bambina innocente\u201d scrisse per l'occasione a Mussolini, \u201csi avvia alla barbarie oscura, non alla radiosa civilt\u00e0 sognata dall'Eccellenza Vostra\u201d.\nDue anni pi\u00f9 tardi avvi\u00f2 una forte polemica dalle pagine de \"Il giornale della donna\" con l'articolo \"Madri naturali\", circa la disparit\u00e0 di trattamento delle istituzioni tra i figli legittimi e i figli nati fuori dal matrimonio. A tale argomento era personalmente interessata, avendo avuto, come s'\u00e8 visto, un figlio naturale.\nAnche dopo l'istituzione del Tribunale speciale,\nla donna non divenne ostile al fascismo, ma assunse una posizione dialettica, ricoprendo, come lei stessa ebbe a dire, il ruolo di \u201csuocera del fascismo\u201d. Presto entr\u00f2 a far parte con Ester Lombardo, Adele Pertici Pontecorvo e altre notevoli figure femminili del suo tempo del gruppo delle influenti \u201clealiste\u201d del fascismo, con le quali alla met\u00e0 degli anni trenta firm\u00f2 appelli contro la marginalizzazione delle donne, che non erano rappresentate nelle gerarchie corporative, anche perch\u00e9 tra loro solo una quarantina possedeva una laurea in legge o in scienze politiche, necessaria per entrare nella burocrazia del Ministero delle Corporazioni.\nLa seconda guerra mondiale, sfociata poi in una atroce guerra civile, rappresent\u00f2 per lei la fine di ogni illusione."}
{"id": "1494887", "revid": "34928", "url": "https://it.wikipedia.org/wiki?curid=1494887", "title": "Varon milanes", "text": ""}
{"id": "1494888", "revid": "184437", "url": "https://it.wikipedia.org/wiki?curid=1494888", "title": "Leaves'eyes", "text": ""}
{"id": "1494889", "revid": "1714743", "url": "https://it.wikipedia.org/wiki?curid=1494889", "title": "Giuseppina del Belgio", "text": "Biografia.\nInfanzia.\nGiuseppina era figlia di Filippo del Belgio, conte di Fiandra e della principessa Maria di Hohenzollern-Sigmaringen.\nI suoi nonni paterni erano il re Leopoldo I del Belgio e la regina Luisa d'Orleans, mentre quelli materni erano il principe Carlo Antonio di Hohenzollern-Sigmaringen e la principessa Giuseppina di Baden.\nEra la sorella maggiore del re dei belgi Alberto I.\nMatrimonio.\nSpos\u00f2, il 28 maggio 1894 a Bruxelles, il principe Carlo Antonio di Hohenzollern-Sigmaringen, figlio del principe Leopoldo di Hohenzollern-Sigmaringen, fratello di sua madre Maria, e dell'Infanta del Portogallo Antonia di Braganza.\nFu un matrimonio felice. Insieme al marito acquist\u00f2 il castello Namedy, che durante la Prima guerra mondiale, fu utilizzato come ospedale.\nMorte.\nIl 6 agosto 1935, 16 anni dopo la morte del marito, la principessa Giuseppina entr\u00f2 in un benedettino monastero, nella citt\u00e0 di Namur, dove mor\u00ec il 6 gennaio 1958, all'et\u00e0 di 85 anni. Inizialmente fu sepolta a Couvent des Soeurs de Notre-Dame, oggi, invece, riposa nella Cripta Reale del Belgio nella Chiesa di Nostra Signora di Laeken.\nDiscendenza.\nDal matrimonio tra Giuseppina e Carlo Antonio di Hohenzollern-Sigmaringen nacquero quattro figli:"}
{"id": "1494895", "revid": "287204", "url": "https://it.wikipedia.org/wiki?curid=1494895", "title": "Primera Divisi\u00f3n 2005-2006 (Argentina)", "text": "L'edizione 2005-06 dell'Apertura vide la vittoria del Boca Juniors che riusc\u00ec ad avere la meglio sul Gimnasia de La Plata.\nAnche la Clausura venne vinta dal Boca Juniors che divenne la prima squadra, oltre al River Plate nel 1999/2000, a vincere l'Apertura e la Clausura nella stessa stagione. Il Lan\u00fas fu la squadra rivelazione della Clausura chiudendo il torneo al 2\u00ba posto.\nDopo una stagione disastrosa, Instituto e Tiro Federal vennero retrocesse con largo anticipo in Primera B Nacional. La terzultima e la quartultima della classifica retrocessioni, Argentinos Juniors e Olimpo de Bah\u00eda Blanca, disputarono degli spareggi salvezza contro le cadette Hurac\u00e1n e Belgrano de C\u00f3rdoba. Se l'Argentinos Juniors riusc\u00ec a salvarsi grazie a due pareggi con l'Huracan, l'Olimpo invece perse entrambe le partite con il Belgrano retrocedendo in Nacional B.\nRetrocessioni.\nSpareggi promozione.\nArgentinos Juniors rimane in Primera Division dopo un pareggio per 3 - 3 in virt\u00f9 di un \"vantaggio sportivo\". Infatti in caso di un pareggio la squadra di Primera Division si salva.\nBelgrano de C\u00f3rdoba vince 4-2 e viene promossa in Primera Division. Club Olimpo viene retrocesso in Nacional B."}
{"id": "1494896", "revid": "247222", "url": "https://it.wikipedia.org/wiki?curid=1494896", "title": "Easter Everywhere", "text": "Easter Everywhere \u00e8 il secondo album discografico del gruppo psychedelic rock texano 13th Floor Elevators, pubblicato dall'etichetta discografica \"International Artists\" nell'ottobre del 1967.\nIl disco.\nL'album \u00e8 composto di 10 tracce, di cui \"It's All Over Now, Baby Blue\" \u00e8 una cover di Bob Dylan, brano appartenente all'album Bringing It All Back Home del 1965.\nMusicisti.\nAltri musicisti\nNote aggiuntive"}
{"id": "1494903", "revid": "729019", "url": "https://it.wikipedia.org/wiki?curid=1494903", "title": "Aeroporto di Tenerife-Nord", "text": "LAeroporto di Tenerife-Nord o Aeroporto di ciudad de La Laguna (ICAO: GCXO - IATA: TFN) \u00e8 un aeroporto spagnolo situato a due chilometri da San Crist\u00f3bal de La Laguna e a undici chilometri da Santa Cruz de Tenerife, nelle Isole Canarie.\n\u00c8 uno dei due aeroporti di Tenerife, con l'aeroporto di Tenerife-Sud. La somma dei passeggeri dei due aeroporti dell'isola fa di Tenerife l'isola con il pi\u00f9 grande movimento di passeggeri delle Isole Canarie, con un totale di 15.954.190 passeggeri nel 2017.\nStoria.\nNell'inverno 1929, alcuni anni prima che l'aeroporto di Los Rodeos fosse costruito, la zona venne sommariamente sistemata per ospitare il primo volo (ancora non ufficiale) di collegamento fra le Isole Canarie, operato con un Arado VI D-1594 della Deutsche LuftHansa.\nNel maggio 1930 la Compa\u00f1\u00eda de L\u00edneas A\u00e9reas Subvencionadas S.A. (CLASSA) stabil\u00ec a Los Rodeos il primo collegamento fra le Canarie con un Ford Trimotor.\nFra il 1935 e il 1939 vennero costruiti una serie di piccoli hangar e venne ampliata la striscia di terra destinata agli atterraggi.\nNel luglio 1936 Francisco Franco vol\u00f2 da Los Rodeos dopo aver conquistato le Isole Canarie nel contesto della guerra civile spagnola. I voli regolari ripresero il 23 gennaio 1941 mediante un de Havilland DH.89A Dragon Rapide.\nDal 1946 vennero costruiti hangar, un terminal passeggeri e una pista asfaltata di 800 metri, e lo scalo apr\u00ec ufficialmente ai voli internazionali. La pista venne allungata negli anni cinquanta fino a raggiungere i 2400 metri nel 1953.\nNel 1964 la pista venne portata a 3\u00a0000 metri e venne installato un nuovo sistema di navigazione. Nel 1971, nella prospettiva di ospitare i Boeing 747, l'aeroporto venne dotato di sistema ILS.\nNel 1977 Los Rodeos fu teatro del pi\u00f9 grave incidente aereo di tutti i tempi, quando due Boeing 747 si scontrarono sulla pista, provocando 583 morti."}
{"id": "1494907", "revid": "228587", "url": "https://it.wikipedia.org/wiki?curid=1494907", "title": "Apate", "text": "Apate era la divinit\u00e0 dell'inganno, uno degli spiriti contenuti nel vaso di Pandora, figlia di Nyx ed Erebo. La sua controparte maschile era Dolos, mentre il suo opposto era Aletheia, dea della verit\u00e0 e faceva parte dei Pseudologoi. Nella mitologia romana \u00e8 identificato con Fraus.\nMitologia.\nLa dea appare nel mito della nascita di Dioniso. Egli era figlio di un tradimento di Zeus, che con un aspetto umano voleva congiungersi con la mortale Semele, e perci\u00f2 Era furiosa per l'ennesimo tradimento del marito si rivolge proprio ad Apate la quale le presta un cinto somigliante a quello portato da Afrodite che era in grado di far sembrare veritiere le menzogne all'ascoltatore; quindi Era si dirige a Tebe ornata di tale cinto sotto l'aspetto della vecchia nutrice di Cadmo. Era, in tal modo dissimulata, consiglia Semele di chiedere a Zeus una prova della sua identit\u00e0 di dio del suo amore per lei, a questo punto Semele \u00e8 preda della gelosia che alberga in Era e vuole unirsi a Zeus in forma divina, e non travisato come fa con tutte le sue altre amanti mortali. Ma l'amore con un dio \u00e8 un fuoco e come tale la brucia mentre Ermes salva il feto immaturo di Dioniso, frutto dell'amplesso, dal rogo. Semele verr\u00e0 poi accolta nell'Olimpo sotto il nome di Tione, in quanto la vendetta ha placato Era."}
{"id": "1494938", "revid": "767487", "url": "https://it.wikipedia.org/wiki?curid=1494938", "title": "Konrad Wimpina", "text": "Biografia.\nKonrad Koch, detto Wimpina dalla cittadina di origine della sua famiglia (Wimpfen), studi\u00f2 arti liberali all'Universit\u00e0 di Lipsia, dove ottenne i titoli di baccelliere (1481) e \"magister\" (1485); divenne membro della facolt\u00e0 di filosofia, di cui fu anche rettore e decano. Seguace del tomismo, si dedic\u00f2 allo studio della teologia e, conseguito il dottorato (1503), ottenne il suddiaconato e alcune prebende nei capitoli di Brandeburgo e Havelberg.\nIl principe elettore Gioacchino I e suo fratello Alberto di Hohenzollern gli diedero l'incarico di fondare l'universit\u00e0 di Francoforte sull'Oder (1505): ebbe tra i suoi allievi Johann Tetzel, che poi sostenne nella sua disputa con Lutero sulla questione delle indulgenze (fu autore delle 122 antitesi alle dottrine di Lutero che il domenicano fece proprie nel 1518). Fu consultore teologico dell'Elettore di Brandeburgo alla Dieta di Augusta del 1530.\nScrisse numerosi trattati e pamphlet contro la Riforma e i suoi simboli (la Confessione augustana del 1530)."}
{"id": "1494942", "revid": "2014155", "url": "https://it.wikipedia.org/wiki?curid=1494942", "title": "Margherita di Scozia", "text": "In verit\u00e0 non fu mai effettivamente regina, perch\u00e9 mor\u00ec prima di venire incoronata. Inoltre, a causa della sua giovane et\u00e0, non govern\u00f2 mai il Paese che fu retto, in suo nome, dai Guardiani di Scozia. Per questo, il periodo che va dalla morte di Alessandro III (1286) al regno di Giovanni di Scozia (1292) viene considerato un interregno.\nMargherita era l'unica erede di Alessandro III; alla sua morte, Edoardo I d'Inghilterra volle approfittare della situazione per invadere la Scozia e annetterla all'Inghilterra. A tal fine appoggi\u00f2 la salita al trono di Giovanni di Scozia, per poi invadere la Scozia e dare inizio a quelle che saranno note come Guerre d'indipendenza scozzesi.\nL'erede al trono di Scozia.\nMargherita di Scozia nacque il 9 aprile 1283 da Eirik II di Norvegia e dalla moglie Margaret nella citt\u00e0 di T\u00f8nsberg, Margherita fu la loro prima e unica figlia giacch\u00e9 sua madre mor\u00ec di parto.\nI suoi genitori si erano sposati nel 1281 e il trattato matrimoniale era stato firmato quello stesso anno presso Roxburgh il 25 luglio e per quel momento il minore dei figli maschi di Alessandro III di Scozia, nonno materno di Margherita, era morto lasciando come unico erede l'altro figlio Alessandro. Per questo motivo al contratto venne apposta una clausola che permetteva a Margaret o ai suoi figli, non importa di quale sesso, l'accesso al trono di Scozia se Alessandro III fosse morto senza eredi legittimi. La stessa precauzione venne presa nel 1282 quando Alessandro, erede al trono, si spos\u00f2 con Margaret di Dampierre, figlia di Guido di Dampierre. I documenti, lunghi e complessi, esponevano i costumi e le usanze che portavano alla successione e per quanto fossero una generica affermazione di principi gli allegati portavano specifici esempi dei diritti di Alessandro e Margaret e dei loro figli.\nTutte queste precauzioni alla fine si resero necessarie, Alessandro mor\u00ec il 28 gennaio 1284 all'et\u00e0 di vent'anni senza lasciare figli viventi e facendo di Margherita l'unica erede alla corona. Alessandro III convoc\u00f2 quindi i trenta Conti di Scozia, i ventiquattro baroni, e i capi delle tre pi\u00f9 grandi trib\u00f9 gaeliche dell'ovest, Alasdair di Argyl (morto nel 1310), Aonghas M\u00f3r e Alan MacRuari riunendoli a Scone. Qui il 5 febbraio tutti i convenuti riconobbero Margherita quale loro signora e legittima erede a meno che Alessandro III non fosse morto lasciando un figlio, cosa che non avvenne. \u00c8 comunque improbabile che si pensasse di lasciar governare Margherita da sola \u00e8 pi\u00f9 consono alla mentalit\u00e0 del tempo che si fosse progettato di lasciare che regnasse insieme al marito, chiunque esso fosse stato. Nel 1285 Alessandro III si rispos\u00f2 con Iolanda di Dreux, ma egli mor\u00ec il 19 marzo 1286 senza altri figli.\nLa regina non incoronata.\nAlessandro III venne sepolto all'Abbazia di Dunfermline il 29 marzo i chierici e i magnati di Scozia si riunirono a Scone per eleggere i Guardiani di Scozia che avrebbero dovuto governare per conto della minorenne Margherita. Per altro in quel momento la successione a favore di Margherita era tutt'altro che scontata giacch\u00e9 Yolanda era incinta, cosa ne sia stato del bambino \u00e8 ignoto, talune cronache raccontano che ella fu vittima di un aborto spontaneo e altre che sia nato e morto presso Clackmannan il 25 novembre dello stesso anno con i guardiani quali testimoni.\nUna volta che Yolanda non ebbe prodotto nessun erede Margherita divenne la regnante ufficiale di Scozia, ma, nonostante il voto prestato, poche settimane dopo Giovanni di Scozia tent\u00f2 di prendere la corona con l'aiuto di John Comyn, III Signore di Badenoch. La famiglia Bruce intervenne a favore di Margherita prendendo la roccaforte di Galloway e arrivando a sopprimere la ribellione con l'aiuto di altre famiglie quali gli Steward.\nDall'altro lato del mare c'era Eirik di Norvegia che nel 1289 sped\u00ec i propri ambasciatori presso la corte di Guascogna e a quella di Edoardo I d'Inghilterra avviando dei negoziati con il sovrano inglese nei quali Margherita veniva chiamata \"Regina\". Per diverso tempo gli unici interlocutori furono il re d'Inghilterra e quello di Norvegia e questo continu\u00f2 fino a che Eirik incontr\u00f2 Robert Bruce ed altri Guardiani a Salisbury nell'ottobre del 1289.\nGli scozzesi si trovarono presto in una posizione precaria giacch\u00e9 i due sovrani avevano deciso di maritare Margherita all'erede di Edoardo, il principe Edoardo o a chiunque altro fosse piaciuto a Eirik senza consultare i Guardiani. Essi a Salisbury siglarono un accordo che prevedeva che Margherita avrebbe dovuto raggiungere la Scozia entro il 1\u00ba novembre 1290 e ottenendo che ogni accordo matrimoniale che la coinvolgesse avrebbe dovuto essere posposto al suo arrivo in Scozia.\nChe Edoardo pensasse di maritare il figlio con Margherita appare chiaro dalla dispensa papale che ottenne da Papa Nicola IV dieci giorni dopo la firma del trattato e che era necessaria giacch\u00e9 i due erano cugini. Per quanto la bolla non fosse un contratto di matrimonio, ma che servisse solo a permetterlo in futuro Edoardo scrisse a Margherita complimentandosi per le nozze che l'avrebbero legata al figlio.\nI piani di tutti i soggetti coinvolti vennero bruscamente interrotti dalla morte di Margherita che avvenne il 26 settembre 1290 mentre si trovava alle Isole Orcadi per recarsi in Scozia. Margherita, che non fu mai incoronata regina, venne sepolta a Bergen accanto alla madre.\nEssendo ella morta senza eredi lasci\u00f2 aperta la questione della successione al trono di Scozia che sfoci\u00f2 nella Grande causa l'anno seguente.\nIl villaggio di St Margaret's Hope, sull'isola di South Ronaldsay delle Orcadi, prende probabilmente da Margherita di Scozia, che si pensa sia morta nel villaggio."}
{"id": "1494944", "revid": "93556", "url": "https://it.wikipedia.org/wiki?curid=1494944", "title": "Chrysopidae", "text": "I Crisopidi o Crisope (Chrysopidae ) sono una famiglia di Insetti dell'ordine dei Neurotteri, comprendente specie predatrici, alcune di grande interesse nel campo della lotta biologica. Sono gli insetti pi\u00f9 rappresentativi, per l'importanza e per la morfologia, dei Neurotteri propriamente detti.\nDescrizione.\nL'adulto dei Crisopidi ha un corpo esile e delicato, di medie dimensioni, con livrea di tonalit\u00e0 variabile dal giallo al verde, facilmente riconoscibile. Il capo \u00e8 ipognato, con antenne lunghe e filiformi, apparato boccale masticatore tipo, occhi piccoli ma prominenti e vistosi, spesso con riflessi metallici. Le ali sono ben sviluppate, trasparenti, con riflessi iridescenti, ripiegate a tetto in fase di riposo, percorse da una venulazione fittamente ramificata anche presso il margine.\nLe larve sono terrestri, campodeiformi, provviste di zampe cursorie, con il corpo generalmente depresso in senso dorso ventrale e pi\u00f9 o meno slargato posteriormente, nella regione addominale. Come in tutti i Planipennia hanno l'apertura boccale chiusa e si nutrono per mezzo di un apparato boccale pungente-succhiante conformato a forcipe. Questa funzionalit\u00e0 \u00e8 dovuta al fatto che, in entrambi i lati la mandibola, e la lacinia mascellare sono allungate e ricurve verso il lato ventrale e conformate in modo che appressandosi delimitano un canale di suzione attraverso il quale viene aspirato l'alimento. L'apparato boccale a forcipe \u00e8 sfruttato per bloccare la preda e contemporaneamente iniettarvi la saliva e aspirarne i liquidi interni.\nIl dorso \u00e8 spesso percorso da rilievi dell'esoscheletro pi\u00f9 o meno sviluppati e in alcune specie la larva si mimetizza rivestendosi con frammenti delle spoglie delle loro vittime.\nLe pupe si sviluppano entro un bozzolo di seta secreto dai tubi malpighiani delle larve. A maturit\u00e0 abbandonano il bozzolo, prima della muta.\nBiologia.\nGli adulti dei Crisopidi hanno regimi dietetici differenti secondo la specie. In generale possono essere distinti in tre gruppi:\nin alcune specie sono predatrici, con regime dietetico entomofago, altre sono fitofaghe (ma di nessuna importanza in fatto di dannosit\u00e0) oppure si nutrono di liquidi zuccherini o polline, altre non si nutrono affatto. Hanno abitudini notturne e sono discreti volatori, in grado di percorrere anche un centinaio di chilometri; tuttavia il volo \u00e8 irregolare e intervallato da pause sulla vegetazione. Sono facilmente attratti dalle fonti luminose.\nLe larve sono predatrici fondamentalmente polifaghe, anche se manifestano specifiche preferenze. In generale attaccano Acari, uova, Afidi o altri Rincoti, larve di microlepidotteri. Sono piuttosto mobili, molto attive e voraci e, in condizioni di carenza di vittime, facilmente dedite al cannibalismo. Cacciano prevalentemente nelle ore notturne, mentre di giorno in genere riposano protette in nascondigli.\nOvatura.\nL'elemento pi\u00f9 caratteristico dei Crisopidi \u00e8 la particolare forma dell'ovatura: le uova sono infatti portate da sottilissimi filamenti, prodotti da secrezioni ghiandolari dell'apparato genitale della femmina. Anche se di piccole dimensioni, si possono individuare facilmente sulle foglie, spesso in prossimit\u00e0 di colonie di Afidi.\nLe uova cos\u00ec deposte possono essere isolate oppure in piccoli gruppi.\nSistematica.\nLa famiglia comprende diversi generi, di cui circa una decina presenti in Italia, con una trentina di specie:\nI generi di maggiore importanza sono \"Chrysopa\" e \"Chrysoperla\"."}
{"id": "1494948", "revid": "113730355", "url": "https://it.wikipedia.org/wiki?curid=1494948", "title": "Giuseppe Bonolis", "text": "Biografia.\nFiglio di Luigi e di Cecilia Quartaroli. Fu allievo di Muzio Muzii nella scuola privata di disegno da questi tenuta in Teramo. \nInsegnante di Calligrafia nel Real Collegio di Teramo, nel 1822 fu rimosso dall'incarico come sospetto di Carboneria. \nA Napoli, dove fiss\u00f2 la propria residenza, frequent\u00f2 l'Accademia di belle arti di Napoli e fu allievo di Giuseppe Cammarano. \nSi dedic\u00f2 poi all'insegnamento in numerose scuole pubbliche e private: fu maestro di disegno nei collegi dei Gesuiti e dei Barnabiti e presso il Collegio delle fanciulle di San Francesco della Monache.\nFu particolarmente apprezzato, scrive il Palma, dalla regina Maria Isabella che si rec\u00f2 in visita al Collegio:\nSpos\u00f2 nel 1832 Adelaide Mazza che era stata una sua allieva. Giuseppe Bonolis si espresse con particolare successo nel campo della ritrattistica. Tra i suoi allievi fu Filippo Palizzi. \nMor\u00ec nel 1851, a seguito di un'infezione di tifo all'et\u00e0 di 51 anni. Fu sepolto nel cimitero di Napoli, dove gli fu eretto un busto in marmo opera dello scultore Pasquale Ricca."}
{"id": "1494949", "revid": "156618", "url": "https://it.wikipedia.org/wiki?curid=1494949", "title": "Margherita I di Scozia", "text": ""}
{"id": "1494954", "revid": "34971", "url": "https://it.wikipedia.org/wiki?curid=1494954", "title": "2B1Q", "text": "La modulazione 2B1Q (2 Binary 1 Quaternary) \u00e8 utilizzata nell'interfaccia \"U\" delle linee ISDN in Europa.\nQuesto protocollo \u00e8 stato definito nel 1988 (ANSI spec. T1.601) e funziona nel seguente modo:\nPer ogni modulazione vengono codificati 2 bit.\nI dati vengono codificati con questo sistema che consente praticamente il raddoppio della velocit\u00e0 (con 80 kbaud si hanno 160 kbps).\nAl livello fisico la linea ISDN sull'interfaccia \"U\" \u00e8 a 120 Volt, per trasmettere i dati vengono create delle piccole differenze di tensione con i seguenti parametri:\nIn questo modo i dati possono assumere 4 simboli diversi, perch\u00e9 con 2 bit ci sono 4 combinazioni possibili.\nQuesto tipo di trasmissione ha rimpiazzato il vecchio sistema 4B3T (4 Binary 3 Ternary) ed abbassando il baud rate permettendo di aumentare la distanza massima raggiungibile per una linea ISDN."}
{"id": "1494955", "revid": "466539", "url": "https://it.wikipedia.org/wiki?curid=1494955", "title": "Giovanni Ventura", "text": "Biografia.\nLaureando in filosofia, milita nell'Azione Cattolica e poi nel Movimento Sociale Italiano, da cui esce nel 1966 \"perch\u00e9 troppo molle\". Apre la libreria \"Ezzelino\" a Padova e diventa un piccolo editore, legandosi a Franco Freda. Pubblica la rivista ciclostilata \"Reazione\", di tono neonazista, ma anche testi di ispirazione marxista. \nLe bombe a Milano e sui treni nel 1969.\nNel 1973, dopo l'arresto, Ventura confessa il suo ruolo nei 21 attentati del 1969, negando solo la strage di Piazza Fontana. I PM di Milano scoprono che Ventura riferiva a Guido Giannettini, agente del SID fuggito all'estero. Dopo una settimana, la Cassazione sposta il processo a Catanzaro, poich\u00e9 \"a Milano non c'\u00e8 un clima sereno per giudicare\".\nVentura viene condannato definitivamente per associazione sovversiva in relazione agli attentati della primavera-estate del 1969: le due bombe a Milano del 25 aprile 1969 e le bombe sui treni del 9 agosto 1969, quando otto bombe rudimentali a bassa potenza esplodono su otto treni in movimento in diverse localit\u00e0 d'Italia, provocando dodici feriti; una bomba inesplosa viene inoltre trovata sul treno Bari-Venezia e un'altra viene trovata alla stazione centrale di Milano sul treno Trieste-Parigi.\nLa strage di Piazza Fontana.\nEra stabilito che Mariano Rumor, dopo le bombe del 12 dicembre 1969, che secondo il presidente del Consiglio dei ministri della Repubblica Italiana avrebbero dovuto essere solo dimostrative, avrebbe dichiarato lo stato d'assedio, aprendo la strada ad un governo militare di destra, come era successo in Grecia con la dittatura dei colonnelli. Invece, i diciassette morti e gli ottantotto feriti di Piazza Fontana avevano scosso l'opinione pubblica, i partiti erano pronti alla guerra civile e Mariano Rumor ci ripens\u00f2, non dichiarando lo stato d'assedio e vanificando tutto il lavorio terroristico del SID, dell'Ufficio Affari Riservati, direttore Elvio Catenacci, della CIA che finanziava il SID, dell'Aginter Press per mezzo di Guido Giannettini, di Stefano delle Chiaie di Avanguardia Nazionale e di Franco Freda e Giovanni Ventura di Ordine Nuovo.\nCoinvolto nella vicenda giudiziaria relativa alla strage di piazza Fontana, Giovanni Ventura viene alla fine assolto in appello per incompletezza delle prove. Nel giugno 2005, al termine dell'ultimo processo su piazza Fontana, riaperto negli anni '90 a Milano per trovare i complici di Freda e Ventura, la Corte di Cassazione ha confermato la responsabilit\u00e0 di Freda e Ventura in ordine alla strage. Secondo la Corte, l'eccidio del 12 dicembre 1969 fu organizzato da \"un gruppo eversivo costituito a Padova nell'alveo di Ordine Nuovo\" e \"capitanato da Franco Freda e Giovanni Ventura\". Il giudizio ha valore di sola condanna morale e storica, in quanto i due imputati sono gi\u00e0 stati assolti irrevocabilmente dalla corte d'assise d'appello di Bari, che li ha condannati solo per le bombe sui treni.\nSentenza-ordinanza.\nNegli anni novanta l'inchiesta del giudice Guido Salvini raccolse le dichiarazioni di Martino Siciliano e Carlo Digilio, ex neofascisti di Ordine Nuovo, i quali confessarono il proprio ruolo nella preparazione dell'attentato, ribadendo le responsabilit\u00e0 di Freda e Ventura. Comunque la sentenza-ordinanza ha concluso di non doversi procedere, nei confronti di Giovanni Ventura, in quanto i reati sono estinti per intervenuta prescrizione. Ordine Nuovo \u00e8 la struttura prevalentemente responsabile, in termini di esecuzione materiale, degli attentati in Piazza Fontana del 12 dicembre 1969 e di quelli che li hanno preceduti ed ha continuato ad operare successivamente.\nCarcerazione e vita successiva.\nVentura fece undici anni di galera tra Italia e Argentina e pass\u00f2 gli ultimi anni a Buenos Aires, dove gestiva il ristorante \"Filo\". Mor\u00ec a 65 anni nell'agosto 2010 colpito da distrofia muscolare progressiva."}
{"id": "1494958", "revid": "120163604", "url": "https://it.wikipedia.org/wiki?curid=1494958", "title": "Bruno Carotenuto", "text": "Biografia.\nFiglio del pi\u00f9 celebre Memmo, inizia giovanissimo, verso la seconda met\u00e0 degli anni cinquanta a lavorare nel mondo del cinema.\nNegli anni prende parte a molte commedie e spaghetti western; in questi ultimi si accredita con lo pseudonimo Carol Brown.\nDa segnalare la sua partecipazione a \"Mattino di primavera\" del 1957, nel quale recita da protagonista, la sua partecipazione in \"Estate violenta\" di Valerio Zurlini e \"La legge\" di Jules Dassin, entrambi realizzati nel 1959, e quella in \"Giovent\u00f9 di notte\" di Mario Sequi."}
{"id": "1494961", "revid": "114522475", "url": "https://it.wikipedia.org/wiki?curid=1494961", "title": "Nerito", "text": "Nerito o Nerite (), \u00e8 un personaggio della mitologia greca ed unico figlio maschio di Nereo e di Doride e quindi fratello delle cinquanta Nereidi.\nMitologia.\nDalle sorelle e dai genitori aveva ereditato un bellissimo aspetto, tanto da far innamorare Afrodite nel periodo in cui la dea viveva nel mare. Quando Afrodite dovette salire sull'Olimpo volle portare con s\u00e9 Nerito ma il giovane prefer\u00ec restare con il padre Nereo e le sorelle e la dea lo trasform\u00f2 in una conchiglia.\nIn un altro mito tale metamorfosi \u00e8 attribuita alla gelosia che Elio provava per la rapidit\u00e0 con cui Nerito, amante di Poseidone, seguiva il dio tra le onde."}
{"id": "1494962", "revid": "125364310", "url": "https://it.wikipedia.org/wiki?curid=1494962", "title": "Antonia di Braganza", "text": "Famiglia d'origine.\nAntonia era figlia della regina Maria II di Portogallo e del re consorte Ferdinando II.\nI suoi nonni materni erano il re Pietro I del Brasile e la sua prima moglie l'arciduchessa d'Austria Maria Leopoldina d'Asburgo-Lorena; quelli paterni erano il principe Ferdinando di Sassonia-Coburgo-Kohary e Maria Antonia di Koh\u00e1ry.\nOltre ad essere infanta della Casa di Braganza, Antonia eredit\u00f2 dal padre il titolo di principessa di Sassonia-Coburgo-Gotha e quello di duchessa di Sassonia.\nMatrimonio.\nIl 12 settembre del 1861 Antonia spos\u00f2 un membro della casa degli Hohenzollern-Sigmaringen, il ramo della famiglia Hohenzollern rimasto fedele al cattolicesimo, il principe Leopoldo, figlio maggiore del principe Carlo Antonio di Hohenzollern-Sigmaringen e della principessa Giuseppina di Baden.\nAntonia e Leopoldo ebbero tre figli:"}
{"id": "1494964", "revid": "120065002", "url": "https://it.wikipedia.org/wiki?curid=1494964", "title": "Daniel Mart\u00edn", "text": "Biografia.\nAttore molto popolare in Spagna, tra gli anni sessanta e gli anni novanta ha interpretato ruoli in circa 70 film. Molto attivo nell'ambito del genere spaghetti-western e in quello della commedia, \u00e8 conosciuto in Italia per aver interpretato \"Juli\u00e1n\" nel famoso film di Sergio Leone \"Per un pugno di dollari\"."}
{"id": "1494965", "revid": "529641", "url": "https://it.wikipedia.org/wiki?curid=1494965", "title": "Nesea", "text": "Nesea \u00e8 un personaggio della mitologia greca. \u00c8 una delle Nereidi, ninfe del mare figlie di Nereo e protettrici dei naviganti. Fu la nutrice di Aristeo e compagna di sua madre, la ninfa Cirene."}
{"id": "1494966", "revid": "287204", "url": "https://it.wikipedia.org/wiki?curid=1494966", "title": "L'et\u00e0 dell'oro", "text": ""}
{"id": "1494968", "revid": "767487", "url": "https://it.wikipedia.org/wiki?curid=1494968", "title": "Admiral T", "text": "Biografia.\nAdmiral T, nato in una famiglia molto numerosa, entra a 16 anni nel gruppo dancehall Karukera Sound System; esce dal gruppo nel 2003 per tentare una carriera da solista, con l'uscita di \"Moza\u00efk Kr\u00e9y\u00f2l\". L'album ha abbastanza successo da uscire nuovamente con Universal Record, con cui \u00e8 diventata una hit in Europa, soprattutto in Francia.\nNel 2005 Admiral T appare nel film \"N\u00e9g Maron\". L'anno successivo esce il suo nuovo album, \"Toucher L'Horizon\", con cui ha avuto anche un proficuo guadagno. Passa gran parte del 2007 in Francia, a Londra e nelle Indie Occidentali per il \"Fos a peyi la Tour\" (che prende il nome dal singolo prodotto insieme a Kassav).\nNel 2008 lancer\u00e0 una linea di abbigliamento, \"Wok line\", che \u00e8 anche il nome di un nuovo album. Admiral T \u00e8 candidato per lo Skyrock Music Award 2008."}
{"id": "1494974", "revid": "1415297", "url": "https://it.wikipedia.org/wiki?curid=1494974", "title": "Freehold (New Jersey)", "text": "Freehold \u00e8 un comune degli Stati Uniti d'America, capoluogo della contea di Monmouth, nello Stato del New Jersey.\nFreehold \u00e8 famosa poich\u00e9 vi \u00e8 cresciuto il celebre cantante Bruce Springsteen, che abitava nella casa al 39 di Institute Street.\nInoltre, in tale cittadina, \u00e8 nata anche la giovane promessa del tennis americano Amanda Anisimova."}
{"id": "1494977", "revid": "125594242", "url": "https://it.wikipedia.org/wiki?curid=1494977", "title": "Margarita Lozano", "text": "Biografia.\nAttrice versatile, lavor\u00f2 in un gran numero di film a partire dal 1953. Nel 1961 interpret\u00f2 nel film \"Viridiana\" di Luis Bu\u00f1uel il personaggio di Ramona, la cameriera. Nel 1964 fu l'energica Consuelo Baxter nello spaghetti-western di Sergio Leone \"Per un pugno di dollari\". Nel 1982 recit\u00f2 nella parte di Concetta nel film dei fratelli Taviani \"La notte di San Lorenzo\". Nel 1985 diede volto nel film \"La messa \u00e8 finita\" di Nanni Moretti alla madre del protagonista Don Giulio. Successivamente si dedic\u00f2 anche ai film-tv, ottenendo un discreto apprezzamento. Importante inoltre la sua interpretazione di Pascalina nel film \"N (Io e Napoleone)\" di Paolo Virz\u00ec (2006).\nVisse per molti anni in Italia, in provincia di Viterbo."}
{"id": "1494980", "revid": "114469338", "url": "https://it.wikipedia.org/wiki?curid=1494980", "title": "J\u00facar", "text": "Lo J\u00facar (in valenciano: \"X\u00faquer\") \u00e8 un fiume spagnolo che scorre nella Penisola Iberica orientale.\nHa una lunghezza di 497,5\u00a0km, attraversa le province di Cuenca, Albacete e Valencia, sbocca nel mar Mediterraneo nel Golfo di Valencia. Nasce a 1.700 metri sopra il livello del mare, nella parte meridionale di San Felipe. Si pu\u00f2 dire che le principali catene montuose delle zone vicine tra Cuenca e Teruel, in special modo i \"monti Universali\", costituiscano uno spartiacque tra i fiumi del versante atlantico e quelli che scorrono fino al Mar Mediterraneo, includendo il corso del fiume Ebro."}
{"id": "1494982", "revid": "1745361", "url": "https://it.wikipedia.org/wiki?curid=1494982", "title": "Erilo", "text": "Erilo \u00e8 il figlio della dea Feronia e del re di Preneste. \u00c8 un mostro orrendo con tre vite e tre corpi. Evandro, per ucciderlo, dovette colpirlo tre volte."}
{"id": "1494992", "revid": "1632387", "url": "https://it.wikipedia.org/wiki?curid=1494992", "title": "Deicide (album)", "text": "Deicide \u00e8 l'album di debutto dell'omonima band statunitense di death metal. Il disco contiene tutte le canzoni precedentemente registrate come demo pi\u00f9 altre due tracce, \"Mephistopheles\" e \"Deicide\". La maggior parte dei testi tratta temi legati al satanismo, spesso con contenuti blasfemi, ma \"Lunatic of God's Creation\" e \"Carnage in the Temple of the Damned\" si riferiscono rispettivamente a Charles Manson e a Jim Jones.\nSecondo alcuni si tratta del pi\u00f9 venduto album di death metal mai realizzato. L'album ha avuto un notevole impatto sulla scena death metal a causa della brutalit\u00e0 senza precedenti, della velocit\u00e0 ossessiva e dello stile vocale del cantante e bassista Glen Benton. Il suo growling profondo e gutturale \u00e8 stato manipolato in studio con effetti che ne hanno reso la voce il pi\u00f9 duro possibile.\nL'album \u00e8 stato registrato ai Morrisound Studios di Tampa, in Florida, dove la band avrebbe registrato la maggior parte dei suoi successivi lavori."}
{"id": "1494995", "revid": "1305772", "url": "https://it.wikipedia.org/wiki?curid=1494995", "title": "Frittelle di riso", "text": ""}
{"id": "1494998", "revid": "123508830", "url": "https://it.wikipedia.org/wiki?curid=1494998", "title": "Pittura di genere", "text": "La pittura di genere, che si traduce nella pratica delle scene di genere, \u00e8 una rappresentazione pittorica che ha per soggetto scene ed eventi tratti dalla vita quotidiana: ad esempio mercati, faccende domestiche, interni o feste.\nLa pittura di genere, rappresentando aspetti della vita di tutti i giorni, fu a lungo considerata un genere \"minore\", decisamente inferiore per valore alla pittura storico-religiosa, ma nemmeno al pari della ritrattistica. I grandi committenti non erano interessati a questo tipo di opere, solitamente di piccolo formato, che ebbero, invece, una notevole fortuna e diffusione tra la borghesia e i mercanti.\nNon a caso, infatti, i primi grandi pittori di scene di genere si affermarono nei Paesi Bassi, paese con una forte componente mercantile: Pieter Brueghel il Vecchio, Adriaen e Isaac van Ostade, David Teniers il Giovane, Aelbert Cuyp, Johannes Vermeer e Pieter De Hooch sono tra i pi\u00f9 noti pittori olandesi specializzati nelle scene di genere.\nIn Olanda.\nNella prima met\u00e0 del XVI secolo, il pittore fiammingo Jan Sanders van Hemessen dipinse grandi e innovative scene di genere, a volte con un tema morale o una scena religiosa in secondo piano. Facevano parte di un modello di un'\"inversione manierista\" nella pittura di Anversa. Joachim Patinir ampli\u00f2 i suoi paesaggi, facendo delle figure un elemento secondario, e Pieter Aertsen dipinse opere dominate da nature morte e figure di cuochi o venditori ambulanti, con piccole scene religiose sullo sfondo. Pieter Brueghel il Vecchio rappresent\u00f2 come soggetto di molti dei suoi dipinti dei contadini e il loro lavoro, trattati in modo molto naturale. Sulla scia di questo stile pittorico, la pittura di genere si svilupp\u00f2 nell'Europa settentrionale e i Paesi Bassi dominarono la scena di genere. Fino al XVIII secolo e nel XVII secolo, la pittura barocca fiamminga e la pittura olandese dell'et\u00e0 dell'oro hanno dato vita a molti specialisti che dipingevano principalmente in questo stile.\nI Paesi Bassi del XVII secolo annoverano Adriaen e Isaac van Ostade, Jan Steen, Adriaen Brouwer, David Teniers, Aelbert Cuyp, Johannes Vermeer e Pieter de Hooch tra i numerosi pittori specializzati in scene di genere. Le dimensioni generalmente ridotte dei dipinti li hanno resi particolarmente adatti ad essere esposti nelle case di acquirenti della crescente classe media. Il soggetto di queste scene di genere spesso proveniva da un emblema popolare tratto da un libro, che poteva dare al dipinto un doppio significato, come in \"Il Venditore di Polli\" di Gabriel Metsu del 1662, nel quale un anziano offre un gallo in una posa che riprende un'incisione oscena di Gillis van Breen (1595-1622). La serie di quadri \"L'allegra compagnia\" di Dirck Hals mostra sempre un gruppo di personaggi a una festa, suonando in casa o bevendo in un'osteria. Altri tipi di scene tratte dalla vita quotidiana mostrano mercati, fiere o soldati nei campi.\nIn Italia.\nIn Italia tra i primi pittori ad aver dipinto scene di genere si segnalano il cremonese Vincenzo Campi e il bolognese Bartolomeo Passerotti. Entrambi, e il secondo in specie, furono d'esempio per Annibale Carracci, il cui \"Mangiafagioli\" \u00e8 uno dei dipinti di genere pi\u00f9 celebri della pittura italiana.\nSi distinsero inoltre nel Settecento i veneti Gabriele Bella e Pietro Longhi, e nell'Ottocento il veneziano Antonio Rotta e Vincenzo Petrocelli."}
{"id": "1494999", "revid": "1745361", "url": "https://it.wikipedia.org/wiki?curid=1494999", "title": "Meandro (mitologia)", "text": "Meandro () \u00e8 un personaggio della mitologia greca, divinit\u00e0 fluviale e re di Pessinunte, in Frigia.\nGenealogia.\nFiglio di Oceano e Teti (o di Anassibia e Cercafo) e padre di Calamo, Samia e Cyanee ed Archelao.\nMitologia.\nIn conflitto con la citt\u00e0 di Possene, fece voto a Cibele di sacrificare la prima persona che avesse visto al suo ritorno in patria se gli avesse concesso la vittoria. \nIncontr\u00f2 contemporaneamente la madre, la sorella ed il figlio Archelao e li sacrific\u00f2 tutti e tre. \nIn seguito si pent\u00ec del suo gesto e tormentato dal rimorso si uccise gettandosi nel fiume Anabenone che prese per questo il suo nome."}
{"id": "1495000", "revid": "5456", "url": "https://it.wikipedia.org/wiki?curid=1495000", "title": "International Basketball Federation", "text": ""}
{"id": "1495007", "revid": "1632387", "url": "https://it.wikipedia.org/wiki?curid=1495007", "title": "Legion (album)", "text": "Legion \u00e8 il secondo album registrato in studio della band statunitense death metal Deicide. Venne pubblicato dalla Roadrunner Records nel 1992."}
{"id": "1495008", "revid": "5456", "url": "https://it.wikipedia.org/wiki?curid=1495008", "title": "Africa Champions Cup for men", "text": ""}
{"id": "1495009", "revid": "729019", "url": "https://it.wikipedia.org/wiki?curid=1495009", "title": "U.S. Route 73", "text": "La U.S. Route 73 \u00e8 una strada statunitense a carattere nazionale che corre da nord a sud per 180\u00a0km (112\u00a0mi) dal Kansas nord-orientale al Nebraska sud-orientale.\nIl termine settentrionale dell'autostrada \u00e8 a Dawson (NE), all'intersezione con la U.S. Route 75; il suo termine meridionale \u00e8 a Kansas City (KS), all'intersezione coll'Interstate 435."}
{"id": "1495023", "revid": "1745361", "url": "https://it.wikipedia.org/wiki?curid=1495023", "title": "Nicea (mitologia)", "text": "Nicea \u00e8 una ninfa della mitologia greca, figlia della divinit\u00e0 fluviale Sangario e di Cibele.\nNella mitologia.\nNicea amava la caccia ed era di bell'aspetto, ma anche molto superba, tanto da uccidere il pastore Imno, che era innamorato di lei, trapassandogli la gola con una freccia.\nRespinse anche l'amore di Dioniso, che per\u00f2 riusc\u00ec a possederla dopo averla ubriacata con il vino:\"\u201cNon sospettando niente e facendo ci\u00f2 che era abituale, bevve il liquido insidioso e, contro la propria volont\u00e0, si sottomise alla volont\u00e0 di colui che era innamorato di lei. Infatti, mentre l\u2019ebbrezza e il sonno la tenevano, Dioniso si un\u00ec a lei e da lei gener\u00f2 come figli Satiro e altri\u201d. (Memnone di Eraclea)\"Secondo la versione del mito di Nonno di Panopoli dalla loro unione nacque invece una figlia, Telete, \"l\u2019iniziazione\", con evidente richiamo ai misteri dionisiaci."}
{"id": "1495024", "revid": "1428919", "url": "https://it.wikipedia.org/wiki?curid=1495024", "title": "Cliff-dwelling", "text": "I Cliff-dwelling sono delle abitazioni preistoriche costruite all'interno di cavit\u00e0 naturali a picco dei canyon. Queste erano abitate dai pueblo, popolazioni trogloditiche vissute nei territori a sud degli Stati Uniti e nel Messico settentrionale. Non \u00e8 ancora chiaro lo scopo di queste abitazioni, ma probabilmente venivano usate a scopo difensivo.\nAlcune delle pi\u00f9 famose si trovano specialmente nei canyon del sud-ovest degli Stati Uniti ed in particolare negli stati di Arizona, Nuovo Messico, Utah, Colorado e Chihuahua in Messico. Alcune sono ancora abitate da nativi americani. Si \u00e8 discusso molto circa la loro antichit\u00e0, ma secondo recenti ricerche non esistono sufficienti prove circa il fatto che siano state costruite dai progenitori dei moderni pueblo. In ogni caso l'area in cui sono dislocate coincide con le localit\u00e0 in cui sono state trovate tracce delle trib\u00f9 pueblo antiche. Le nicchie sono di considerevoli proporzioni poste su delle scogliere anche a diverse centinaia di metri dal suolo e l'accesso \u00e8 realizzato con scale di pietra."}
{"id": "1495025", "revid": "767487", "url": "https://it.wikipedia.org/wiki?curid=1495025", "title": "Sailor Moon SS The Movie - Il mistero dei sogni", "text": " \u00e8 un film del 1995 diretto da Hiroshi Shibata. \u00c8 il terzo e ultimo film d'animazione tratto dalla saga di Sailor Moon di Naoko Takeuchi, legato alla serie \"Sailor Moon SuperS\", pur essendo slegato dalla cronologia ufficiale dell'opera. Il sottotitolo in inglese \"Black Hole Dream\" con cui \u00e8 internazionalmente noto, deriva dall'edizione statunitense.\nAll'inizio del film \u00e8 presente un corto di 16 minuti, \"Il primo amore di Amy\", trasmesso anche nella versione italiana durante la quarta serie, \"Sailor Moon SuperS\".\nIl film si basa sulle fiabe europee, poich\u00e9 gli elfi rapiscono i bambini incantandoli col suono di un flauto come il Pifferaio di Hamelin e la loro base porta il nome di Castello di Marzapane, termine che ricorda la casa di marzapane della strega di H\u00e4nsel e Gretel ed \u00e8 la dimora di Badiane, la \"strega cattiva\" della storia.\nIl film \u00e8 stato inizialmente trasmesso in Italia sulle reti Mediaset in tre episodi speciali. Il lungometraggio \u00e8 stato poi riproposto sul canale Hiro e poi su Italia 1.\nTrama.\nLa Regina Badiane, proveniente da un'altra galassia, ha intenzione di far risucchiare la Terra all'interno di un buco nero alimentato dai sogni dei bambini. Per farlo ha bisogno di rapire i piccoli terrestri e sfruttare la loro energia onirica: durante la notte manda sulla Terra 4 folletti a lei sottoposti, che incantano i bambini suonando il flauto: Peruru, Buburan, Oranja e Bananu. Uno dei folletti, Peruru, incontra Chibiusa e se ne innamora, ribellandosi cos\u00ec a Badiane. Sar\u00e0 proprio lui a guidare le Guerriere Sailor, a cui si uniranno per l'occasione le Guerriere del Sistema Solare Esterno, Sailor Uranus, Sailor Neptune e Sailor Pluto, sul castello di marzapane di Badiane, per sconfiggerla e salvare tutti i bambini, scoprendo che in realt\u00e0 il Buco Nero \u00e8 la stessa Badiane.\nColonna sonora.\nAltre canzoni.\nIn Italia, la canzone non ha un titolo preciso. Nella versione originale, si parla di una Fata, che alle 3 del mattino bussa alle camerette dei bambini, per farli alzare dal letto, in segreto senza mamma e pap\u00e0, per portarli nel \"Paese dei Dolci\", un paese meraviglioso che solo i bambini conoscono, con una nave; Nella versione italiana, la canzone \u00e8 stata sovrapposta all'originale, ed \u00e8 quindi possibile sentire in sottofondo l'originale, che parla di una musica di un piffero che i bambini dovrebbero seguire per fare in modo che i loro sogni vengano realizzati e che una nave spaziale li sta aspettando per portarli \"lass\u00f9 nel blu\" poich\u00e9 l\u00ec \u00e8 tutto pi\u00f9 bello e vi sono tanti dolci ad aspettarli.\nAdattamento italiano.\nIl film \u00e8 stato inizialmente trasmesso su Rete 4 subito dopo la serie \"Sailor Moon e il mistero dei sogni\", diviso in tre episodi speciali dal titolo \"La melodia misteriosa\", \"Salviamo Sailor Chibiusa\", e \"I mitici poteri Sailor\".\nL'adattamento \u00e8 stato curato da Deneb Film, mantenendo le voci uguali alla serie animata. Viene eliminato ogni riferimento al titolo di regina a Badiane e le creature evocate dagli elfi per attaccare le guerriere, i \"Bonbon Babies\", sono stati ribattezzati \"Piccoli Bonbon\".\nIl 21 giugno 2010 il lungometraggio \u00e8 stato ritrasmesso su Hiro e replicato il 30 gennaio 2011 su Italia 1, con il titolo \"Sailor Moon e il mistero dei sogni\", in entrambi i casi senza censure video e con la sigla italiana della quarta serie.\nDistribuzione.\nIn Italia il film \u00e8 stato distribuito in DVD dalla Dynit con il titolo Sailor Moon SS The Movie - Il mistero dei sogni; quest'edizione contiene la traccia audio italiana e giapponese con l'aggiunta di sottotitoli fedeli all'originale, uscita il 21 marzo 2012."}
{"id": "1495029", "revid": "466539", "url": "https://it.wikipedia.org/wiki?curid=1495029", "title": "Edith Bratt", "text": "Biografia.\nEdith Bratt nacque a Gloucester nel Gloucestershire, figlia di Frances Bratt e di padre ignoto. Crebbe con la madre e una cugina di lei, Jennie Grove, a Handsworth, un sobborgo di Birmingham. Nel 1908 Edith, pianista dotata, rimase orfana. In quello stesso anno incontr\u00f2 per la prima volta Tolkien, quando lui e il fratello minore Hilary Arthur Reuel Tolkien si erano trasferiti nella stessa pensione in cui viveva la ragazza. Nonostante avesse tre anni pi\u00f9 di Tolkien (19 anni a fronte dei 16 di lui), prima dell'estate del 1909 i due ragazzi erano gi\u00e0 innamorati.\nTuttavia prima della fine del 1909 il rapporto tra i due venne scoperto dal tutore di Tolkien, Padre Francis Xavier Morgan degli Oratoriani di Birmingham, che proib\u00ec a Tolkien di vedere Edith fino a che non fosse ventunenne. Forse era anche sconvolto dal fatto che Tolkien si fosse fidanzato con una ragazza protestante. Tolkien obbed\u00ec alla lettera, fino a che Padre Morgan rimase suo tutore. Tuttavia la sera del suo ventunesimo compleanno, Tolkien scrisse ad Edith, che intanto si era promessa sposa a Cheltenham, una dichiarazione d'amore e le chiese di sposarlo. Lei rispose di essere gi\u00e0 fidanzata con un altro ragazzo, ritenendo che Tolkien l'avesse dimenticata. In una settimana Tolkien viaggi\u00f2 fino a Cheltenham e i due si incontrarono sotto un viadotto ferroviario per rinnovare il loro amore; Edith restitu\u00ec il suo anello e scelse di sposare Tolkien.\nDopo il loro fidanzamento, avvenuto a Birmingham nel gennaio del 1913, Edith si convert\u00ec al cattolicesimo e i due si sposarono nella chiesa cattolica di Santa Maria Immacolata a Warwick, mercoled\u00ec 22 marzo 1916. La loro luna di miele fu di una settimana a Clevedon, nel Nord Somerset, e poterono visitare anche le Cave di Cheddar. Tolkien sped\u00ec tantissime lettere datate tra il 1913-1918 a Edith, conservate negli archivi della famiglia di Tolkien, ma, a causa di motivi personali, solo un numero molto piccolo di queste fu selezionato per la pubblicazione de \"La realt\u00e0 in trasparenza\". Poco dopo il matrimonio, Tolkien inizi\u00f2 un corso per il British Army a Otley ed Edith lo segu\u00ec per stare vicino al suo accampamento militare, andando da sua cugina Jennie Grove in un cottage nel villaggio di Great Haywood; qui visse dall'aprile del 1916 al febbraio 1917. Il loro matrimonio cadde nel periodo di Quaresima, e per questo venne celebrato con una messa nuziale molto sobria. La coppia ebbe successivamente una benedizione nuziale nella chiesa cattolica di San Giovanni Battista, a Great Haywood.\nIl loro primo figlio, John Francis Reuel (16 novembre 1917 - 22 gennaio 2003) nacque a Cheltenham. Dopo la Prima guerra mondiale ebbero altri tre figli: Michael Hilary Reuel (ottobre 1920-1984), Christopher John Reuel (1924-2020) e Priscilla Anne Reuel (1929). La carriera professionale di Tolkien nelle Universit\u00e0 di Leeds e di Oxford fece spostare anche la sua famiglia in queste due citt\u00e0.\nDopo che and\u00f2 in pensione, lui ed Edith si trasferirono nei pressi di Bournemouth, dove vissero fino al 1968. Edith mor\u00ec il 29 novembre 1971 all'et\u00e0 di 82 anni ed \u00e8 sepolta nel cimitero di Wolvercote, ad Oxford. Tolkien mor\u00ec venti mesi dopo la moglie ed \u00e8 sepolto con lei. Sulla loro tomba furono scritti anche i nomi dei due personaggi de \"Il Silmarillion\", Beren e L\u00fathien; nella mitologia della Terra di Mezzo, L\u00fathien era la pi\u00f9 bella fra tutte le figlie di Il\u00favatar e rinunci\u00f2 alla sua immortalit\u00e0 per amore verso il guerriero umano Beren."}
{"id": "1495032", "revid": "92723", "url": "https://it.wikipedia.org/wiki?curid=1495032", "title": "Bilbeis", "text": "Bilbeis (copto: \"Phelbs\"; ) \u00e8 una citt\u00e0 dell'Egitto che si trova nel sud-est del delta del Nilo, nel Governatorato di Sharkia.\nBilbeis \u00e8 situata a nord-est del Cairo, sulla strada principale tra Ismailia e Porto Said sulla riva del canale di Ismailia che collega il Nilo con il canale di Suez.\nAll'ingresso della citt\u00e0 vi \u00e8 un forte, costruito durante il regno di Baybars.\nStoria.\nLa citt\u00e0 era un'antica fortezza costruita sulle rotte carovaniere dirette verso l'est. Fu conquistata dagli arabi nel 640 d.C.\nDurante le crociate, \u00e8 stato il punto di raccolta degli eserciti musulmani diretti in Palestina. All'ingresso della citt\u00e0 \u00e8 un forte costruito durante il regno di Baybars.\nLa citt\u00e0 fu al centro di vari episodi durante la guerra fra Amalrico I re di Gerusalemme e la dinastia Fatimide per la conquista dell'Egitto. Una prima volta nel 1164 quando il generale curdo Shirkuh, inseguito dalle forze alleate di Shawar e Amalrico, si rifugi\u00f2 nella citt\u00e0 che fu posta sotto assedio per tre mesi. Il secondo episodio avvenne nel 1168, quando la citt\u00e0 fu di nuovo assediata da Amalrico che la prese dopo tre giorni, il 4 novembre e successivamente ne uccise o deport\u00f2 gran parte degli abitanti. Questa atrocit\u00e0 provoc\u00f2 l'ira dei copti egiziani nei confronti dei Crociati che appoggiavano Amalrico. Questo evento pose fine al sostegno dei Crociati da parte dei Copti che strinsero alleanza con i loro vicini non cristiani contro gli stranieri."}
{"id": "1495036", "revid": "110157", "url": "https://it.wikipedia.org/wiki?curid=1495036", "title": "In rotta per Bisanzio", "text": "In rotta per Bisanzio \u00e8 il terzo album della Compagnia dell'Anello, il primo registrato in studio dai tempi di \"Terra di Thule\" (1983). Apparso nel 1990, \u00e8 caratterizzato da sonorit\u00e0 celtiche e, a parte alcune canzoni, da temi medioevaleggianti."}
{"id": "1495043", "revid": "156618", "url": "https://it.wikipedia.org/wiki?curid=1495043", "title": "Edith Mary Bratt", "text": ""}
{"id": "1495044", "revid": "156618", "url": "https://it.wikipedia.org/wiki?curid=1495044", "title": "Edith Tolkien", "text": ""}
{"id": "1495046", "revid": "156618", "url": "https://it.wikipedia.org/wiki?curid=1495046", "title": "Edith Mary Tolkien", "text": ""}
{"id": "1495055", "revid": "125667074", "url": "https://it.wikipedia.org/wiki?curid=1495055", "title": "Don Rickles", "text": "Biografia.\nInfanzia ed esordi.\nRickles nacque a New York, nel Queens, da genitori ebrei, Max Rickles ed Etta Feldman, di origine rispettivamente lituana e asutriaca. Crebbe nel piccolo quartiere di Jackson Heights. Dopo essersi diplomato alla Newton High School di New York, serv\u00ec la marina statunitense nella seconda guerra mondiale, a bordo della USS Cyrene come mozzo, sino a quando non venne congedato nel 1946. Due anni dopo studi\u00f2 all'accademia statunitense delle arti drammatiche, interpretando occasionalmente piccole parti in televisione.\nFrustrato dalla mancanza di lavoro, inizi\u00f2 a recitare in propri spettacoli, da solo. Divenne noto come \"comico degli insulti\", imparando a rispondere sarcasticamente al pubblico. Al pubblico piacquero questi insulti pi\u00f9 del materiale che Rickles preparava in privato, cos\u00ec ne svilupp\u00f2 alcuni nell\u2019ambito di un vero e proprio spettacolo. La sua recitazione ricordava quella di Jack E. Leonard, nonostante Rickles abbia negato alcuna influenza di Leonard sul suo stile.\nAnni cinquanta e sessanta.\nMentre lavorava in un nightclub di Miami, incontr\u00f2 Frank Sinatra, e disse \"\u00abHo visto il tuo film, Orgoglio e passione.. e volevo dirti.. la recitazione del cannone era ottima\u00bb\", aggiungendo poi \"\u00abFai come fossi a casa tua: colpisci qualcuno!\u00bb\". A Sinatra, che amichevolmente chiamava Rickels \"crapa pelata\", Rickles piacque cos\u00ec tanto che spron\u00f2 i suoi amici e colleghi a vedere i suoi spettacoli. Il manager di Sinatra aiut\u00f2 Rickles a diventare anche un attore di prima categoria a Las Vegas. Rickles si guadagn\u00f2 i soprannomi di \"mercante di Veleno\" e \"Mr. Warmth\" per il suo tipo di commedia basata sull'insulto. Spesso, quando veniva presentato al pubblico in un talk show televisivo, i registi inserivano una colonna sonora da \"matador\" spagnolo. Rickles ha asserito: \"\u00abMi sono sempre immaginato come il mattatore che affronta un pubblico di tori\u00bb\".\nNel 1958 esord\u00ec al cinema con \"Mare caldo\". Durante gli anni sessanta apparve frequentemente in televisione in sit-com e soap opera. In un episodio della serie televisiva \"I giorni di Brian\", interpret\u00f2 un comico distratto la cui esibizione terminava con lo strangolare uno spettatore dicendogli \"\u00abRidi!\u00bb\". Apparve anche nella saga di \"Vacanze sulla spiaggia\". Nella sua biografia scrisse che, a una cena alla Casa Bianca, Barbara Bush gli chiese il perch\u00e9 delle apparizioni in quei film, dicendo ironicamente: \"\u00abEri caduto cos\u00ec in basso?\u00bb\". Dal 1965 divenne un ospite frequente del talk show \"Tonight Show Starring Johnny Carson\", a cui partecip\u00f2 pi\u00f9 di 100 volte come ospite speciale. Apparve anche nel \"Dean Martin Show\", divenendo una sorta di \"marchio di fabbrica\" degli special di Dean Martin, che continuarono sino al 1984. Nel 1968 usc\u00ec il suo album \"Hello, Dummy\", che raggiunse il cinquantaquattresimo posto nella Billboard Hot 100. Quello stesso anno apr\u00ec il suo variet\u00e0, il \"Don Rickles Show\", che rimase per un anno.\nAnni settanta e ottanta.\nNel 1970 Rickles recit\u00f2 nel ruolo del sergente \"Crapgame\" (\"Rubamazzo\" nella versione italiana) in \"I guerrieri\", di Brian G. Hutton, con Clint Eastwood. Nel 1972 riapr\u00ec il \"Don Rickles Show\" sotto forma di sitcom. In questo periodo partecip\u00f2 anche a una serie di \"special\" di serie televisive. Nel 1976 inizi\u00f2 a recitare nella sitcom \"C.P.O. Sharkey\", in cui rimase per due stagioni. La sua permanenza \u00e8 ricordata soprattutto per il cosiddetto \"incidente della scatola portasigarette\", che accadde durante lo spettacolo. Questo incidente venne spesso parodiato nel \"Tonight Show\" e venne considerato una pietra miliare della commedia degli anni settanta.\nUn altro numero del \"Tonight\" che venne spesso parodiato sarebbe accaduto anni dopo. Mentre due donne giapponesi stavano massaggiando Carson, Rickles entr\u00f2 sul set. A un certo punto, decise di far finta di essere una massaggiatrice giapponese. Non appena Carson lo not\u00f2, Rickles disse: \"\u00abSono tanto solo, Johnny!\u00bb\". Carson inizi\u00f2 a ridere istericamente, afferr\u00f2 Rickles e lo butt\u00f2 nell'acqua calda. Nei primi anni ottanta inizi\u00f2 a recitare con il cantante Steve Lawrence in alcuni concerti a Las Vegas. Nel 1983 il duo present\u00f2 la serie televisiva \"Foul-Ups, Bleeps &amp; Blunders\", su ABC Channel, un'imitazione del format \"TV's Bloopers &amp; Practical Jokes\" della NBC. Nel 1985 Frank Sinatra, durante uno spettacolo alla Second Inaugural Hall di Ronald Reagan, asser\u00ec di non voler recitare se non con Rickles al fianco. L'attore consider\u00f2 questa performance il picco della sua carriera.\nAnni novanta.\nNel 1992 partecip\u00f2 ad \"Amore all'ultimo morso\", di John Landis. Rickles disse di avere scoperto Landis in \"I guerrieri\", in cui faceva da assistente alla regia di Brian G. Hutton. Durante le riprese di \"Amore all'ultimo morso\", Rickles, scherzando, spesso inveiva contro Landis e pretendeva che questi gli andasse a prendere un caff\u00e8 o a sbrigare certe commissioni, ricordandogli il suo vecchio mestiere di assistente alla regia. Nel 1993 recit\u00f2 in un'altra sitcom, \"Daddy Dearest\", a fianco del comico Richard Lewis. Nel 1995 ritorn\u00f2 al cinema con due campioni d'incassi: \"Casin\u00f2\", di Martin Scorsese, con Robert De Niro, e \"Toy Story\", in cui doppi\u00f2 Mr. Potato. Riprese quel ruolo anche in \"Toy Story 2\" e in \"Toy Story 3 - La grande fuga\".\nSecondo alcune dichiarazioni, Rickles non aveva intenzione di ritirarsi, dopo aver detto, in un'intervista: \"\u00abSono in buona salute. Lavoro come non ho mai lavorato. Il pubblico \u00e8 meraviglioso. Perch\u00e9 dovrei ritirarmi? Sono come un guerriero! Suonano la campana e io vengo fuori e combatto. La mia energia viene viva. E io me la godo\u00bb\". La sua biografia, \"Rickles' Book\" \u00e8 stata pubblicata da Simon &amp; Schuster l'8 maggio 2007. Il 2 dicembre 2007 John Landis diresse e present\u00f2 un documentario sulla carriera dell'attore, prodotto dalla HBO, chiamato \"Mr. Warmth: The Don Rickles Project\".\nRickles mor\u00ec il 6 aprile 2017, all'et\u00e0 di 90 anni ed \u00e8 sepolto nel Mount Sinai Memorial Park Cemetery di Los Angeles; non riusc\u00ec a registrare i dialoghi di Mr. Potato per \"Toy Story 4\". Il 28 marzo 2019, tuttavia, il regista del film Josh Cooley annunci\u00f2 tramite il suo profilo Twitter che la voce dell'attore sarebbe stata presente nella pellicola grazie a dialoghi di Mr. Potato registrati e non utilizzati nei precedenti film della serie.\nVita privata.\nRickles e sua moglie Barbara erano amici del comico Bob Newhart e sua moglie, Ginny, e spesso andavano in vacanza insieme. Rickles e Newhart apparvero insieme al \"Tonight Show with Jay Leno\" il 24 gennaio 2005, il luned\u00ec dopo la morte di Johnny Carson, per ricordare le loro comparsate nello show di Carson, incluso il numero del portasigarette di Carson, rotto accidentalmente da Rickles. Rickles \u00e8 stato sposato con l'attrice Barbara Sklar dal 1965. Aveva una figlia, Mindy, un figlio, Larry (1970-2011, morto a 41 anni per problemi respiratori in seguito a una polmonite), e due nipoti, Ethan ed Harrison Mann. Massone, divenne Maestro nella Loggia \"Service City Geba Lodge No. 1009\" di Astoria, New York, il 6 giugno 1953.\nDoppiatori italiani.\nDa doppiatore \u00e8 sostituito da:"}
{"id": "1495058", "revid": "773636", "url": "https://it.wikipedia.org/wiki?curid=1495058", "title": "Oratorio della Santissima Annunziata (Ghizzano, Peccioli)", "text": "L'oratorio della Santissima Annunziata si trova a Ghizzano, frazione del comune di Peccioli, in provincia di Pisa.\nNel semplice oratorio neogotico dedicato alla Santissima Annunziata si custodisce una \"Annunciazione\" in legno intagliato e dipinto, attribuita a Tommaso Pisano."}
{"id": "1495060", "revid": "1632387", "url": "https://it.wikipedia.org/wiki?curid=1495060", "title": "Once Upon the Cross", "text": "Once Upon the Cross \u00e8 il terzo album registrato in studio dalla band statunitense di death metal Deicide. Venne pubblicato nel 1995 e venne considerato particolarmente controverso a causa della sua copertina, che rappresenta l'autopsia di Ges\u00f9 Cristo.\nAll'inizio delle canzoni \"Once Upon the Cross\" e \"Trick or Betrayed\" vi sono brevi spezzoni tratti dal film L'ultima tentazione di Cristo."}
{"id": "1495064", "revid": "1632387", "url": "https://it.wikipedia.org/wiki?curid=1495064", "title": "Dawn of Iron Blades", "text": "Dawn of Iron Blades \u00e8 il decimo album dei Graveland pubblicato nel 2004. Parte dei testi sono stati scritti da Garhard III del gruppo pagan metal \"Woodtemple\"."}
{"id": "1495067", "revid": "109712898", "url": "https://it.wikipedia.org/wiki?curid=1495067", "title": "Tour d'Afrique", "text": "Il Tour d'Afrique (it. \"Giro dell'Africa\") \u00e8 stata una corsa a tappe di ciclismo su strada che attraversa il continente africano da Giza a Citt\u00e0 del Capo e dura quattro mesi, da gennaio a maggio.\nStoria.\n\u00c8 stata una delle pi\u00f9 lunghe e dure corse di ciclismo nel mondo. Fu fondata da Henry Gold e Michael de Jong di Toronto, Canada, ed \u00e8 composta da 100 tappe e 20 giorni di riposo.\nIl Tour d'Afrique 2003 ha stabilito il Guinness World Record per il pi\u00f9 rapido attraversamento dell'Africa in bicicletta.\nLetteratura.\n\"Hardy Gr\u00fcne\": Tour d'Afrique: 12 000 Kilometer Radrennen von Kairo nach Kapstadt, 2011"}
{"id": "1495068", "revid": "287204", "url": "https://it.wikipedia.org/wiki?curid=1495068", "title": "Folco Portinari", "text": "Biografia.\nOriginario forse di Portico di Romagna, nell'Appennino forlivese, dove ancora oggi si pu\u00f2 vedere il palazzo di famiglia dei Portinari, Folco fu priore di Firenze nel 1282 ed ebbe sei figlie di cui la pi\u00f9 famosa fu Beatrice (Bice), nella quale gran parte della critica identifica la giovane donna, musa ispiratrice di Dante.\nFolco Portinari, fu guelfo di famiglia mercantile, ebbe importanti incarichi dirigenziali all'interno delle Arti corporative, e nella vita politica della Firenze duecentesca, come priore del sestiere di Porta San Piero. \nAll'epoca tutti i tipi di guadagno finanziario erano visti come frutto dell'usura e quindi come testimonianze di un peccato che portava l'anima del reo alla dannazione; per questo non fu infrequente che questi grandi banchieri offrissero una parte del loro guadagni, prima della morte, in commissioni artistico-devozionali, opere di carit\u00e0 e investimenti per la propria citt\u00e0. Anche Folco nel 1285, secondo la tradizione convinto da Monna Tessa, la governante di famiglia, e incoraggiato dal vescovo Andrea dei Mozzi, decise allora di donare una cospicua parte della sua fortuna per la fondazione dell'Ospedale di Santa Maria Nuova, tuttora l'ospedale principale del centro di Firenze. Si trattava della sezione femminile nell'odierno complesso delle Oblate; nel 1288 l'ospedale occup\u00f2, con una sede maschile, la collocazione odierna sull'altro lato della strada.\nFolco abitava in alcune case dove sorse poi nel Quattrocento il palazzo Portinari Salviati (del quale \u00e8 oggi visibile solo l'aspetto cinquecentesco), sede odierna della Banca Toscana. Mor\u00ec il 31 dicembre 1289. Fu sepolto, assieme ad altri membri della famiglia, nella vicina chiesa di Santa Margherita dei Cerchi, dove si trova probabilmente anche Monna Tessa, anche se la sua lapide si trova oggi murata nell'ex \"chiostro delle Ossa\" dell'Ospedale. Non riposerebbe qui invece, secondo alcuni studi recenti, la figlia Beatrice Portinari, verosimilmente sepolta nella tomba della famiglia del marito Simone de' Bardi in Santa Croce.\nA Folco Portinari \u00e8 intitolata la strada di Firenze che corre vicino all'Ospedale, esattamente dove si trovava il nucleo pi\u00f9 antico dell'istituzione, tra via dell'Oriuolo e piazza Santa Maria Nuova."}
{"id": "1495070", "revid": "1745361", "url": "https://it.wikipedia.org/wiki?curid=1495070", "title": "Pandroso", "text": "Pandroso () \u00e8 un personaggio della mitologia greca, figlia di Cecrope e Aglauro. \nPandroso fu venerata nella citt\u00e0 di Atene come la dea della rugiada e come la prima donna ad aver filato; il suo santuario, il Pandroseion, era collocato sull'acropoli.\nMitologia.\nAtena affid\u00f2 alle tre sorelle il piccolo Erittonio che aveva una coda di serpente al posto della gambe. Le due sorelle di Pandroso vedendolo impazziscono e si suicidano gettandosi gi\u00f9 dall'Acropoli o, secondo Igino, nel mare.\nSolo Pandroso sopravvive e lo cresce dall'infanzia fino alla sua definitiva trasformazione in serpente. Successivamente Erittonio, si ritira a vivere in una grotta, nella quale viene ucciso da Poseidone che lo assimila divenendo Poseidone-Eretteo. "}
{"id": "1495072", "revid": "773636", "url": "https://it.wikipedia.org/wiki?curid=1495072", "title": "Cappella di Santa Caterina (Legoli)", "text": "La cappella di Santa Caterina si trova a Legoli, nel comune di Peccioli, in provincia di Pisa, diocesi di Volterra.\nLa struttura muraria.\nSorto intorno al 1479 come tabernacolo, assunse l'aspetto di cappella dopo che, nel 1822, Alessio del Fanteria vi costru\u00ec attorno un piccolo oratorio a valenza funeraria, dedicato a santa Caterina.\nGli affreschi di Benozzo Gozzoli.\nEsecuzione e datazione dell'opera.\nBenozzo Gozzoli, coadiuvato da alcuni aiutanti, ne affresc\u00f2 nel 1479-80 tutti e quattro i lati.\nProprio nell'estate del 1479, infatti, la peste, che stava imperversando in tutta la Toscana, giunse anche a Pisa, dove Benozzo soggiornava, rendendo la situazione critica. Da qui la decisione di trasferirsi con tutta la famiglia a Legoli: Benozzo scelse Legoli probabilmente per accordi precedentemente stipulati con questa comunit\u00e0 per la decorazione di questo monumentale tabernacolo.\nPiano iconografico dell'opera.\nNegli estradossi dell'arco della facciata principale \u00e8 raffigurata l\"Annunciazione\", mentre nella copertura si trovano gli \"Evangelisti\" e i \"Padri della Chiesa\", con al centro il \"Cristo benedicente\", che introducono il soggetto principale della parete di fondo, una \"Sacra Conversazione\" con tre angeli reggicortina; nella parete destra \u00e8 il \"Cristo portacroce\" su uno sfondo di citt\u00e0; gli altri due lati presentano internamente a nord il \"Martirio di San Sebastiano\", a sinistra la \"Crocifissione con la Vergine e i Santi Francesco, Domenico, Giovanni Evangelista\" e, nei pilastri, \"San Michele Arcangelo\" e l\"Incredulit\u00e0 di San Tommaso\"."}
{"id": "1495074", "revid": "1226", "url": "https://it.wikipedia.org/wiki?curid=1495074", "title": "Casata Harkonnen", "text": ""}
{"id": "1495078", "revid": "1226", "url": "https://it.wikipedia.org/wiki?curid=1495078", "title": "Casa di Corrino", "text": ""}
{"id": "1495080", "revid": "729019", "url": "https://it.wikipedia.org/wiki?curid=1495080", "title": "Motta di San Lorenzo", "text": "La Motta di San Lorenzo \u00e8 un isolotto (0,61 ha) della Laguna Veneta vicino a Santa Cristina, non lontano dalla Motta dei Cunici. In veneto \"mota\" significa \"collinetta\", \"dosso\", e l'isola si presenta proprio come una piccola montagnola che emerge dalle acque lagunari.\nGi\u00e0 parte di Caltrazio, localit\u00e0 compresa nell'antica Ammiana, decadde con essa. Degli edifici che conservava, in particolare del monastero di San Lorenzo, non restano che le tracce delle fondamenta. L'ultima costruzione ancora in piedi, un capitello, venne spazzata via dall'acqua alta del 1966.\nCampagne archeologiche.\nL'isola \u00e8 stata oggetto di una vivace ricerca archeologica articolatasi in due diverse campagne (fine anni 1960 e anni 1990) i cui risultati sono stati revisionati nel 2007 dal Laboratorio di Archeologia Medievale dell'Universit\u00e0 Ca' Foscari.\nI primi reperti si collocano nella tarda epoca romana. Al III secolo, in particolare, risale un lacerto di pavimento in sesquipedali, forse appartenente a una villa marittima. Resta tuttavia da capire quale fosse l'effettiva utilizzazione dell'isola in questo periodo.\nTra il IV e il VI secolo venne invece innalzata quella che inizialmente fu ritenuta una struttura militare (il \"castron\" citato da Costantino Porfirogenito) costituita da due torri a pianta quadrangolare unite da un muro. Tuttavia la vicinanza a un sepolcreto in uso dal VI al IX secolo e l'orientamento est-ovest delle strutture fanno pensare piuttosto alla pieve di San Lorenzo che le cronache vorrebbero fondata nel VII secolo.\nTra il 1185 e il 1439 la chiesa divenne cappella di un monastero di benedettine. Le strutture del convento sono state individuate dalle ricerche, anche se sono difficilmente interpretabili. Si tratta di due tratti di mura in pietre e altinelle orientati in direzione est-ovest e probabilmente raccordati ad altri due tratti con orientamento nord-sud (attualmente poco studiabili perch\u00e9 sommersi). In base a queste scarse testimonianze, si pu\u00f2 presumere che all'arrivo delle monache l'isola fosse pressoch\u00e9 spopolata. In effetti, tra il XII e il XIII secolo tutta la laguna nord attravers\u00f2 una grave decadenza demografica, cui si tent\u00f2 di porre rimedio insediandovi alcune comunit\u00e0 monastiche. Questa politica di recupero non diede i risultati sperati e tra il Duecento e il Quattrocento tutte queste localit\u00e0 furono definitivamente abbandonate."}
{"id": "1495081", "revid": "1543377", "url": "https://it.wikipedia.org/wiki?curid=1495081", "title": "Sviluppo della persona", "text": "Processo di crescita individuale volto a realizzare lo sviluppo delle aspirazioni liberamente scelte da ogni persona. La ricerca \u00e8 concentrata sulle effettive qualit\u00e0 della persona e sulla realt\u00e0 che la circonda. L'obiettivo prioritario \u00e8 quello di rendere realizzabili la piena libert\u00e0 di scelta e le aspirazioni della persona che sapr\u00e0 finalmente esprimere e rendere concrete le sue infinite potenzialit\u00e0.\nSviluppo della persona umana come diritto fondamentale.\nL'Art. 3 della Costituzione italiana parla di pieno sviluppo della persona umana. Anche la giurisprudenza della Consulta (in particolare sentenza n. 366 del 1991), con riguardo al diritto alla privacy, ha chiarito che tale diritto \u00e8 lo spazio vitale necessario alla persona per svilupparsi in armonia con i postulati della dignit\u00e0 umana.\nLa Corte europea dei diritti dell'uomo (sentenza Sidabras V., Lituania, del 27 luglio 2004) ha interpretato l'art. 8 della Convenzione Europea dei diritti dell'uomo e delle libert\u00e0 fondamentali e la privacy come il diritto di ciascuno al suo pieno sviluppo e al godimento della vita privata.\nTale sistema \u00e8 finalizzato all'affermazione piena della persona non solo come primo attore della vita economica e sociale, ma come cittadino inserito da protagonista nel contesto istituzionale. Proteggere la persona nella sua identit\u00e0 significa anche consentirne lo sviluppo in ogni singolo aspetto."}
{"id": "1495082", "revid": "174925", "url": "https://it.wikipedia.org/wiki?curid=1495082", "title": "Testata (armi)", "text": "La testata, \u00e8 la parte anteriore del proiettile o del missile che contiene il materiale esplosivo o che deve entrare in contatto con il bersaglio. Da questa componente si pu\u00f2 determinare la potenza di un'arma e la sua categoria.\nTipi di testate.\nLe testate a seconda del loro componente e struttura hanno vari nomi:\nUtilizzo.\nLe testate a seconda del loro tipo e potenza, si possono utilizzare su varie munizioni/armi:"}
{"id": "1495085", "revid": "773636", "url": "https://it.wikipedia.org/wiki?curid=1495085", "title": "Pieve di San Verano", "text": "La pieve di San Verano si trova a Peccioli, in provincia di Pisa, diocesi di Volterra. \u00c8 un importante esempio di stile romanico pisano del XII-XIII secolo.\nStoria.\nPreesistenze.\nEsiste un documento dell\u2019anno 793 redatto nella chiesa di San Quirico in \u201cPicciole\u201d, ma \u00e8 ormai considerato dubbio che il toponimo si riferisca a Peccioli.\nLa pieve di San Verano \u00e8 citata nella prima bolla di Alessandro III al Vescovo di Volterra Ugo Saladini (29/12/1171) nella forma \u201cPlebem de Petiola cum parrocchialibus ecclesiis\u201d e in un'altra bolla del 23/4/1179 di Papa Alessandro III allo stesso Vescovo \u00e8 citata una \u201cPlebem de Peccioli\u201d. Il 4/05/1184 \u201cin refectorio ecclesie S. Verani\u201d fu stipulato un documento di enfiteusi tra il Vescovo Ugo e l\u2019abate di San Salvatore a Sesto. Dal 1227 \u00e8 ricordato il maestro Corso, Preposito di Peccioli, giudice papale in una causa delegata. Una \u201cPlebes Sancti Verani de Peccioli\u201d \u00e8 registrata nella decima degli anni 1276-1277 e nel suo piviere include la \u201cEcclesia Sancti Michaelis de Monterocto\u201d.\nEdificazione.\nLa costruzione della chiesa di San Verano \u00e8 datata tra XII e XIII secolo, cos\u00ec come il campanile in pietra arenaria con quattro campane affacciato sulla piazza. In origine succursale di una pieve pi\u00f9 antica dedicata a San Bartolomeo al Pino, denominata \u201cPiappina\u201d, San Verano di Peccioli \u00e8 attestata come pieve dalla fine del XII secolo. Originariamente si trovava all\u2019esterno del primo nucleo fortificato che racchiudeva la \u201cCastellaccia\u201d, dal XIV secolo, per\u00f2, lo sviluppo del castello di Peccioli fu tale da rendere necessario l\u2019ampliamento delle sue mura che andarono quindi a inglobare anche la pieve.\nLa chiesa \u00e8 situata a ponente del centro del paese, orientata verso est, e si affaccia da una parte sulla campagna che domina la Valle dell\u2019Era e dall\u2019altra sulla piazza principale del paese, dove sono poi sorti anche gli edifici dai quali si guidava la vita amministrativa, politica e giudiziaria.\nRisulta plausibile che sul lato settentrionale, in corrispondenza dell\u2019attuale canonica, e successivamente su quello meridionale, nell\u2019attuale Piazza Fra' Domenico, fosse presente un cimitero.\nL\u2019incendio del 1688.\nIl 25 marzo 1688 in occasione della festa per la SS. Annunciazione la Chiesa di San Verano si incendi\u00f2. In una memoria di un fratello della compagnia del SS. Sacramento si legge che terminata la processione i sagrestani, riposero le torce non completamente spente nel cassone sotto l\u2019altare della SS. Annunciazione, dando fuoco all\u2019altare e al soffitto della navata centrale. Le fiamme, inoltre, distrussero l\u2019organo e l\u2019armadio con i paramenti dell\u2019altare della Vergine delle Grazie. Tutta la cittadinanza si impegn\u00f2 nella racconta di fondi e di materiali per la ricostruzione, dal momento che i finanziamenti promessi dal Granduca Cosimo III non arrivarono mai. La Chiesa ricostruita fu consacrata nel 1692 dal Vescovo di Volterra Ottavio Del Rosso.\nI restauri.\nSia l\u2019interno che l\u2019esterno sono stati oggetto di restauri nel corso dei secoli.\nDalla fine del XVIII secolo la Chiesa si trovava in uno stato di degrado, nel 1811 il portico addossato alla facciata est venne demolito, tra il 1831 e il 1834 furono realizzati dei lavori che non si limitarono alla chiusura delle monofore e delle bifore, ma che trasformarono in facciata il fronte posteriore colmando, mediante mattoni, il dislivello esistente tra la navata centrale e quelle laterali e uniformando il paramento murario. Furono aperte due finestre rettangolari e una piccola porta vicino al campanile e al centro della nuova facciata fu dipinta ad affresco un\u2019immagine di San Verano. Le otto colonne in cotto furono chiuse entro pilastri in stucco a pianta quadrata. Il pavimento, che era originariamente in cotto, venne coperto con mattonelle in bianco e nero; il soffitto ribassato, con volte a vela, affrescato nelle parti centrali con le figure dei quattro evangelisti; inoltre, nella parte finale della navata centrale, in corrispondenza del coro, venne creata un\u2019abside e la relativa calotta affrescata con l\u2019Ascensione di Cristo. L\u2019ingresso della Cappella del SS. Sacramento venne trasformato in un grande arco, la porta della navata sud spostata verso ovest, l\u2019interno intonacato; infine, la chiesa fu dotata di nuovi arredi, fra i quali il confessionale e il fonte battesimale appoggiati alla controfacciata; i dieci altari presenti furono ridotti a tre.\nI lavori ottocenteschi, nati dalla necessit\u00e0 di restaurare la chiesa, la trasformarono profondamente nel tentativo di aggiornarla verso il gusto neoclassico, ma perdendo il suo stile originario.\nDagli anni 1930 ebbero inizio nuovi lavori di restauro per ripristinare nei limiti del possibile l\u2019aspetto originario della chiesa, durante i quali vennero demoliti i due portici rimanenti, quello a sud e quello ad ovest. I lavori si interruppero durante la seconda guerra mondiale per poi riprendere dal 1947 e proseguire nei decenni successivi con la rimozione dell\u2019intonaco esterno, che copriva gli elementi architettonici, la liberazione delle colonne dagli stucchi e la sostituzione dei capitelli. Nel 1960 l\u2019organo, ormai pericolante, venne rimosso.\nDescrizione.\nEsterno.\nLa facciata ovest, costruita in conci di pietra arenaria locale, presenta nella parte inferiore cinque arcate cieche che posano su lesene sormontate da capitelli. L\u2019arcata centrale, pi\u00f9 grande, ospita l\u2019unico portale architravato. Le due coppie di arcate cieche ai lati sono decorate all\u2019interno con losanghe romboidali gradonate. Una cornice marcapiano che corre lungo tutto il prospetto segna il passaggio all\u2019ordine superiore, tripartito tra le paraste angolari e le due lesene; negli spazi risultanti, ai lati vi sono losanghe, al centro una bifora. Una cornice pi\u00f9 piccola delimita un timpano, anch\u2019esso tripartito con due lesene che costituiscono la prosecuzione di quelle sottostanti. Nell\u2019arcata cieca, a sinistra del portale, un concio presenta, oltre ad alcuni motivi decorativi ad albero stilizzato e a spina di pesce, un\u2019iscrizione: \"Albertino fecit anc operam,\" che riveste una particolare importanza dal momento che potrebbe restituirci il nome di chi ha realizzato l\u2019opera o di chi l\u2019ha commissionata.\nLa fiancata sud, che si affaccia su Piazza Fra\u2019 Domenico, \u00e8 in laterizio nella parte alta in corrispondenza della navata centrale, ricostruita dopo l\u2019incendio del 1688, e presenta archetti pensili a doppio scalino, lesene e rombi decorati con motivi geometrici; e in conci regolari di pietra nella parte inferiore, dove \u00e8 presente un portale intermedio architravato in pietra serena, che attualmente costituisce l\u2019ingresso laterale. Sono presenti due monofore e aperture tamponate in laterizi, e ben evidente \u00e8 il segno dell\u2019antico loggiato addossato alla facciata.\nNell\u2019angolo sud-est \u00e8 presente una protome umana in marmo bianco, un elemento che si trova comunemente in molte chiese romaniche dell\u2019area pisana-volterrana. Plausibile \u00e8 l\u2019ipotesi che sia stata ricavata da una pietra in origine cippo a clava di epoca etrusca, mentre \u00e8 certamente priva di fondamento la leggenda secondo cui si tratti di un ritratto della contessa Matilde di Canossa.\nLa facciata est, che corrisponde al nucleo pi\u00f9 antico della pieve, \u00e8 a doppio spiovente; sono presenti archetti pensili a doppio scalino, una croce lucifera e due losanghe gradonate. La parte inferiore presenta tracce di una grande porta, tamponata, sovrastata da un arco di scarico.\nLa fiancata nord presenta sei finestre nella parte superiore e ha annesse due cappelle, quella della SS. Assunta, attuale sede del Museo d\u2019Arte Sacra, gi\u00e0 presente all\u2019inizio del XVI secolo e quella del SS. Sacramento costruita nel 1598.\nCampanile.\nIl campanile della Chiesa di San Verano venne ricostruito dal 1885 al 1898 dall\u2019architetto pontederese Luigi Bellincioni, che realizz\u00f2 la sopraelevazione di una precedente torre di impianto romanico, utilizzando una pietra scura proveniente dalle cave di Montecatini Val di Cecina. Il progetto prevedeva la realizzazione di una parte centrale, nella quale si aprono quattro monofore, di una parte superiore dove sono presenti quattro campane e una scala elicoidale attraverso cui si accede ad un terrazzo ottagonale posto alla base di una guglia piramidale, che termina con una sfera in rame sormontata da una banderuola dei venti.\nInterno.\nL\u2019interno \u00e8 diviso in tre navate da otto colonne in cotto su basamenti in pietra e capitelli ungulati su quelle a sud e con foglie su quelle a nord e due colonne addossate alla controfacciata. La volta della navata centrale, a quattro campate, \u00e8 affrescata con evangelisti e angeli, mentre la copertura delle navate laterali \u00e8 lignea; la volta dell\u2019abside \u00e8 affrescata con l\u2019Ascensione di Cristo. Il presbiterio \u00e8 delimitato da quattro semicolonne addossate a pilastri decorati a finto marmo. L\u2019altare maggiore \u00e8 in marmo, mentre gli altri laterali sono decorati anch\u2019essi in finto marmo e dedicati al SS. Crocifisso e alla Vergine delle Grazie.\nNel 1580 sul lato nord furono costruite due cappelle: quella del Santissimo Sacramento, che si apre con una grande arcata a tutto sesto sulla navata laterale, e quella dell\u2019Assunta, con ingresso architravato chiuso da una porta con battenti in legno intagliato. Quest\u2019ultima cappella nel 2009 \u00e8 divenuta sede del Museo d\u2019Arte Sacra di Peccioli, raccogliendo e conservando sia opere della Chiesa di San Verano, sia quelle commissionate dalla Compagnia della SS. Assunta e una tela proveniente dalla Chiesa della Madonna del Carmine."}
{"id": "1495087", "revid": "599013", "url": "https://it.wikipedia.org/wiki?curid=1495087", "title": "Federico Lussenhoff", "text": "Carriera.\nLussenhoff parte dal Rosario Central in patria, affermandosi come uno dei pi\u00f9 promettenti giovani del club. Trasferitosi in Messico, al Toros Neza, viene notato e acquistato dal San Lorenzo de Almagro. Tre stagioni al Tenerife, in Spagna, e passa al pi\u00f9 ambizioso RCD Mallorca.\nNel 2006 \u00e8 tornato in patria, al River Plate, portando esperienza nella difesa dei \"Millonarios\". Ha giocato nella seconda divisione argentina con la maglia del Talleres de C\u00f3rdoba fino al 2010."}
{"id": "1495090", "revid": "773636", "url": "https://it.wikipedia.org/wiki?curid=1495090", "title": "Chiesa della Madonna del Carmine (Peccioli)", "text": "La chiesa della Madonna del Carmine si trova a Peccioli, in provincia di Pisa, diocesi di Volterra.\nStoria e Descrizione.\nCostruita in laterizi, \u00e8 circondata su tre lati da un portico. Come ricordano due lapidi all'interno, essa fu completamente restaurata nel 1850 in seguito ai danni causati dal terribile terremoto di quattro anni prima che aveva devastato la zona della Valdera e delle colline pisane.\nLa chiesa precedente risaliva alla met\u00e0 del Seicento; di essa rimangono gli altari laterali in pietra serena e, forse, un dipinto murale raffigurante la \"Madonna col Bambino in trono e santi\"."}
{"id": "1495096", "revid": "767487", "url": "https://it.wikipedia.org/wiki?curid=1495096", "title": "Traces of Sadness", "text": "Traces of Sadness \u00e8 il secondo album delle Vanilla Ninja.\nIl disco.\nDopo il precedente album \"Vanilla Ninja\", questo lavoro si presenta con sonorit\u00e0 pi\u00f9 rock, pur mantenendo la loro vena elettronica, grazie all'uso delle tastiere di Katrin Siska, presenti in molte tracce.\nL'album si apre con \"Tough Enough\", il primo singolo della band, caratterizzato dal massiccio uso della tastiera di Katrin. Segue la traccia che d\u00e0 il nome all album \"Traces Of Sadness\". La canzone si fa notare per la voce molto calda e triste della cantante e bassista Maarja Kivi Dopo \"Stay\", troviamo \" When The Indians Cry\", che \u00e8 la ballad del disco, in cui sono molto presenti la chitarra acustica di Lenna Kuurmaa e la sua voce, intrecciata, nella versione usata per il videoclip, con la futura nuova bassista e voce del gruppo Triinu Kivilaan.\nSubito dopo vi \u00e8 \"Don't Go Too Fast\", che si distingue per l'intro di tastiera e per la voce di Maarja, intrecciata con quella di Lenna. Dopo \"Heartless\", troviamo la hit \"Liar\", in cui si nota nel ritornello uno scream di Maarja.\n\"Metal Queen\", che \u00e8 la decima canzone dell'album, \u00e8 presente in un videogioco rivolto a chi si vuole approcciare allo studio della batteria, per via dell'interessante ritmo. A chiusura dell'album, troviamo le versioni estese di \"Traces Of Sadness\" e \"Heartless\".\nL'album \u00e8 uscito il 29 novembre 2004 in versione limitata in doppio CD. Questa Limited Edition contiene alcune versioni unplugged e riarrangiamenti classici di alcune canzoni di questo album e di quello successivo Blue Tattoo."}
{"id": "1495099", "revid": "729019", "url": "https://it.wikipedia.org/wiki?curid=1495099", "title": "Articolazione sacro-coccigea", "text": "Larticolazione sacro-coccigea, congiunge l'apice del sacro alla base del coccige. Essa \u00e8 una sinfisi ed il sottile disco fibro-cartilagineo che la costituisce \u00e8 pi\u00f9 spesso anteriormente e posteriormente che non lateralmente. Raramente l'articolazione sacro-coccigea \u00e8 di tipo sinoviale ed assai pi\u00f9 mobile.\nLegamenti.\nLegamento sacro-coccigeo anteriore.\nAllo stesso modo del legamento longitudinale anteriore delle articolazioni intervertebrali scende lungo la superficie pelvica del sacro e del coccige.\nLegamento sacro-coccigeo posteriore.\nSi divide in un fascio profondo che, allo stesso modo del legamento longitudinale posteriore delle articolazioni intervertebrali, scende lungo la superficie posteriore del corpo della quinta vertebra sacrale e del coccige e in un fascio superficiale che dal contorno dello iato sacrale scende sulla superficie dorsale del coccige completando la parte inferiore della volta del canale sacrale.\nLegamenti sacro-coccigeo laterale.\nAllo stesso modo dei legamenti intertrasversali delle articolazioni intervertebrali si estendono tra gli angoli infero-laterali del sacro ai processi trasversi del coccige.\nLegamenti intercornuali.\nSi estendono tra i corni del sacro e quelli del coccige."}
{"id": "1495103", "revid": "1603714", "url": "https://it.wikipedia.org/wiki?curid=1495103", "title": "Alberoni (Venezia)", "text": "Gli Alberoni sono una piccola localit\u00e0 del Comune di Venezia, posta all'estremit\u00e0 meridionale del litorale del Lido di Venezia tra il mare, la bocca di porto e la laguna, a poca distanza dall'antico abitato di Malamocco; gli Alberoni appartengono alla municipalit\u00e0 di Lido-Pellestrina, costituita nel 2005 dagli ex quartieri 3 e 4.\nLa denominazione \u00e8 la corruzione lessicale dell'antica \"Albaiones\", derivante a sua volta dalla radice latina \"albus\" (bianco), riferentesi al biancore dei \"montones\" (dune) litoranei.\nUna pianta di Nicol\u00f2 dal Cortivo del 1530 ne mostra dettagliatamente la antica topografia, in cui compaiono zone di spiagge litoranee, formazioni a dune e coltivazioni a vigneto.\nVi si trovano due fortificazioni antiche, risalenti una al XVI secolo e l'altra al XIX secolo.\nIl paesaggio \u00e8 caratterizzato da alte dune sabbiose, che fanno parte di un'oasi protetta gestita a cura del WWF Veneto e del Comune di Venezia, in accordo con la Provincia di Venezia, e da una vasta pineta gestita dai Servizi Forestali Regionali di Treviso e Venezia.\nCompleta l'aspetto paesaggistico la presenza di un campo da golf a 18 buche, creato nel 1930 e in cui i percorsi di gioco si alternano ad aree boschive.\nLa spiaggia \u00e8 in gran parte libera. Vi \u00e8 anche uno stabilimento balneare, attrezzato con capanne, camerini e ombrelloni affittabili giornalmente.\nDue strutture sanitarie dei Camilliani sono presenti dal 1928: la casa di riposo \"Stella Maris\" e l'Istituto di Ricovero e Cura a Carattere Scientifico (IRCCS) San Camillo, ospedale neuroriabilitativo.\nIn prossimit\u00e0 del faro Rocchetta, in un'alta torre di controllo situata all'inizio del molo nord di Malamocco, vi \u00e8 la sede della Corporazione Piloti dell'Estuario Veneto.\nDagli Alberoni (localit\u00e0 Rocchetta) partono i collegamenti con ferry boat per Pellestrina."}
{"id": "1495104", "revid": "1632387", "url": "https://it.wikipedia.org/wiki?curid=1495104", "title": "Serpents of the Light", "text": "Serpents of the Light \u00e8 il quarto album registrato in studio dalla band statunitense di death metal Deicide."}
{"id": "1495106", "revid": "1745361", "url": "https://it.wikipedia.org/wiki?curid=1495106", "title": "Pandia", "text": "Pandia () o Pandeia () \u00e8 un personaggio della mitologia greca. \u00c8 la personificazione del plenilunio.\nGenealogia.\nFiglia di Zeus e Selene.\nNon sono noti nomi di sposi o progenie.\nCulto.\nVeniva celebrata con il padre Zeus in una festa ateniese nel mese di Elafebolione."}
{"id": "1495107", "revid": "585241", "url": "https://it.wikipedia.org/wiki?curid=1495107", "title": "Picon (amaro)", "text": "Picon \u00e8 un amaro, una bevanda aperitivo, di colore caramello che accompagna tradizionalmente la birra nell'est e nel nord della Francia.\nContenuto.\nIl Picon \u00e8 elaborato a base di scorze di arance fresche ed essiccate, quindi macerate in una soluzione d'alcool e quindi messo in distillazione. Picon richiede anche radici di genziana e della China, macerati tutti e due insieme. Uno sciroppo di zucchero e del caramello sono aggiunti successivamente.\nStoria.\nGa\u00e9tan Picon nato nel 1809, effettu\u00f2 la sua pratica come apprendista alle distillerie di Aix-en-Provence, Toulon e Marsiglia. Nel 1837, mentre si era recato in Algeria come volontario nell'esercito francese, invent\u00f2 Picon. L'aperitivo apparteneva allora agli aperitivi di categoria Bitter (amari) con il 21% di alcool (vol.).\nSuccessivamente, Ga\u00e9tan Picon cre\u00f2 una prima distilleria per produrre l'amaro africano in un villaggio algerino, ne segu\u00ec una moltiplicazione delle distillerie: Constantine (in Algeria), B\u00f4ne e Algeri.\nNel 1872, Ga\u00e9tan Picon rientrato in Francia, cre\u00f2 la sua prima fabbrica di fabbricazione del Picon, ormai chiamato cos\u00ec, a Marsiglia.\nDal 1995, Picon si \u00e8 differenziato, si trovano ormai due aperitivi diversi:\nPicon dal 1989 ha il 18% di alcool (vol.) e questo caus\u00f2 la rabbia di molti consumatori veterani. \nNel 2003, il marchio smaltiva il 70% del suo prodotto nel nord e nell'est della Francia e la produzione totale ammontava a 4 milioni di bottiglie.\nAttualmente sono disponibili altre 2 versioni \"prosamer\" e \"amer 21\u00b0\""}
{"id": "1495109", "revid": "773636", "url": "https://it.wikipedia.org/wiki?curid=1495109", "title": "Oratorio della Madonna della Tosse", "text": "L'oratorio della Madonna della Tosse si trova a Ponsacco in piazza della Repubblica.\nStoria e descrizione.\nL'attuale edificio, rimaneggiato recentemente, fu costruito nel corso del XVIII secolo l\u00e0 dove sorgeva un capitello votivo, compreso nell'antico giardino del convento di suore francescane, abbattuto alla fine del secolo scorso.\nAl suo interno si conserva un'immagine ritenuta miracolosa, una pregiata terracotta dipinta, attribuita a Luca della Robbia, della met\u00e0 del XV secolo. La scultura raffigura la \"Madonna con Ges\u00f9 Bambino e il piccolo San Rocco\", venerata con l'appellativo di \"Madonna della tosse\"."}
{"id": "1495111", "revid": "1226", "url": "https://it.wikipedia.org/wiki?curid=1495111", "title": "Paul Muad'Dib", "text": ""}
{"id": "1495113", "revid": "92723", "url": "https://it.wikipedia.org/wiki?curid=1495113", "title": "Acqua dei Corsari", "text": "Acqua dei Corsari \u00e8 una borgata marinara o localit\u00e0 appartenente al comune di Palermo, la prima frazione palermitana che si incontra viaggiando sulla Strada statale 113 Settentrionale Sicula se si proviene dalla direzione di Messina.\nStoria.\nLa localit\u00e0 prende il nome da una leggenda che racconta come alcuni corsari si siano salvati grazie a una ricca sorgente d'acqua (detta \"'a funtaniedda\") trovata nei dintorni della frazione.\nNella costa di Acqua dei Corsari nacquero negli inizi del XX secolo fabbriche di mattoni, alimentate a carbone, e non solo anche con scarti di legname e segatura caratterizzate da altissime ciminiere, oggi rimaste a testimonianza di un'archeologia industriale di rilievo.\nConfini e struttura.\nBorgata costiera, di modeste dimensioni, \u00e8 bagnata a nord dal mar Tirreno, a sud confina con la cittadina di Villabate e a garantire il collegamento con quest'ultimo comune \u00e8 un cavalcavia sulla Autostrada A19 lungo la principale strada della localit\u00e0 \"Via Galletti\". Ad ovest si sviluppa il quartiere Roccella oggi noto per la presenza del Centro commerciale Forum Palermo.\nProblematiche ambientali.\nNonostante la sua posizione sul mare, la zona non \u00e8 balneabile. Nelle adiacenze vi \u00e8 un deposito di prodotti petroliferi. Inoltre negli ultimi decenni sono stati effettuati interventi per il recupero della costa; tra questi la costruzione dell'impianto di depurazione del Comune di Palermo che serve gli abitati di Palermo, Ficarazzi, Villabate e della frazione Portella di Mare di Misilmeri. Allo stato attuale l'impianto di depurazione non presenta tuttavia caratteristiche tali da garantire un adeguato trattamento dei reflui fognari. Il Comune di Palermo risulta infatti essere sottoposto ad infrazione comunitaria n. 2004/2034 ex art. 3 e 4 Direttiva 91/271/CEE per le carenze nella rete di collettamento, ma soprattutto per quelle dell'impianto Municipale. L'impianto di depurazione risulta essere inoltre incompleto rispetto al progetto originale, in quanto diversi comparti sono attualmente, a distanza di decenni, ancora in fase di cantiere e quindi del tutto inutilizzabili. Oltre al mancato completamento dei lavori, l'impianto risulta essere in un avanzato stato di degrado e diverse sue parti necessitano di profondi interventi di manutenzione. All'impianto inoltre non sono mai stati collegate tutte le aree originariamente previste per l'allacciamento. Gli interventi necessari per il completamento ed adeguamento delle opere sono attualmente bloccati malgrado l'impellente rischio ambientale.\nInfrastrutture e trasporti.\nIl collegamento tra Acqua dei Corsari e la Stazione centrale di Palermo, \u00e8 garantita dalla linea bus 224 e \"linea bus 231\" dell'AMAT che giunge nella borgata, dopo aver attraversato il lungomare di Palermo fino ad arrivare a Pomara e Villabate..\nNote.\nNarra il Pitr\u00e8 nel suo \"La vita in Palermo cento e pi\u00f9 anni fa\" (Volume 2\nRelease Date: October 11, 2011 [EBook #37720]\nLanguage: Italian)\nche nel 1500 era stata rizzata all'Acqua dei Corsari una forca in muratura con ganci da macellaio a cui venivano appesi i resti (quarti) dei condannati a morte e che di tale strumento, che prese il nome di \"Sperone\", dice il Villabianca (maggio, 1798): \u00abLa forca fatta di fabbrica per pianca (o \u201cchianca\u201d) (=beccheria) di carne umana \u00e8 nella via pubblica di mare conducente a Bagheria. Viene spiantata in questo maggio.\nDa tale \"sperone\" prese naturalmente il nome quella zona..."}
{"id": "1495115", "revid": "1258", "url": "https://it.wikipedia.org/wiki?curid=1495115", "title": "Tortelli di patate", "text": ""}
{"id": "1495117", "revid": "1543377", "url": "https://it.wikipedia.org/wiki?curid=1495117", "title": "AFI's 100 Years... 100 Laughs", "text": "L'AFI's 100 Years... 100 Laughs \u00e8 una lista che fa parte delle AFI 100 Years... series, stilate annualmente dall'American Film Institute dal 1998, che comprende i cento migliori film commedia del cinema statunitense.\n\u00c8 stata resa pubblica il 14 giugno 2000.\nI film vincitori sono stati scelti fra 500 titoli candidati, proposti dall'AFI ad una giuria composta da personalit\u00e0 dell'industria cinematografica (registi, sceneggiatori, tecnici, attori, critici, dirigenti delle case di produzione).\nCriteri.\nPer poter essere selezionati i film dovevano rispettare i seguenti criteri:\nCaratteristiche.\nNonostante uno dei criteri di selezione dei film preveda che la loro lunghezza sia superiore ai sessanta minuti, nella lista sono tuttavia presenti due eccezioni: \"La palla n\u00ba 13\" e \"Il navigatore\", entrambi diretti ed interpretati da Buster Keaton. Nello specifico, il primo dura 44 minuti, il secondo 59 minuti."}
{"id": "1495132", "revid": "339392", "url": "https://it.wikipedia.org/wiki?curid=1495132", "title": "Zuccherini di Vernio", "text": ""}
{"id": "1495134", "revid": "436907", "url": "https://it.wikipedia.org/wiki?curid=1495134", "title": "Ti scatter\u00f2 una foto", "text": "Ti scatter\u00f2 una foto \u00e8 un singolo del cantautore italiano Tiziano Ferro, pubblicato il 20 gennaio 2007 come terzo estratto dal terzo album in studio \"Nessuno \u00e8 solo\".\nDescrizione.\nSeconda traccia dell'album, il brano \u00e8 stato inserito nella colonna sonora del film \"Ho voglia di te\" uscito nel 2007.\nIl brano \u00e8 stato inoltre tradotto in lingua spagnola con il titolo \"Te tomar\u00e9 una foto\".\nVideo musicale.\nIn rotazione sui canali dedicati dal 20 gennaio 2007, il videoclip \u00e8 stato girato a Roma da Luis Prieto, regista del film \"Ho voglia di te\", e alterna scene del film con altre in cui viene mostrato Ferro insieme all'attrice Laura Chiatti."}
{"id": "1495136", "revid": "729019", "url": "https://it.wikipedia.org/wiki?curid=1495136", "title": "Golden Globe 1983", "text": "La 40\u00aa edizione della cerimonia di premiazione dei Golden Globe si \u00e8 tenuta il 29 gennaio 1983 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1495137", "revid": "110157", "url": "https://it.wikipedia.org/wiki?curid=1495137", "title": "Chiesa di San Giovanni Evangelista (Riparbella)", "text": "La chiesa di San Giovanni Evangelista \u00e8 un edificio di culto situato a Riparbella, nella provincia di Pisa.\nStoria e descrizione.\nFu eretta fra il 1841 e 1845 sull'area di una preesistente chiesa, mentre rimase il vecchio campanile. Fu consacrata nel 1877. Danneggiata dal terremoto del 1846, fu gravemente lesa da una cannonata nel 1944. L'interno fu completamente restaurato nel 1973.\nQuesto, a navata unica coperta a capriate, termina con un'abside affrescata nel 1995 da Stefano Ghezzani con scene dell'Ultima cena e \"Cristo in gloria\". All'entrata, due acquasantiere seicentesche in pietra. Nel secondo altare a destra, due statue lignee della \"Vergine Annunziata\" e dell\"'Angelo Annunziante\", opere del XVI secolo provenienti dal vicino sconsacrato oratorio della Santissima Annunziata, dove a Natale \u00e8 esposto un presepe popolato di numerose figure mosse da ingegnosi meccanismi elettronici."}
{"id": "1495146", "revid": "125019", "url": "https://it.wikipedia.org/wiki?curid=1495146", "title": "Governo nazionale polacco (rivolta di novembre)", "text": "Il governo nazionale polacco del 1831 fu un'autorit\u00e0 suprema polacca durante la rivolta di novembre contro l'occupazione russa della Polonia. Fu creato per decreto del Sejm del Regno del Congresso il 29 gennaio 1831 per assumere le competenze del capo di Stato polacco dopo il precedente decreto del 25 gennaio, che aveva deposto lo zar Nicola I di Russia dal trono della Polonia.\nIl governo si concentr\u00f2 su argomenti collegati al combattimento contro l'Impero russo. Nel mese di agosto il governo del principe Adam Jerzy Czartoryski si dimise, dovendo affrontare la perdita del sostegno e la radicalizzazione tra gli abitanti di Varsavia; Czartoryski fu sostituito da Jan Krukowiecki. Dopo la caduta di Varsavia, il governo fu rovesciato da Bonawentura Niemojowski; dopo che l'esecutivo fu mandato in esilio, i poteri furono trasferiti al generale Maciej Rybi\u0144ski."}
{"id": "1495157", "revid": "1781005", "url": "https://it.wikipedia.org/wiki?curid=1495157", "title": "Saab Aero-X", "text": "La Aero X \u00e8 un prototipo di coup\u00e9 sportiva a 2 posti sviluppato dalla casa automobilistica svedese Saab e presentato al Salone dell'automobile di Ginevra del 2006.\nIl contesto.\nQuesta concept car \u00e8 equipaggiata con un motore 2.8 V6 bi-turbo alimentato al 100% con bioetanolo che eroga una potenza di 400 CV e 500 Nm di coppia; \u00e8 dotata di trazione integrale permanente e di un cambio sequenziale 7 marce a doppia frizione comandato da paddle al volante; il propulsore installato longitudinalmente dietro l'assale anteriore consente una distribuzione dei pesi sui due assi vicina al 50\\50; il Saab Active Chassis, con doppi bracci oscillanti all'anteriore e multilink al posteriore, regola le sospensioni a seconda dello stile di guida e alle condizioni del manto stradale. Le prestazioni teoriche sono di 4,9 sec nell'accelerazione 0-100 km/h e di 250 km/h autolimitati come velocit\u00e0 massima.\nPer quanto riguarda il design, esso trae ispirazione dalla tradizione aeronautica, ne sono un esempio il meccanismo di apertura del tetto (senza montanti e tutt'uno con il parabrezza) e delle portiere che emulano l'apertura della cabina di un jet; gli interni e la strumentazione ispirati al settore aeronautico con chiave tecnologica di avviamento centrale e con una rinnovata funzione Night Panel; cerchi di 22 pollici all'anteriore e 23 al posteriore il cui design, ispirato alle turbine, \u00e8 progettato per garantire il raffreddamento dei dischi di 380 mm con pinze ad otto pistoncini. Il design della zona frontale \u00e8 stato di ispirazione per i restyling e per i nuovi modelli della casa svedese."}
{"id": "1495166", "revid": "767487", "url": "https://it.wikipedia.org/wiki?curid=1495166", "title": "Hello Denise!", "text": "Hello Denise! (\"Denise Calls Up\") \u00e8 un film del 1995 scritto e diretto da Hal Salwen.\n\u00c8 stato presentato nella Settimana internazionale della critica al 48\u00ba Festival di Cannes.\nTrama.\nSerie di storie paradossali (negli anni novanta) in cui tutte le comunicazioni avvengono attraverso media (telefono, cellulare, fax, computer) senza che vi sia alcun contatto diretto. La protagonista, Denise, cerca di contattare il padre biologico del bambino che sta per avere, che le aveva anonimamente donato lo sperma. Un'altra coppia senza mai conoscersi personalmente inizia una relazione fatta di sesso virtuale. Party e funerali restano deserti perch\u00e9 tutti hanno paura di avere il minimo contatto veramente umano."}
{"id": "1495168", "revid": "1745361", "url": "https://it.wikipedia.org/wiki?curid=1495168", "title": "Pandareo", "text": "Pandareo () \u00e8 un personaggio della mitologia greca. Era originario di Efeso o di Mileto.\nGenealogia.\nFiglio di Merope e di Climene, spos\u00f2 Armotoe e fu padre di Aedona, Chelidona, Cleotera e Merope. \nPausania cambia i nomi delle ultime due in Cameiro e Clizia.\nMitologia.\nEsistono varie versioni dei miti che lo vedono come protagonista.&lt;br&gt;\nSecondo alcune fonti, su richiesta dell'amico Tantalo rub\u00f2 il cane d'oro (o di bronzo) che custodiva il recinto del tempio di Zeus a Mileto (o a Creta). \nPer punizione venne tramutato in sasso, o dovette fuggire in Sicilia dove mor\u00ec assieme alla moglie.\nSecondo altre fonti rub\u00f2 il cane di Zeus per vendicare la morte di Giasone, e Demetra lo protesse dall'ira del dio dandogli il dono di non soffrire mai di male al ventre.\nDopo la morte dei genitori le figlie Cleotera e Chelidona vennero allevate da Afrodite, Era ed Atena. Vennero poi rapite dalle Arpie e consegnate alle Erinni, che ne fecero le ancelle di Proserpina nell'Ade."}
{"id": "1495173", "revid": "1752268", "url": "https://it.wikipedia.org/wiki?curid=1495173", "title": "Filibusta", "text": "La filibusta (o meno comunemente filibusteria) era un'associazione di corsari e pirati (detti filibustieri) - poi anche bucanieri - venuti dalla Francia, Inghilterra e Paesi Bassi, che operava nel Golfo del Messico intorno al XVIII secolo, nota per i suoi attacchi alle coste e ai possedimenti spagnoli.\nEtimologia.\nLa parola \"filibustiere\" \u00e8 collegata al francese \"flibustier\", all'inglese \"filibuster\" e allo spagnolo \"filibustero\". Il nome deriva dai bucanieri inglesi che venivano chiamati \"freebooters\", cio\u00e8 \"saccheggiatori\", nome derivato dall'olandese \"vrijbuiter\" e composto a sua volta da \"free\" cio\u00e8 libero e \"booty\" che significa \"bottino\" cio\u00e8 \u00abcolui che fa liberamente bottino\u00bb.\nLa parola italiana \u00e8 spesso usata come sinonimo di bucaniere, corsaro o pirata, tutti usi che si riferiscono agli attacchi da parte dei filibustieri a navi commerciali. Per estensione si usa \"filibustiere\" per indicare una persona disonesta.\nIn inglese la parola \u00e8 soprattutto usata per indicare cittadini statunitensi impegnati in guerre in America latina nel XIX secolo.\nDifferenza fra bucaniere e filibustiere.\nOriginariamente i bucanieri erano distinti dai filibustieri poich\u00e9 i primi erano i pirati dell'entroterra mentre i secondi erano i pirati del Mar dei Caraibi. Successivamente i due nomi ebbero lo stesso significato.\nStoria.\nOrigine.\nVerso l'inizio del XVII secolo francesi, inglesi, e olandesi si ritrovarono sull'isola Tortuga alleati contro gli spagnoli, sia per motivi personali, sia a causa delle guerre allora in corso in Europa.\nFrancesi e inglesi dell'isola di San Cristoforo, oggi Saint Kitts, cacciati dagli spagnoli e sotto la guida di Pierre Belain d'Esnambuc, si rifugiarono sull'isola Tortuga, a nord di Haiti. Furono raggiunti da qualche centinaio di olandesi scacciati dagli spagnoli dall'isola Saint Croix e da altri inglesi scacciati dall'isola di Nevis. Questi coloni divennero i primi filibustieri.\nNel 1640 il francese (ugonotto) Fran\u00e7ois Levasseur riconquist\u00f2 l'isola della Tortuga che gli spagnoli avevano conquistato nel 1630 e poi ceduto agli inglesi. Levasseur, avendo ottenuto una lettera di marca dal governatore di San Cristoforo ed essendo diventato governatore della Tortuga, autorizz\u00f2 gli abitanti dell'isola a saccheggiare le navi spagnole. Legalmente questo rendeva i filibustieri intermedi fra i corsari, che avevano ricevuto una lettera di marca, e i pirati, che erano completamente sprovvisti di privilegi legali. I filibustieri erano stati autorizzati da Levasseur che non aveva ufficialmente il potere di concedere lettere di marca.\nApice.\nDopo l'alleanza con i bucanieri ci fu un'et\u00e0 florida per i pirati, infatti essi ebbero il controllo su tutto il Mar dei Caraibi.\nI filibustieri furono attivi per circa un secolo, attaccando mercantili spagnoli, in teoria nel nome dei loro paesi d'origine.\nAi filibustieri si unirono poi i bucanieri dell'isola di Santo Domingo. Durante il 1700 nel Golfo del Messico vivevano due associazioni piratesche, i filibustieri e i bucanieri. I bucanieri erano dei fuorilegge che vivevano in accampamenti rozzi, andavano a caccia di cinghiali ed erano armati con semplici coltelli e asce. Essi si allearono con i filibustieri poich\u00e9 entrambi nutrivano un forte odio verso gli Spagnoli e formarono le filibuste.\nSull'isola Tortuga arrivarono inoltre nuovi coloni.\nNel 1659 il governatore della Giamaica richiese l'aiuto dei filibustieri affinch\u00e9 questi difendessero la Giamaica dopo la partenza delle navi della marina inglese, quindi anche molti marinai inglesi si unirono ai filibustieri. Nuovamente una situazione in cui l'autorizzazione alla guerra da corsa proveniva da fonte ufficiale, ma non autorizzata a concedere le lettere di marca.\nNel 1660 il filibustiere J\u00e9r\u00e9mie Deschamps, avendo ottenuto commissioni sia inglesi sia francesi, riconquist\u00f2 la Tortuga per gli inglesi assegnando ai filibustieri commissioni sotto il suo nome, per cui venne licenziato dalla Giamaica. In seguito Deschamps govern\u00f2 la Tortuga usando la sua commissione francese.\nNel 1664 le colonie francesi in America furono poste sotto l'autorit\u00e0 della compagnia francese delle Indie occidentali creata da Richelieu. Bertrand d'Ogeron, il nuovo governatore dell'isola, continu\u00f2 ad emettere lettere di marca ai filibustieri.\nIn questo periodo si registrano filibustieri famosi come Francesco Nau detto l'Olonese, in realt\u00e0 un bucaniere, e Henry Morgan, protetti l'uno dal governatore della Tortuga, l'altro dal governatore della Giamaica.\nFine.\nLe potenze europee non approvarono pi\u00f9 la talassocrazia dei filibustieri sul Mar dei Caraibi e alla fine del XVII iniziarono forti ribellioni contro la filibusteria, distruggendo Tortuga.\nNella decade degli anni 1680 sia la Francia sia l'Inghilterra decisero di terminare la filibusta.\nMolti filibustieri si dispersero per il mondo, dall'Africa alle Galapagos. Nei Caraibi ne rimasero parecchi, tanto che nel 1697 il governatore francese di Santo Domingo ne radun\u00f2 un migliaio per un attacco a Cartagena."}
{"id": "1495175", "revid": "1573940", "url": "https://it.wikipedia.org/wiki?curid=1495175", "title": "Asionini", "text": "Asionini \u00e8 una trib\u00f9 di uccelli della famiglia degli Strigidi.\nTassonomia.\nComprende 4 generi e 11 specie:"}
{"id": "1495176", "revid": "729019", "url": "https://it.wikipedia.org/wiki?curid=1495176", "title": "Edel AG", "text": "Edel Aktiengesellschaft o Edel AG \u00e8 un'etichetta discografica indipendente tedesca fondata nel 1986 ad Amburgo da Michael Haentjes.\nStoria.\nNata come compagnia di vendita per corrispondenza, principalmente di album di colonne sonore, grazie alla scritturazione di artisti quali gli Scooter o Holly Johnson \u00e8 diventata una casa discografica pop di successo.\nDal 1998 Edel \u00e8 quotata in borsa.\nNel corso della sua storia Edel ha acquistato tra le altre, le case discografiche e le etichette Eagle Rock Records, Facedown Records, Gang Go Music, Club Tools, Control Records e la belga PIAS Recordings.\nTra i maggiori artisti messi sotto contratto da Edel figura Prince: l'artista statunitense, dopo avere lasciato Warner Bros. nel 1994, firm\u00f2 per la casa tedesca che distribu\u00ec \"Most Beautiful Girl in the World\", primo singolo di Prince a raggiungere il top dell'hit parade britannica.\nEdel produsse e distribu\u00ec in seguito altri lavori dell'artista di Minneapolis come gli album\"The Beautiful Experience\", \"NPG's Exodus\" e \"Mayte's Child of the Sun\".\nLa sede della societ\u00e0 \u00e8 ad Amburgo ma la rete commerciale si estende in tutta Europa attraverso filiali ed etichette associate, e nel resto del mondo attraverso una forte rete di distribuzione, che si avvale, tra gli altri, anche della collaborazione di Sony Music.\nIl marchio Edel \u00e8 presente in Italia, Austria, Danimarca, Svizzera, Regno Unito, Francia, Svezia e Finlandia.\nEdel \u00e8 anche nota nel mondo editoriale con il marchio \"earBOOKS\".\nLe maggiori pubblicazioni comprendono libri su citt\u00e0 (New York, Barcellona, Genova e Roma), personalit\u00e0 storiche (Che Guevara) leggende dello spettacolo (Marilyn Monroe) e una serie di earbooks dedicati ai Police, Marvin Gaye, Stevie Wonder, Thin Lizzy, The Jam, Chris Rea e molti altri."}
{"id": "1495182", "revid": "729019", "url": "https://it.wikipedia.org/wiki?curid=1495182", "title": "Sacca San Biagio", "text": "Sacca San Biagio \u00e8 un'isola della Laguna Veneta e, come le altre \"sacche\" (Sacca Sessola, Sacca Fisola, ecc.), \u00e8 artificiale e di recente formazione. Fu realizzata infatti tra gli anni trenta e gli anni cinquanta del XX secolo, in seguito all'accumulo delle immondizie come discarica. Si trova subito ad ovest di Sacca Fisola ed \u00e8 collegata a questa tramite un ponte.\nHa ospitato un inceneritore (attivo tra il 1973 e il 1985), motivo per cui in citt\u00e0 era conosciuta anche col nome di \"\u00ccxo\u0142a de \u0142e Scoasse\" (isola della spazzatura) e ora se ne sta progettando la bonifica. La proposta in corso di valutazione riguarda la creazione di un parco tematico che funziona come laboratorio multimediale e polo culturale per il recupero della storia e della cultura lagunare, finalizzato all'apprendimento e divertimento."}
{"id": "1495185", "revid": "6923", "url": "https://it.wikipedia.org/wiki?curid=1495185", "title": "Moto Meteora", "text": "La Moto Meteora \u00e8 stata una casa motociclistica attiva con il proprio marchio dal 1953 al 1980.\nStoria.\nLe origini dell'azienda si devono al bolognese Angelo Zanasi, che costru\u00ec nel 1953 una 175 con motore O.Me.S monocilindrico monoalbero con cambio a quattro marce che erogava 8,5 CV a 5.800 giri/min, permettendo alla moto di raggiungere i 95 km/h. Il telaio era realizzato da Zanasi nella sua officina di via Melloni 3, mentre proveniva da altre aziende tutto il resto della componentistica. La moto ebbe scarso successo (appena 30 esemplari prodotti) a causa della scarsa affidabilit\u00e0 del motore, e si dovette attendere il 1955 per una nuova moto, una 125 con motore FBM due tempi, cui si affiancarono dei ciclomotori e delle 75 cm\u00b3 sempre con motore FBM. La gamma si ampli\u00f2 nel 1957 con la nascita della Meteora 150, spinta da un monocilindrico Minarelli.\nA fine 1957 Zanasi fu costretto a cedere l'azienda per motivi di salute: subentr\u00f2 nella propriet\u00e0 la signora Isora Negri, gi\u00e0 dipendente dell'azienda, che prosegu\u00ec la produzione dei modelli gi\u00e0 esistenti sino al 1962, trasferendo nel mentre la sede in via San Mamolo. Del 1962 \u00e8 il \"Calimero\", ciclomotore utilitario a telaio rigido motorizzato Franco Morini. A questo tubone seguirono altri ciclomotori fino al 1967, anno in cui l'azienda pass\u00f2 nelle mani di Franco Bonfiglioli, figlio della precedente titolare, il quale spost\u00f2 l'azienda a Riale di Zola Predosa. Sotto la nuova gestione furono prodotti svariati modelli di ciclomotori motorizzati Franco Morini, sportivi, utilitari, fuoristrada e anche una minimoto.\nNel 1975 la Moto Meteora si accord\u00f2 con la Motob\u00e9cane producendo per la Casa transalpina una serie di ciclomotori stradali e da fuoristrada destinati ai mercati francese, italiano, tedesco e statunitense: fino al 1980 se ne produssero circa 15.000. L'accordo con Motob\u00e9cane segn\u00f2 una svolta per la Casa emiliana, che cess\u00f2 la produzione con il proprio marchio nel 1980 (dopo un ulteriore trasferimento a Monteveglio) per continuare a produrre ciclomotori per conto terzi, assemblando mezzi per Malaguti, Malanca e Moto Villa. Fino al 2000 la Moto Meteora ha collaborato con Honda, montando le moto provenienti dal Giappone e rendendole pronte per la messa in strada.\nTrasferitasi nuovamente a Zola Predosa, l'azienda dal 2001 assembla le minimoto LEM e Beta."}
{"id": "1495187", "revid": "110157", "url": "https://it.wikipedia.org/wiki?curid=1495187", "title": "Mysterium Cosmographicum", "text": "Mysterium Cosmographicum \u00e8 un trattato scientifico di Giovanni Keplero pubblicato nel 1596 a Tubinga. Vi espone i risultati sui suoi primi studi effettuati sull'ordine del Sistema solare.\nL'astronomo tedesco sostiene la concezione di una natura strutturata geometricamente da Dio. Da questo presupposto Keplero crede di poter arrivare a descrivere l'ordine celeste attraverso la matematica, tuttavia il risultato finale pi\u00f9 che l'esito di osservazioni e studi appare una visione filosofica del mondo influenzata dal pitagorismo e dal neoplatonismo.\nLa teoria dei solidi regolari.\nKeplero riprende la struttura copernicana: il Sole al centro e sei pianeti che gli girano attorno con orbite circolari. \nSulla scorta del Timeo platonico afferma che le posizioni dei pianeti sono determinate dal fatto che essi sono iscritti e circoscritti ai 5 solidi regolari della geometria greca: il tetraedro, il cubo, l'ottaedro, il dodecaedro e l'icosaedro.\nLe distanze tra i pianeti risultano quindi regolate da precisi rapporti matematici.\nI pianeti e i solidi si succedono in quest'ordine:\nSaturno \u00e8 il pianeta pi\u00f9 esterno, a cui \u00e8 inscritto un cubo. Inscritto al cubo vi \u00e8 Giove a cui analogamente succedono il tetraedro, Marte, il dodecaedro, la Terra, l'icosaedro, Venere, l'ottaedro ed infine Mercurio.\nKeplero in seguito abbandoner\u00e0 questa teoria, decisamente inconciliabile con i dati delle osservazioni astronomiche."}
{"id": "1495188", "revid": "72396", "url": "https://it.wikipedia.org/wiki?curid=1495188", "title": "Francesco Coghetti", "text": "La vita.\nNacque all'inizio del XIX secolo a Bergamo, precisamente nella parrocchia di San Pancrazio, situata nella \"Citt\u00e0 Alta\", da Giuseppe e Caterina Balbi, appartenenti ad una famiglia benestante. Questa condizione agiata lo port\u00f2 ad intraprendere gli studi presso scuole prestigiose, prima a Clusone, poi all'Accademia Carrara, posta nel capoluogo orobico, dove segu\u00ec corsi di pittura volti a migliorarne le innate capacit\u00e0. \nQui venne seguito dal maestro Giuseppe Diotti ed ebbe come compagno di studi Giovanni Carnovali, detto \"il Piccio\", con il quale instaur\u00f2 un rapporto di amicizia e di reciproca stima. Nel corso del secondo anno di studi, nel 1818, vinse il concorso di disegno indetto dall'accademia stessa, a pari merito con l'amico Carnovali.\nNel 1820, al termine del suo ciclo di studi, si trasfer\u00ec a Milano dove riusc\u00ec a distinguersi vincendo, l'anno successivo, un premio per disegno e figura indetto dall'Accademia di Belle Arti di Brera. Questi riconoscimenti lo indussero a cercare continui miglioramenti, tanto che al termine dell'anno decise di recarsi a Roma dove grazie alle generose sovvenzioni del padre ed accompagnato dal prestigio maturato dai premi precedentemente ricevuti, ebbe modo di frequentare lo studio del maestro Vincenzo Camuccini. \nIl suo soggiorno romano venne aiutato anche dall'amicizia con il conterraneo Angelo Mai, cardinale presso la sede pontificia, che fu un influente protettore del giovane pittore, il quale lo ricambi\u00f2 eseguendone un ritratto inviato a Schilpario, paese d'origine del prelato.\nNel 1825 Francesco Coghetti convol\u00f2 a nozze con Giacinta Martinozzi, dal cui legame successivamente nacquero Cesare e Giuditta.\nNel frattempo cominciavano ad arrivare numerose le commesse, anche dalla sua terra nat\u00eca, che aumentarono notevolmente la sua fama. Una di queste opere, \"Santa Aldeida in atto di ricevere la corona dell'immortalit\u00e0\" vinse anche una medaglia all'esposizione Nazionale di Firenze.\nL'apice della sua produzione coincise con gli anni quaranta e cinquanta del XIX secolo, in cui visse periodi di intensissimo fervore artistico accompagnato da un numero sempre crescente di commissioni che giungevano da ogni parte d'Italia e d'Europa, tanto da garantirgli l'appellativo di \"pi\u00f9 distinto pittore vivente italiano\". \nNel 1844 gli venne proposta la direzione dell'Accademia di pittura di Citt\u00e0 del Messico, offerta declinata dal Coghetti.\nNel 1858 ottenne la cattedra di pittura, nonch\u00e9 la presidenza dell'Accademia di San Luca; ivi ebbe fra i suoi allievi Antonio Malchiodi.\nTuttavia, a partire dalla seconda met\u00e0 del sesto decennio, la sua fama cominci\u00f2 ad essere messa in discussione da alcuni lavori ritenuti non all'altezza delle sue capacit\u00e0, tanto da ritrovarsi al centro di alcune polemiche sovente alimentate da invidia e da posizioni politiche differenti alla maggiore corrente di pensiero. Erano infatti i tempi in cui lo Stato Pontificio stava per essere annesso al Regno d'Italia, ed il Coghetti ricopriva un ruolo di spicco nell'Accademia di San Luca, ritenuta la massima espressione del potere temporale del Papa.\nNumerose furono quindi le disdette di commissioni, accompagnate dalla sospensione dal ruolo di docente e presidente dell'Accademia di San Luca nel 1873, nel frattempo diventata \"Accademia Regia\".\nRelegato ai margini della vita artistica della capitale italiana, mor\u00ec nel 1875 a causa di un attacco apoplettico.\nLe opere.\nIl Coghetti si distinse fin dalle prime opere per il suo stile caratterizzato da un'elevata eloquenza classica, nonch\u00e9 da un virtuosismo nelle ambientazioni barocche, ma anche da una gestione armonica dei colori e da una rappresentazione naturale delle espressioni dei volti dipinti. \nNumerose furono i ritratti eseguiti per l'aristocrazia del tempo, ma soprattutto i dipinti raffiguranti scene del vecchio e nuovo testamento.\nLe sue principali opere, ordinate cronologicamente, furono:"}
{"id": "1495189", "revid": "38120", "url": "https://it.wikipedia.org/wiki?curid=1495189", "title": "Traces Of Sadness", "text": ""}
{"id": "1495192", "revid": "767487", "url": "https://it.wikipedia.org/wiki?curid=1495192", "title": "Dirty Love - Tutti pazzi per Jenny", "text": "Dirty Love - Tutti pazzi per Jenny (\"Dirty Love\") \u00e8 un film del 2005 diretto da John Mallory Asher ed interpretato da Jenny McCarthy. All'epoca del film regista e attrice erano marito e moglie. Nel film compare la band canadese Sum 41, interpretando la canzone \"No Reason\".\nTrama.\nRebecca, di mestiere fotografa, trova il suo fidanzato Richard a letto con un'altra donna. Come se non bastasse, l'uomo distrugge tutto il suo equipaggiamento da fotografa. In conseguenza a ci\u00f2, Rebecca comincia ad avere stati d'animo alterni: a momenti vorrebbe renderlo geloso, mostrandosi con un altro uomo, e in altri momenti preferirebbe abbandonare la speranza di ritrovare l'amore e dedicarsi esclusivamente al sesso.\nPer consolarla, le sue migliori amiche Michelle e Carrie, cercano di organizzarle degli appuntamenti. Per Rebecca comincia una girandola di bizzarri uomini, che comprendono inquietanti prestigiatori, spacciatori e feticisti del pesce. La ragazza, nel tentativo di rendere geloso Richard, arriva anche ad uscire con un uomo somigliante a Woody Allen, che finisce l'appuntamento vomitandole addosso.\nDopo vari tentativi andati male, Rebecca si rende conto che la cosa migliore da fare \u00e8 focalizzarsi nella ricerca di un uomo che la ami realmente, convincedosi alla fine di scegliere John, suo amico, un po' \"secchione\", ma che l'ha sempre sostenuta nei momenti di bisogno.\nRiconoscimenti.\nIl film ha ricevuto durante l'edizione dei Razzie Awards 2005 quattro premi come peggior film, peggiore attrice protagonista e peggior sceneggiatura per Jenny McCarthy, peggior regista per John Mallory Asher e due nomination per peggiore attrice non protagonista per Carmen Electra e peggiore coppia per Jenny McCarthy e \"chiunque sia abbastanza stupido per uscire o fare amicizia con lei\"."}
{"id": "1495194", "revid": "2184720", "url": "https://it.wikipedia.org/wiki?curid=1495194", "title": "Le ore piccole (Neffa)", "text": "Le ore piccole \u00e8 un singolo del cantante italiano Neffa, presentato al Festival di Sanremo 2004 classificandosi 9\u00ba.\nIl video musicale ufficiale del brano \u00e8 stato diretto da Gaetano Morbioli."}
{"id": "1495198", "revid": "118031", "url": "https://it.wikipedia.org/wiki?curid=1495198", "title": "Eugubino", "text": ""}
{"id": "1495199", "revid": "110157", "url": "https://it.wikipedia.org/wiki?curid=1495199", "title": "Contea di Praia", "text": "La contea di Praia \u00e8 una contea di Capo Verde con 131.719 abitanti al censimento del 2010. \n\u00c8 situata sull'isola di Santiago, appartenente al gruppo delle Sotavento. Prende il nome dal suo capoluogo, Praia, che \u00e8 anche la capitale del paese."}
{"id": "1495200", "revid": "38120", "url": "https://it.wikipedia.org/wiki?curid=1495200", "title": "Hello Denise", "text": ""}
{"id": "1495203", "revid": "1654832", "url": "https://it.wikipedia.org/wiki?curid=1495203", "title": "Giovanni Ventura (poeta)", "text": "Biografia.\nNato all'epoca delle guerre napoleoniche, era figlio di un orologiaio. Non volle per\u00f2 seguire l'attivit\u00e0 paterna ma fin dalla giovent\u00f9 scelse di dedicarsi al teatro, come attore e come autore drammatico. Si fece dapprima scritturare come amoroso nella Compagnia reale sarda (dal 1827 al 1840), e successivamente pass\u00f2 come primo attore nella compagnia di Angelo Rosa. In seguito ebbe anche una compagnia propria, fino al 1852, anno in cui si ritir\u00f2 dalle scene.\nSpirito patriottico, nel 1848, dopo il ritorno degli Austriaci, lasci\u00f2 la sua citt\u00e0, dove ritorn\u00f2 solo dopo la liberazione nel 1859. Fu amico personale di Cavour. A Torino succedette a Canova nell'Accademia Filodrammatica di Torino e successivamente fu maestro di declamazione all'Accademia Filarmonica Subalpina. Tornato a Milano, divenne maestro di declamazione all'Accademia dei Filodrammatici, dove form\u00f2 ottimi allievi, e dalla quale si ritir\u00f2 solo un anno prima della morte.\nNumerose sono le sue poesie in dialetto milanese, e secondo Ferdinando Fontana, \"quasi nessun poeta meneghino seppe esprimere con tanta dolcezza i sentimenti pi\u00f9 affettuosi al pari del Ventura, come l'amicizia e la compassione pei deboli, pur fondendoli col pi\u00f9 caustico sarcasmo per ogni sentimento gretto e col disprezzo, \u2014diciamo la parola\u2014 coll'odio verso i prepotenti\".\nI suoi scritti, pubblicati parzialmente per la prima volta nel 1844, vennero raccolti nel 1859 con una prefazione di Achille Mauri. Un'edizione successiva, del 1875, ebbe invece la prefazione di Cletto Arrighi (Carlo Righetti)."}
{"id": "1495206", "revid": "287204", "url": "https://it.wikipedia.org/wiki?curid=1495206", "title": "Giovanni Ventura (disambigua)", "text": ""}
{"id": "1495207", "revid": "729019", "url": "https://it.wikipedia.org/wiki?curid=1495207", "title": "Skyplexnet", "text": "Skyplexnet \u00e8 una rete di comunicazione via satellite progettata e realizzata da Alenia Spazio (ora Thales Alenia Space Italia) e operata da Telespazio. La particolarit\u00e0 della rete satellitare \u00e8 di utilizzare un carico utile di satellite rigenerativo, ad elevate prestazioni, di nome Skyplex, anch'esso progettato e realizzato da Alenia Spazio. La rete utilizza canali via satellite su Hot Bird 6 in banda Ku e su W3A in banda Ku/Ka. Entrambi questi satelliti appartengono alla flotta di Eutelsat. La rete Skyplexnet \u00e8 usata, fra gli altri, dai Vigili del Fuoco e dalla Protezione Civile."}
{"id": "1495215", "revid": "124285537", "url": "https://it.wikipedia.org/wiki?curid=1495215", "title": "C6H12O6", "text": "C6H12O6 \u00e8 una formula bruta che pu\u00f2 rappresentare i seguenti composti chimici:"}
{"id": "1495220", "revid": "12899592", "url": "https://it.wikipedia.org/wiki?curid=1495220", "title": "Scipione cigala", "text": ""}
{"id": "1495225", "revid": "438678", "url": "https://it.wikipedia.org/wiki?curid=1495225", "title": "L'impiegato", "text": "L'impiegato \u00e8 un film del 1960 diretto da Gianni Puccini. \u00c8 il primo film in cui Nino Manfredi \u00e8 protagonista.\nTrama.\nNando \u00e8 impiegato presso l'Istituto Romano dei Beni Immobiliari. \u00c8 insoddisfatto del suo lavoro ripetitivo e mortificante. Deve ascoltare le lamentele degli inquilini, riscuotere le pigioni, inviare le lettere di sfratto.\nRiesce a evadere dalla mediocrit\u00e0 quotidiana solamente la notte, quando entra nel suo mondo fantastico, frutto della lettura di un romanzo Giallo Mondadori. Sogna di diventare cos\u00ec uno scrittore di successo che vive in una splendida villa sul mare, innamorato di Joan, ex ballerina di un night di Las Vegas, scappata dal sanguinoso boss MacNelly.\nLa monotonia del lavoro cessa quando da Milano arriva un'ispettrice, la dottoressa Jacobetti, per verificare lo stato del personale e collaudare nuove modalit\u00e0 di svolgimento del lavoro.\n\u00c8 molto esigente e talmente appassionata al suo lavoro che \u00e8 stata costretta a dividersi dal marito e vivere da sola. Gli impiegati sono molto infastiditi dalle pesanti modifiche imposte.\nUna notte Nando sogna di essere lasciato da Joan a causa della Jacobetti, di recarsi in casa dell'ispettrice per assassinarla e di essere scoperto dall'Ispettore Rock, famoso in quel periodo per i Carosello della brillantina Linetti.\nIn realt\u00e0 Nando si rende conto di essere innamorato della Jacobetti. Cercher\u00e0 di sedurla nel suo appartamento e la seguir\u00e0 anche alla stazione, dove la donna, riconciliatasi col marito, prender\u00e0 il treno di ritorno per Milano.\nNando torna alla quotidianit\u00e0. D'ora in poi, per\u00f2, di notte la donna dei suoi sogni diventer\u00e0 proprio la Jacobetti\nLa critica.\nGian Luigi Rondi su \"Il Tempo\", del 24 gennaio 1960 scrisse:\nProduzione.\nProdotto da Alessandro Jacovoni e Tonino Cervi, il film fu girato nel 1959 per gli esterni tra piazza Vittorio Emanuele II, piazza Dante, via Merulana e Porta Cavalleggeri. Alcune scene per gli interni, inoltre, vennero girate a San Felice Circeo.\nColonna sonora.\nMusiche composte e dirette da Piero Piccioni con l'intervento di Lydia MacDonald per i vocalizzi e il canto.\nIncassi.\nIncasso accertato sino a tutto il 31 marzo 1964: Lit. 507.374.378.\nCuriosit\u00e0.\nGino Cervi, padre del produttore del film Tonino Cervi, appare nei panni del Re Lear durante la scena al teatro nella quale Nando incontra per la prima volta l'ispettrice Jacobetti."}
{"id": "1495228", "revid": "110157", "url": "https://it.wikipedia.org/wiki?curid=1495228", "title": "Introducing The Style Council", "text": "Introducing The Style Council (1983) \u00e8 il primo album pubblicato dal gruppo degli Style Council. \u00c8 uscito inizialmente solo nei Paesi Bassi e in Giappone, ma la versione olandese ha conosciuto una forte importazione verso il mercato del Regno Unito. Si tratta di una raccolta di brani dai primi tre singoli del gruppo. L'album ufficiale di debutto, Caf\u00e9 Bleu, \u00e8 uscito l'anno successivo. I \"Club Mix\" sono presenti solo su questo album."}
{"id": "1495231", "revid": "104458", "url": "https://it.wikipedia.org/wiki?curid=1495231", "title": "Garibaldo di Torino", "text": "Paolo Diacono non fornisce indicazioni precise sul momento della sua nomina a duca di Torino, ma lo ricorda quale ambasciatore invitato da re Godeperto nel 661 presso il duca di Benevento, Grimoaldo, al quale avrebbe dovuto chiedere aiuto affinch\u00e9 aiutasse il sovrano a scalzare il fratello Pertarito con il quale, secondo il testamento del padre Ariperto I, divideva il Regno longobardo. Garibaldo, per\u00f2, trad\u00ec Godeperto, esortando Grimoaldo a scalzare i due fratelli e a insediarsi sul trono al loro posto. Quando Grimoaldo risiedette nel palazzo di Pavia assieme al re, egli avvi\u00f2 losche trame allo scopo di far ascendere al trono il duca di Benevento.\nAl suo rientro a Torino, Garibaldo cadde vittima di un servo di Godeperto animato da propositi di vendetta, che lo aggred\u00ec nella chiesa di San Giovanni Battista il giorno di Pasqua: sguainata la spada mentre il duca stava raggiungendo il fonte battesimale, lo decapit\u00f2 con un sol colpo, prima di essere a sua volta trucidato dal seguito di Garibaldo."}
{"id": "1495235", "revid": "125304881", "url": "https://it.wikipedia.org/wiki?curid=1495235", "title": "Giuseppe Ignazio Filippo d'Assia-Darmstadt", "text": "Figlio del langravio Filippo d'Assia-Darmstadt (1671 - 1736), fratello minore del langravio Ernesto Ludovico d'Assia-Darmstadt, e della principessa Maria Teresa de Cro\u00ff (1673 - 1714), figlia di Ferdinando Francesco Giuseppe di Cro\u00ff, duca de Cro\u00ff-Havr\u00e9.\nBiografia.\nI primi anni del vescovato.\nCompiuti i propri studi a Mantova, dove il padre stava ricoprendo la carica di governatore per conto dell'Austria, venne ordinato sacerdote il 13 marzo 1729. Il 2 gennaio 1741 fu nominato vescovo di Augusta. Il successivo 12 febbraio fece il suo ingresso solenne e venne consacrato dal vescovo ausiliare Johann Jakob von Mayr. Malgrado la sua posizione, entr\u00f2 subito in contrasto con il capitolo della cattedrale che aveva proposto come successore alla cattedra episcopale di Augusta un membro della potente famiglia reale dei Wittelsbach di Baviera. La fazione a favore dei Wittelsbach, ad ogni modo, riusc\u00ec ad ottenere una parziale soddisfazione quando nel 1724 il vescovo di Ratisbona Giovanni Teodoro di Baviera (appartenente alla casata reale di Baviera) venne nominato vescovo coadiutore di Augusta. Supportato dagli Asburgo, dal padre e dallo zio Giorgio d'Assia-Darmstadt, Giuseppe d'Assia-Darmstadt riusc\u00ec a mantenere l'episcopato senza particolari contrasti.\nQuesto fatto, ad ogni modo, accentu\u00f2 i contrasti tra Wittelsbach ed Asburgo che sfoceranno poi nella Guerra di successione austriaca. Il 29 aprile 1764 il vescovo di Ratisbona e Frisinga divenne Clemente Venceslao di Sassonia venne nominato vescovo coadiutore di Augusta. La Santa Sede sostenne questa candidatura, a tal punto che sar\u00e0 lo stesso Clemente Venceslao a succedere su questa sede episcopale.\nVescovo di Augusta e patrono della arti.\nLa reggenza del vescovo Giuseppe d'Assia-Darmstadt fu contraddistinta da un periodo di benessere per il vescovato. Egli si preoccup\u00f2 anche di incrementare le manifatture e le industrie della regione. Con questo intento, nel 1747 a G\u00f6ggingen fond\u00f2 una fabbrica di ceramiche e increment\u00f2 la gi\u00e0 presente manifattura di Fayence. Egli fu anche patrono delle arti e della musica, fondando la Cappella Musicale del Duomo di Augusta alla met\u00e0 del XVIII secolo. L'orchestra polifonica associata alla cappella, che constava di un centinaio di elementi, costitu\u00ec un punto fondamentale per la musica da chiesa del periodo.\nDal 1743 al 1754 fece costruire la Residenza dei Vescovi di Augusta, una splendida reggia principesca in stile barocco. Per l'opera si vale dell'architetto Gabriel de Gabrieli di Eichst\u00e4tt, che si incaric\u00f2 anche del progetto della splendida facciata. Venne ristrutturata anche la chiesa medievale della citt\u00e0, sempre seguendo il gusto barocco. Allo stile rococ\u00f2 sono invece riconducibili le sale di rappresentanza come quella del Capitolo e lo Scalone d'Onore. Gli affreschi dello scalone, in particolare, furono eseguiti da Johann Georg Bergm\u00fcller nel 1752 e rappresentano le personificazioni dei tre fiumi che attraversano Augusta (Danubio, Lech e Wertach) e le quattro virt\u00f9 cardinali: Prudenza, Giustizia, Fortezza e Temperanza. Sul soffitto, sovrastante le allegorie, si trova la personificazione della \"Provvidenza Divina\".\nGiuseppe d'Assia-Darmstadt si preoccup\u00f2 anche di far erigere nel 1760 una chiesa dei Gesuiti, essendo egli stesso un sostenitore dell'ordine. A livello amministrativo mantenne stretti contatti con l'Assia, sua terra nativa, e con l'Hannover, che era all'epoca alle dipendenze della Gran Bretagna.\nMor\u00ec in Francia, a Plombi\u00e8res-les-Bains presso \u00c9pinal il 20 agosto 1768.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1495236", "revid": "124583759", "url": "https://it.wikipedia.org/wiki?curid=1495236", "title": "Volkswagen Transporter", "text": "Il Transporter \u00e8 un autoveicolo commerciale leggero per il trasporto di merci o persone prodotto dalla Volkswagen, in varie serie, a partire dal 1949.\nCon il nome \"Transporter\", in realt\u00e0, s'identifica un gruppo particolarmente eterogeneo di veicoli. \nSi pu\u00f2, tuttavia, operare una distinzione fondamentale fra le prime tre serie, T1 o Split, T2 o Bay e T25 (in Italia meglio noto come T3\n), di derivazione Maggiolino, con trazione posteriore e motore a sbalzo sul retrotreno e le generazioni successive (T4, T5 e T6) con trazione anteriore e motore anteriore.\nCon il passare degli anni e dei modelli la denominazione dei pulmini \u00e8 cambiata: fino agli anni settanta i modelli VW venivano identificati con Typ1 (Maggiolino), Typ2 (pulmino), Typ3 (berlina, \"coup\u00e9\", \"Variant\" e Karmann Ghia tipo 34); dagli anni novanta si \u00e8 passati alla denominazione con il numero che evidenzia la serie, diventando cos\u00ec T (\"Transporter\") dalla 4\u00aa versione in poi. La convenzione che evidenzia tutte le versioni dall'inizio della produzione ad oggi si basa partendo dalla semplice T (Typ2 identifica il pulmino, la sola T la versione) per le prime serie, sulla tipologia del parabrezza \"Split T1\" (diviso) e \"Bay T2\" (panoramico); la 3\u00aa serie viene identificata come T25 (codice di produzione VW), e dalla 4\u00aa serie si passa ad identificarli come Transporter 4 (T4) e Transporter 5 (T5).\nT1 SPLIT.\nNella primavera del 1947 Ben Pon senior, l'importatore olandese della Volkswagen, in visita agli stabilimenti di Wolfsburg, vide un curioso carrello allestito, sulla base del \"Maggiolino\", per trasportare i materiali pesanti da un reparto all'altro della fabbrica. Questa \"visione\" gli fece balenare l'idea di proporre alla casa la produzione di un veicolo commerciale. \nPoco tempo dopo abbozz\u00f2, su un block notes, uno schizzo da sottoporre a Nordhoff (l'allora numero 1 di Volkswagen). Da quello schizzo, sulla base del \"Maggiolino\" (l'unica meccanica prodotta dalla Casa all'epoca), nacque il progetto \"Typ 2\", che sfoci\u00f2, il 12 novembre del 1949, nel \"Transporter Typ2\".\nA causa di alcuni problemi progettuali (bisognava rinforzare il telaio a piattaforma per consentire un'adeguata capacit\u00e0 di trasporto e una soddisfacente rigidit\u00e0 torsionale) le consegne del \"Transporter\" iniziarono solo nel marzo del 1950.\nDotato in origine del medesimo 4 cilindri boxer raffreddato ad aria di 1131\u00a0cm\u00b3 da 25\u00a0cv, segu\u00ec tutte le evoluzioni tecniche del \"Maggiolino\" (comprese le variazioni di cilindrata a 1192, 1285 e 1493\u00a0cm\u00b3).\nIl successo fu subito enorme, grazie alle doti di robustezza, semplicit\u00e0 e versatilit\u00e0 del \"Transporter T1\" (che gli utenti di lingua tedesca iniziarono a chiamare affettuosamente \"\"bulli\"). \nIl veicolo divenne un mito generazionale quando le versioni \"Samba\" (bicolore con tetto apribile e vetri ovali sul tetto) e \"Westfalia\" (camper), lanciate tra gli ultimi anni cinquanta e i primi anni sessanta, divennero i mezzi di trasporto ideali di Hippie e figli dei fiori, tanto in Europa quanto nella West Coast Californiana.\nIl \"T1\" venne prodotto fino al 1967 in quasi 1.800.000 esemplari. \nTra il 1951 e il 1967, venne prodotta una versione panoramica con 23 finestrini e tettuccio apribile. Originariamente pensata per ammirare le Alpi svizzere, ebbe successo in Nord America con il nome \"Deluxe Microbus with Samba package\"\"\".\"\nOggi, per meglio distinguerlo dai modelli successivi, viene definito anche \"Split\", contrazione di \"Splitscreen\", per individuare il caratteristico parabrezza diviso in due vetri.\nT2 BAY.\nNel 1967 venne presentato il \"Transporter T2 Bay\". Le modifiche, rispetto alla prima serie, erano consistenti: carrozzeria ridisegnata, meccanica rivista, aggiornamento di molte componenti.\nNumerosi i vantaggi della nuova serie: la tenuta di strada, grazie alle modifiche ai braccetti delle sospensioni anteriori, era migliorata sensibilmente; la frenata era pi\u00f9 efficace grazie ai freni a disco anteriori introdotti dal modello 71 (agosto 1970); lo spazio a bordo (sia per le persone che per le merci) era aumentato; la visibilit\u00e0 era nettamente migliore grazie all'ampia superficie vetrata del parabrezza \"panoramico\" in pezzo unico (motivo all'origine appunto dell'appellativo \"baywindow\" o semplicemente \"bay\"); l'impianto di riscaldamento e la ventilazione era pi\u00f9 efficiente.\nI motori disponibili erano i classici boxer raffreddati ad aria di 1285 (prevalentemente per il mercato italiano) e 1584\u00a0cm\u00b3 (40 e 50\u00a0CV). La gamma di carrozzerie venne ulteriormente ampliata. Oltre alle classiche versioni furgone, autocarro cassonato e pulmino erano disponibili le varianti autocarro cassonato doppia cabina e giardinetta promiscua (con sedili asportabili fatti per privilegiare, di volta in volta, merci o passeggeri).\nVenne riproposto, naturalmente, anche il gradito camper \"Westfalia\", ma con tetto e tendalino pi\u00f9 ampi, incernierati all'anteriore in modo da ricavare un posto letto in pi\u00f9 grazie ad una brandina richiudibile. Nel modello '74 venne ampliata la finestra del tetto, incernierandolo al posteriore e ricavando cos\u00ec lo spazio per un altro letto matrimoniale superiore. Nell'occasione venne definitivamente rinnovato l'arredo interno (rimasto sostanzialmente sempre uguale dal modello T1).\nA partire dal modello 1973 il \"T2 Bay\" sub\u00ec un ulteriore restyling: frecce anteriori spostate in alto, interni rivisti, fanali di coda di dimensioni maggiori (come anche in parte nel 1972), miglioramenti sulla sicurezza passiva (visibili specialmente dalla modifica dei paraurti, in particolare di quello anteriore) e varie altre migliorie e modifiche estetiche). Con l'occasione, la cilindrata della versione \"maggiore\" crebbe da 1493 a 1584\u00a0cm\u00b3 (54\u00a0CV).\nNel 1973 la gamma dei motori venne modificata con la dismissione del 1300 e l'introduzione della variante di 1679\u00a0cm\u00b3 da 66\u00a0CV. \nNel 1975 la cilindrata del 1700 crebbe a 1795\u00a0cm\u00b3 (68\u00a0CV).\nNel corso degli anni le motorizzazioni per il mercato nordamericano (molto importante per il \"T2\") si sono differenziate da quelle europee per l'adozione di dispositivi antinquinamento e, da met\u00e0 anni settanta, per l'alimentazione a iniezione. Per compensare il calo di prestazioni, causato dalla necessit\u00e0 di rispettare le severe normative d'oltreoceano, inoltre, la Volkswagen lavor\u00f2 sulle cilindrate. Dal 1975 era disponibile negli Stati Uniti ed in Canada una versione del boxer con cilindrata portata 1971\u00a0cm\u00b3 e alimentazione a iniezione (70\u00a0CV), non prevista in Europa,dove fu per breve tempo disponibile una versione di cilindrata e potenza sempre 1971cmc e 70 CV con carburatore.\nNel 1979, con l'arrivo del \"T25\", la produzione del \"T2 Bay\" venne trasferita in Sudamerica (Messico e Brasile). In entrambi i casi il motore era il classico 4 cilindri boxer raffreddato ad aria di 1584\u00a0cm\u00b3, dotato, a partire dai primi anni novanta, di alimentazione a iniezione e marmitta catalitica (l'unit\u00e0 per il mercato brasiliano, inoltre, poteva funzionare a benzina o ad etanolo). Dal 1996 il \"T2 Bay\" \"messicano\" inizi\u00f2 a differenziarsi maggiormente da quello brasiliano (che manteneva il motore 1600 boxer raffreddato ad aria), grazie all'adozione del motore a benzina 4 cilindri in linea 1400 raffreddato ad acqua da 75\u00a0CV e del diesel 1900 aspirato da 64\u00a0CV. Dalla fine del 2005, tuttavia, anche il \"T2 Bay\" brasiliano montava il motore a benzina ed etanolo di 1390\u00a0cm\u00b3 (75\u00a0CV) della Fox.\nUna versione camper del T2 brasiliano \u00e8 stata messa in vendita dalla Volkswagen nel 2011 solo sul mercato olandese in tre differenti allestimenti.\nLa produzione messicana \u00e8 cessata nel 2002, mentre quella brasiliana si \u00e8 conclusa nel dicembre 2013, a causa dell'imposizione di nuove leggi che richiedevano sistemi di sicurezza (Airbag e ABS) di difficile ed antieconomica adozione, considerata la datata concezione del progetto originario, risalente ad oltre 50 anni prima.\nL'ultimo esemplare di T2 \u00e8 conservato al museo Volkswagen.\nT25/T3.\nNel 1979 venne presentata la terza serie del \"Transporter\", denominata \"T25\" o \"T3\".\nSi trattava, ancora, di un'evoluzione del modello precedente, caratterizzata da una nuova carrozzeria pi\u00f9 squadrata e da ulteriori affinamenti alla meccanica.\nLa nuova carrozzeria garantiva un ulteriore incremento di spazio a bordo (sia nel vano merci che in cabina), mentre l'abitacolo era meglio rifinito e accessoriato.\nDal punto di vista tecnico si segnalava l'adozione di un nuovo avantreno MacPherson (come sul \"Maggiolone 1303\") in luogo delle precedenti barre di torsione e di motori boxer di cilindrata di 1584 o 1971\u00a0cm\u00b3 (54 o 70\u00a0CV).\nI miglioramenti introdotti col \"T25/T3\" non furono sufficienti a renderlo all'avanguardia, visto che molti concorrenti, quali il Fiat 238 del 1967, o come il successivo Fiat 242 (ed i suoi gemelli Citro\u00ebn C35 e Peugeot Boxer) prima e il Ducato (ed i suoi gemelli francesi) poi, offrivano una maggior praticit\u00e0, grazie al motore all'avantreno e la trazione anteriore (senza contare un vero pioniere in Italia, l'Alfa Romeo \"Romeo\", con motore e trazione anteriori, in vendita fin dal 1954). La robustezza e l'affidabilit\u00e0, unitamente alle numerose varianti di carrozzeria disponibili, consentirono al \"T25/T3\" di ritagliarsi uno suo spazio, specialmente dal 1981 quando venne montato, in alternativa ai boxer a benzina, il motore diesel di 1600 da 50\u00a0CV derivati dai modelli Golf e Passat.\nNel 1982 venne introdotto un motore boxer a benzina raffreddato ad acqua (wasserboxer), con potenze variabili da 60 a 78\u00a0CV, secondo il tipo di carburatore installato.\nL'anno successivo la gamma dei motori venne completata da un nuovo turbodiesel di 1,6 litri da 70\u00a0CV e da due boxer a benzina di 2,1 litri, alimentati a iniezione rispettivamente da 95 e 112 \u00a0CV. La versione da 95 \u00a0CV era equipaggiata con catalizzatore.\nQuest'ultimo motore venne montato anche sul \"Caravelle\", variante meglio rifinita del \"Bus\", adibito al trasporto di persone. Disponibile anche col 1600 turbodiesel (comune anche ad altre varianti), il \"Caravelle\", con le sue finiture automobilistiche pu\u00f2 essere considerato uno dei primi esempi di monovolume.\nAltra versione all'epoca molto apprezzata fu il \"Multivan,\" con una particolare panca posteriore a 3 posti trasformabile in letto matrimoniale. Il \"Multivan\" era disponibile anche con il tetto a soffietto sollevabile, in tela (lo stesso delle versioni \"Camping\" allestite dal carrozziere tedesco Westfalia); in questo caso c'era un ulteriore letto a due posti, fruibile a tetto aperto.\nNel 1985 Venne introdotta, sulle tutte le versioni autocarro e sul \"Caravelle\", la trazione integrale \"Syncro\".\nLo schema Syncro comporta trazione integrale permanente, con ripartizione continua ed automatica della forza motrice tra avantreno e retrotreno regolata da una viscofrizione.\nLe capacit\u00e0 fuoristrada erano aumentate dai dispositivi di blocco dei due differenziali anteriore e posteriore, comandabili dalla cabina di guida.\nI \"T25/T3\" 4x4 venivano assemblati negli stabilimenti Steyr Puch in Austria, si poteva scegliere tra l'equipaggiamento con cerchio da 14\" o da 16\", in questo caso venivano fatte delle modifiche sia sul telaio che sulla trasmissione.\nDopo un restyling di fine carriera (doppi fari anteriori rettangolari, mascherina ridisegnata, paraurti in vetroresina), la terza generazione venne tolta di listino nel 1990 (le versioni \"Syncro\" sopravvissero fino al 1992).\nLe linee di produzione del Transporter T25/T3 vennero trasferite in Sud Africa, dove il modello rimase in produzione fino al 2002. Il \"Volksiebus\" (cos\u00ec venne chiamato in Sud Africa) venne equipaggiato con un motore a benzina 5 cilindri in linea di derivazione AUDI, disponibile con cilindrata 2.3 e 2.6 ad iniezione, migliorando le prestazioni dei modelli distribuiti fino ad allora in Europa.\nVenne utilizzato estensivamente come taxi collettivo (ne esistono versioni a 11 posti) e ancora adesso \u00e8 considerato uno dei migliori \"people carrier\" disponibili sul mercato dell'usato sudafricano.\nComplessivamente il \"T25\" \u00e8 stato prodotto in 1.227.669 unit\u00e0.\nT4.\nLa versione \"T4\" del Transporter viene commercializzata a partire dal 1990 fino al 2003. Nel mercato nordamericano e in Messico si chiama \"Eurovan\".\nIl Volkswagen Transporter T4 esordisce nel 1990 come sostituto del T25. L'evoluzione rispetto al modello precedente \u00e8 notevole: Il motore posteriore viene definitivamente abbandonato, adottando anche la ormai pi\u00f9 convenzionale trazione anteriore. Grazie al motore montato in posizione anteriore, (schema \"tutto avanti\"), il T4 \u00e8 stato declinato in due versioni di passo, rispettivamente 2920\u00a0mm e 3320\u00a0mm. Disponibile sia con cambio manuale che automatico.\nAl lancio, erano disponibili i seguenti motori: un 2.0 Benzina, un 1.9 Diesel, un 1.9 Turbodiesel e un 2.4 Diesel aspirato.\nNel 1992 il veicolo fu eletto International Van of the Year.\nNel 1996 il T4 si concede un restyling, concentrato soprattutto nel frontale: muso pi\u00f9 lungo, fari e mascherina aggiornati. Alcune modifiche anche ai motori. Viene introdotto il 1.9 Tdi e il 2.4 diesel aspirato viene sostituito con il 2.5 Tdi, declinato a vari livelli di potenza. Per i benzina, arriva il nuovo 2.5 e, grazie al nuovo frontale, pu\u00f2 ospitare ora il motore VR6 2.8. Tale motorizzazione viene condivisa con Mercedes nella variante V6 del Vito.\nFin dal lancio il T4 \u00e8 stato offerto in svariate versioni: i Transporter cabina e doppiacabina (passo lungo), Transporter commerciale e finestrato, Caravelle per trasporto persone, Multivan e naturalmente le versioni per il tempo libero Westfalia Multivan e Westfalia California. \nAnche per il T4 era disponibile la versione Syncro (trazione integrale), con schema ovviamente invertito rispetto al T25, e bloccaggio differenziale opzionale solo al posteriore.\nIl T4 \u00e8 stato in produzione per 13 anni, prima di essere sostituito dall'aggiornato T5.\nT5.\nIl Transporter \"T5\" debutta in Europa alla fine del 2003. In Messico viene venduto come \"Volkswagen Eurovan\", mentre non \u00e8 disponibile in Canada e negli Stati Uniti d'America, dove Volkswagen offre la monovolume Routan, derivata dal Chrysler Voyager.\nNel 2014 il T5 venne sostituito dal T6.\nT6.\nIl Transporter T6 fece il suo debutto nel 2014. Tra le sue peculiarit\u00e0, possiede alcuni moderni ritrovati della tecnologia, come ad esempio: i \"fanali Full led.\"\nNel restyling sono stati coinvolti gli interni e alcuni dettagli della carrozzeria. \nSulla base del T6, nel 2017 gli ingegneri della Volkswagen crearono una concept car chiamata \"Multivan\" o precisamente \"Bulli 70 anni\" per celebrare il settantesimo anniversario della nascita del primo Transporter (T1 Split) avvenuta nel 1949."}
{"id": "1495239", "revid": "1573940", "url": "https://it.wikipedia.org/wiki?curid=1495239", "title": "Surniinae", "text": "Surniinae \u00e8 una sottofamiglia di uccelli della famiglia degli Strigidi.\nTassonomia.\nComprende i seguenti generi e specie:"}
{"id": "1495245", "revid": "73843", "url": "https://it.wikipedia.org/wiki?curid=1495245", "title": "Clara Frediani", "text": "Biografia.\nNacque a Pisa, nel centro storico; era figlia del capo tecnico dell'azienda del gas, suo fratello Emilio era un noto sportivo, apparteneva al famoso \"otto\" dei Canottieri Arno Pisa.\nInizi\u00f2 gli studi di canto giovanissima, e debutt\u00f2 a ventitr\u00e9 anni presso il Teatro del Giglio di Lucca, nel ruolo di Mim\u00ec ne \"La boh\u00e8me\" di Giacomo Puccini.\nSoprano lirico-leggero dai tratti molto accattivanti e gentili, bella figura e buona impostazione ne facevano una interprete curata e di buon livello. In seguito cant\u00f2 nei principali teatri lirici italiani e stranieri in opere del suo repertorio, come \"Lucia di Lammermoor\", \"La traviata\", \"Rigoletto\", \"L'elisir d'amore\", \"La boh\u00e8me\", e altre ancora.\nCant\u00f2 accanto a famosi interpreti come Beniamino Gigli, Mario Del Monaco, Galliano Masini, Giuseppe Lugo, Gino Bechi, Carlo Tagliabue, e molti altri.\nNel 1938 fu Gilda nel \"Rigoletto\" a fianco di Gino Bechi e Mario Filippeschi, tenore pisano d'adozione, nel 1941 partecip\u00f2 ad alcune rappresentazioni liriche straordinarie per le Forze Armate, presso il Teatro Alessandro Bonci di Cesena, in particolare \"La traviata\" di Giuseppe Verdi, accanto al tenore Giovanni Pullini e al celebre baritono pisano Afro Poli, direttore il Maestro Angelo Costaguta. In seguito interpret\u00f2 il ruolo di Gilda nel \"Rigoletto\" di G. Verdi presso il Teatro Carlo Felice di Genova, accanto a Giacomo Lauri Volpi e Gino Bechi, e nel 1943 la \"Lucia di Lammermoor\" di Gaetano Donizetti, accanto al grande tenore Mario Filippeschi e al baritono Francesco Nascimbene.\nNella stagione lirica invernale del 1942 presso il Teatro di Como, interpret\u00f2 il ruolo di Gilda nel \"Rigoletto\" di G. Verdi, accanto al grande baritono Carlo Galeffi, Aldo Sinnone, M. Righetti e la direzione del Maestro Mario Cordone.\nNel 1944 cant\u00f2 a Cremona, Teatro Ponchielli, il ruolo di Adina ne \"L'elisir d'amore\" di G. Donizetti, accanto a Tito Schipa (Nemorino) e Carlo Bergonzi (Belcore).\nNel 1947 comp\u00ec una tourn\u00e9e in Sicilia, e a Catania, presso l'Arena Argentina, cant\u00f2 per tre sere quasi di seguito opere molto diverse tra loro: il 6 agosto \"La traviata\" (con un giovanissimo Carlo Bergonzi nel ruolo del Barone), l'8 agosto \"Lucia di Lammermoor\", e \"Cavalleria rusticana\" e \"Pagliacci\" il 10 agosto (interpretando rispettivamente Santuzza e Nedda), diretta dal maestro Riccardo Bottino. Altra importante produzione la vide principale interprete a Palermo, Teatro Massimo, nella \"Lucia di Lammermoor\" nel 1949, insieme ai celebri Anselmo Colzani e Salvatore Catania, diretti dal maestro Mario Rossi.\nLa Frediani continu\u00f2 a cantare fino agli inizi degli anni '50, prediligendo i ruoli di Violetta e Gilda nel \"Rigoletto\", ma anche di Rosina ne \"Il barbiere di Siviglia\" di Gioachino Rossini (1949 a Reggio Emilia, insieme ad Afro Poli). Termin\u00f2 la sua carriera partecipando ad alcuni concerti. In et\u00e0 avanzata fu ricoverata presso una casa di cura a Pisa, dove mor\u00ec nel 1982."}
{"id": "1495250", "revid": "1776051", "url": "https://it.wikipedia.org/wiki?curid=1495250", "title": "Ludwig Joseph von Welden", "text": "Biografia.\nLudwig Joseph venne consacrato sacerdote nel 1750. Fu quindi vescovo ausiliare di Frisinga e succedette a Clemente Venceslao di Sassonia su questa sede episcopale quando questi dovette abbandonarla per accedere all'arcivescovato di Treviri. Nel suo periodo di governo si preoccup\u00f2 molto delle esigenze della popolazione della sua diocesi. Von Welden, nel 1785 ottenne anche la Nunziatura Apostolica a Monaco (\"Hofnuntiatur\"). Nel 1786 ader\u00ec con altri vescovi tedeschi alla Puntualizzazione di Emser, con la quale i religiosi tedeschi chiedevano maggiore autorit\u00e0 e indipendenza dalla Santa Sede di Roma.\nMor\u00ec il 15 marzo 1788 a Frisinga."}
{"id": "1495252", "revid": "438678", "url": "https://it.wikipedia.org/wiki?curid=1495252", "title": "Lo chiameremo Andrea", "text": "Lo chiameremo Andrea \u00e8 un film di Vittorio De Sica del 1972.\nTrama.\nPaolo e Maria sono due maestri elementari, che si amano, ma non riescono ad avere un figlio. Fatti i dovuti accertamenti apprendono che ci\u00f2 \u00e8 dovuto all'infertilit\u00e0 di lei a causa di piccole imperfezioni organiche, peraltro superabili con un cambiamento dello stile di vita. Prese tutte le precauzioni, tra le quali una tenda ad ossigeno per ovviare l'inquinamento dell'aria dovuto ad un cementificio vicino, ella rester\u00e0 incinta, ma sar\u00e0 solo una gravidanza isterica che non riuscir\u00e0 a confessare al marito."}
{"id": "1495254", "revid": "144796", "url": "https://it.wikipedia.org/wiki?curid=1495254", "title": "Giuseppe Ignazio Filippo di Assia-Darmstadt", "text": ""}
{"id": "1495260", "revid": "287204", "url": "https://it.wikipedia.org/wiki?curid=1495260", "title": "\u017d.B.K. Dinamo Mosca", "text": "Lo \u017denskij basketbol'nyj klub Dinamo Moskva (in cirillico \u0416\u0435\u043d\u0441\u043a\u0438\u0439 \u0431\u0430\u0441\u043a\u0435\u0442\u0431\u043e\u043b\u044c\u043d\u044b\u0439 \u043a\u043b\u0443\u0431 \u00ab\u0414\u0438\u043d\u0430\u043c\u043e\u00bb \u041c\u043e\u0441\u043a\u0432\u0430) \u00e8 una squadra di pallacanestro femminile di Mosca. Fa parte della societ\u00e0 polisportiva omonima, che comprende anche una squadra di calcio, pallacanestro maschile e calcio a 5.\nStoria.\nFondata nel 1923, nel 1937 ha vinto il suo primo titolo sovietico. Nel 1959 ha perso la finale di Coppa dei Campioni contro lo Slavia Sofia e da allora a livello europeo ha vinto solo l'EuroCoppa del 2007. A livello nazionale, ha conquistato undici campionati sovietici e tre russi."}
{"id": "1495261", "revid": "92623555", "url": "https://it.wikipedia.org/wiki?curid=1495261", "title": "Approssimazione GW", "text": "L'approssimazione GW \u00e8 un'approssimazione fatta sulla self-energia di un sistema a molti corpi. L'approssimazione consiste nel trascurare completamente correzioni di vertice e considerare unicamente le rinormalizzazione della polarizzazione dei fononi (in approssimazione RPA) e delle funzioni di Green di particella. Nell'approssimazione GW la self-energia \"\u03a3\" viene scritta in termini del prodotto semplice (in spazio reale) della funzione di Green \"G\" e l'interazione schermata dinamicamente \"W\":\nda cui il nome."}
{"id": "1495262", "revid": "300067", "url": "https://it.wikipedia.org/wiki?curid=1495262", "title": "\u017dBK Dynamo Mosca", "text": ""}
{"id": "1495266", "revid": "767487", "url": "https://it.wikipedia.org/wiki?curid=1495266", "title": "Blut Aus Nord", "text": "I Blut aus Nord sono un gruppo musicale black metal francese, formatosi a Mondeville nel 1994, il cui fulcro principale ruota attorno alla figura di un polistrumentista sotto lo pseudonimo di Vindsval. Il nome del gruppo, \"Blut aus Nord\" significherebbe in tedesco \"Sangue dal Nord\" ma \u00e8 grammaticamente scorretto.\nConcepiti principalmente come one-man band, nel corso degli anni la formazione dei Blut aus Nord si \u00e8 continuamente allargata e ristretta, sebbene non \u00e8 ancora chiara l'esistenza di alcuni componenti. Dall'inizio della propria carriera ad oggi, il gruppo ha vissuto una progressiva evoluzione stilistica, che li ha portati a sperimentare con e ad assobire influenze da generi musicali diversi, oltre a costruire vero e proprio pensiero filosofico che include tematiche disparate quali esistenzialismo, individualismo, teodicea, rapporto tra uomo e natura, occulto e controcultura psichedelica. L'approccio stilisco, l'immagine costruitasi attorno al mistero, la reticenza del fondatore stesso a rilasciare interviste e la riluttanza a dichiararsi parte della scena black metal, hanno contribuito a creare un'immagine particolare del gruppo stesso, al punto da essere considerato da alcuni pi\u00f9 un progetto di arte contemporanea che un complesso musicale.\nStoria.\nIl gruppo si form\u00f2 nel 1994 come one man band, che vedeva il fondatore Vindsval suonare tutti gli strumenti usando il nome Vlad. Dopo aver registrato due demo con questa denominazione cambi\u00f2 il nome del gruppo in Blut aus Nord prima dell'uscita del disco d'esordio \"Ultima Thul\u00e9e\" nel 1995. I successivi tre lavori vennero registrati avvalendosi di session man; solo recentemente il gruppo risulta composto da membri permanenti oltre a Vindsval.\nIl disco che ha riscosso il maggior plauso dalla critica \u00e8 stato \"The Work Which Transforms God\", un concept album che nonostante sia soprattutto strumentale e i testi non siano stati resi noti, viene inteso come una sfida ai pregiudizi e ai preconcetti degli ascoltatori riguardo alla realt\u00e0, alla vita e a vari soggetti metafisici. \"The Work Which Transforms God\" \u00e8 stato pressoch\u00e9 unanimemente lodato dalle riviste del settore e venne nominato da \"Terrorizer Magazine\" come uno dei top 10 album del 2003.\nNell'uscita seguente, \"MoRT\", i Blut Aus Nord sperimentano strade diverse, il suono dell'album infatti tende ad essere molto pi\u00f9 vicino all'avant-garde metal che al black metal. Il disco \u00e8 un mix di rumori oscuri e suoni che creano un'atmosfera inquietante e tetra, inoltre le armonie dissonanti che frequentemente si intrecciano all'atonalit\u00e0 rendono questo lavoro poco accessibile per la maggior parte degli ascoltatori.\nNell'uscita del 2007, \"\" (il sottotitolo \u00e8 una citazione da Aleister Crowley), pur sembrando apparentemente simile a \"MoRT\", si rivela un ritorno a un black metal pi\u00f9 tradizionale per quanto riguardi i testi e le strutture.\nVindsval, oltre ad essere il leader e fondatore del gruppo, \u00e8 a capo dell'etichetta discografica underground Appease Me..., che ha tra le sue file alcuni gruppi obscure extreme metal, Blut aus Nord inclusi."}
{"id": "1495267", "revid": "124672914", "url": "https://it.wikipedia.org/wiki?curid=1495267", "title": "Alberto Sigismondo di Baviera", "text": "Biografia.\nFu dal 1652 vescovo di Frisinga e dal 1668 anche vescovo di Ratisbona. Egli fu anche arciprete di Augusta e Salisburgo e arciprevosto di Costanza e vice prevosto di Alt\u00f6tting.\nFiglio del duca Alberto VI di Baviera (1584-1666) e di Mectilde di Leuchtenberg (1588-1634), figlia del langravio Giorgio Luigi di Leuchtenberg, Alberto Sigismondo proveniva dalla famiglia principesca dei Wittelsbach.\nSuo zio fu Massimiliano I di Baviera, il quale support\u00f2 Alberto Sigismondo nel 1640 affinch\u00e9 divenisse vescovo coadiutore del vescovo di Frisinga, Veit Adam von Gepeckh. Alla morte di quest'ultimo Alberto Sigismondo gli succedette alla cattedra episcopale anche se non aveva ancora ricevuto gli ordini sacri. La scena della sua intronizzazione \u00e8 rappresentata sul portale barocco della cattedrale di Frisinga.\nSotto il suo episcopato vennero costruiti il Castello del Belvedere di Frisinga e le nuove porte della citt\u00e0. Nell'abitato realizz\u00f2 anche la Marienplatz e l'\"Hofgarten\", una delle aree verdi pi\u00f9 rilevanti entro le mura.\nAlla sua morte, Alberto Sigismondo venne sepolto nel coro del Duomo di Frisinga, secondo la sua esplicita volont\u00e0."}
{"id": "1495271", "revid": "1568601", "url": "https://it.wikipedia.org/wiki?curid=1495271", "title": "Ghiacciaio della Punta Tersiva", "text": "Il ghiacciaio della Punta Tersiva si trova nel piccolo Gruppo del monte Emilius in Valle d'Aosta, alla base della parete nord della punta Tersiva (3515\u00a0m). Lo si pu\u00f2 ammirare dalla val Clavalit\u00e9 nel comune di F\u00e9nis.\nLa sua estensione misura circa 0,40 ettari. Le sue caratteristiche principali sono: esposizione nord, spessore medio 10 metri, lunghezza 0,7\u00a0km circa, larghezza 0,3\u00a0km circa, inclinazione media 38\u00b0, quota massima 3450 metri circa, quota minima 2750 metri circa.\nDa questo ghiacciaio nasce il torrente Clavalit\u00e9, affluente del fiume Dora Baltea."}
{"id": "1495278", "revid": "59912", "url": "https://it.wikipedia.org/wiki?curid=1495278", "title": "Camerata Mediolanense", "text": "La Camerata Mediolanense \u00e8 un gruppo musicale di Milano, che si ispira alla musica neoclassica ed antica, rivisitandola spesso con tonalit\u00e0 darkwave e neofolk.\nL'ensemble vanta la partecipazione a numerose manifestazioni ed un intenso calendario di concerti in Italia e all'estero (Germania, Francia, Spagna, Paesi Bassi, Svizzera), concepiti come una libera interpretazione del \"Wort-Ton-Drama\" wagneriano.\nStoria.\n1994: Origini e nome.\nLa \"Camerata Mediolanense\" viene fondata nel 1994 dalla musicologa, clavicembalista e compositrice Elena Previdi. Inserita in un contesto contemporaneo, l'opera compositiva della \"Camerata Mediolanense\" (da \"Mediolanum\", antico nome latino di Milano, luogo natale della Previdi e degli altri membri del gruppo) s'ispira alla tradizione della musica antica italiana, alla lirica ottocentesca e alle \"arcane\" sonorit\u00e0 del mondo pagano, espresse grazie all'utilizzo di un imponente apparato percussivo. Con l'antico termine \"Camerata\" si soleva indicare un gruppo di letterati e musicisti attivi negli anni a cavallo tra il XVI e il XVII secolo, e in particolare la \"Camerata fiorentina de' Bardi\", cui \u00e8 legata l'origine del melodramma, ed il cui fine era proprio quello di far rivivere e preservare lo spirito della tradizione, contro gli usi corrotti del tempo.\nNello stesso anno usc\u00ec il loro primo album dal titolo \"Musica Reservata\" autoprodotte su marchio My Castle. L'album presentava gi\u00e0 alcuni canoni che caratterizzeranno la loro musica futura, tra ritmiche ripetitive dal sapore medioevale, sonorit\u00e0 minimali dal sapore neofolk e tematiche settecentesche. Il brano \"La Madre Cattiva\" fu inserito nella compilazione \"Taste This 4\", prodotta dalla tedesca Discordia e curata da Klaus Bader, Sascha Ziehn e Willi Stasch. L'album li vedeva al fianco di alcune delle maggiori band di matrice \"oscura\" del periodo come VNV Nation, e P\u00b7A\u00b7L, aprendo loro le porte per il contatto discografico che porter\u00e0 poi a \"Campo Di Marte\".\n1995-1999: \"Campo Di Marte\" e \"Madrigali - De Diversi Et Excellentissimi Musici\".\nNel 1995 i Camerata Mediolanense firmarono per la Discordia the label per produrre nel 1996 uno dei loro album pi\u00f9 famosi, \"Campo di Marte\", un album dalle sonorit\u00e0 profondamente neoromantiche spesso con una ricerca concentrata sull'aspetto percussivo di ispirazione medioevale. Il brano \"Il Trionfo Di Bacco E Arianna\", con il testo del famoso omonimo sonetto di Lorenzo il Magnifico, venne poi inserito nel 7\u00b0 volume di \"Taste This\" (Discordia, 1997).\nParallelamente al lavoro con la Triton, i Camerata Mediolanense curano ed autoproducono con il loro marchio l'album compilazione \"Onore Alle Arti\" (My Castle, 1996) che chiamava a raccolta buona parte della scena neoclassicheggiante, industriale e neofolk italiana, con nomi come T.A.C., Ataraxia, Kirlian Camera, Allerseelen ed Ain Soph. Alla compilazione segu\u00ec poi il 7\" \"Amor, Ch'a Nullo Amato Amar Perdona / Vuolsi Cos\u00ec Col\u00e0 Dove Si Puote\" (My Castle, 1997).\nNel 1996 la band passa ad un'altra etichetta tedesca, la Triton, per produrre con loro \"Madrigali - De Diversi Et Excellentissimi Musici\" in cui compariva il rifacimento del brano \"Lili Marleen\". L'album fu poi ristampato nel 2013 dalla Auerbach Tontr\u00e4ger.\n2000-2007: Camerata Sforzesca.\nNel 2001 la Previdi ha fondato anche la Camerata Sforzesca, che ripropone in chiave acustica parte del repertorio della Camerata Mediolanense e brani tratti dalla tradizione tardo-rinascimentale e barocca, avvalendosi della collaborazione di Daniela Bedeski (soprano lirico), Davide LaViola (baritono), Marco Colombo (percussioni), Annamaria Cristian (violoncello), Manuele Mattei (arpa).\nParallelamente usc\u00ec per la francese Les Joyaux De La Princesse il Picture Disc su 7\" \"29 Luglio MM - Lago Di Varese\" e lo split 10\" \"L'Alfiere\" per la tedesca Eis Und Licht, che li vedeva assieme ai Pavor Nocturnus.\nEccezion fatta per questi due lavori, in questi anni l'attivit\u00e0 discografica dei Camerata Mediolanense fu ridotta alla partecipazione a compilazioni perlopi\u00f9 internazionali, senza mancare per\u00f2 un'intensa attivit\u00e0 live. Tra le compilazioni sono da ricordare \"The Pact...Of The Gods\" (Fremdheit, 2000) curata da Ian Read e Michael Moynihan, \"Lichttaufe 2\" (Prophecy Productions, 2001), \"Audacia Imperat\" (Old Europa Cafe / Misty Circles, 2003), \"A Final Testimony\" (Sek\u00fcencias De Culto, 2004) curato dall'omonimo programma radiofonico delle isole Canarie e \"Songs For Ali\u00e9nor\" (Cynfeirdd, 2005) uscito per l'omonima rivista francese."}
{"id": "1495280", "revid": "83531", "url": "https://it.wikipedia.org/wiki?curid=1495280", "title": "Sinfonia n. 5 (\u0160ostakovi\u010d)", "text": "La Sinfonia n. 5 in re minore (Op. 47) di Dmitrij \u0160ostakovi\u010d fu scritta tra l'aprile e il luglio del 1937 e fu eseguita per la prima volta a Leningrado dall'Orchestra Sinfonica di Leningrado (Odierna Orchestra filarmonica di San Pietroburgo) diretta da Evgenij Mravinskij, il 21 novembre dello stesso anno. \u00c8 una delle pi\u00f9 conosciute, apprezzate ed eseguite opere del maestro russo.\nStoria.\nLa stesura di questa sinfonia avvenne in un periodo travagliato della vita del compositore.\nNel 1936 ebbe luogo la rappresentazione dell'opera \"Lady Macbeth del Distretto di Mcensk\". Un mese dopo, la \"Pravda\" stronc\u00f2 l'opera di \u0160ostakovi\u010d in un celebre articolo (anonimo, ma attribuibile o quantomeno riferibile a Stalin stesso, presente alla rappresentazione) intitolato \"Il caos anzich\u00e9 la musica\".\nEra chiaro che le composizioni di \u0160ostakovi\u010d non erano ben viste dal regime. La cosa si rese palese quando, all'incontro dell'Unione dei Compositori una settimana dopo la pubblicazione dell'articolo sulla Pravda, Lev Knipper, Boris Asafiev e Ivan Dzerzhinsky consigliarono al compositore di \"tornare\" sulla retta via: ci\u00f2 significava la semplificazione delle sue future opere e l'adattamento di queste ai modelli alla base del Realismo Socialista.\n\u0160ostakovi\u010d non sembra avere altra possibilit\u00e0 che accettare di adeguarsi ai limiti imposti dal regime sovietico.\nChiese perci\u00f2 aiuto al maresciallo Mikhail Tukhachevsky, allora uno dei pi\u00f9 alti ufficiali dell'Armata rossa e fino al 1925 suo protettore. Il maresciallo rimase per\u00f2 vittima delle Grandi purghe messe in atto dal regime staliniano e, accusato ingiustamente di tradimento, venne fatto fucilare. Inoltre alcuni degli amici del compositore russo vennero arrestati e fatti misteriosamente sparire. Per un anno \u0160ostakovi\u010d temette di subire la loro stessa sorte.\nIl compositore complet\u00f2 nel frattempo la sua quarta sinfonia in aprile, ma ritir\u00f2 l'opera proprio durante le prove, per timore di avere ulteriori problemi col regime.\nQuattro mesi dopo aver ritirato l'ultima sua sinfonia, cominci\u00f2 a scrivere la successiva. \u0160ostakovi\u010d tent\u00f2 con questa di riabilitarsi dinanzi allo Stato, attraverso una nuova composizione che, almeno in apparenza, risultasse all'altezza delle aspettative del partito.\nLa sinfonia fu un grande successo, e si dice abbia ricevuto un'ovazione durata mezz'ora.\nStruttura.\nLa sinfonia dura all'incirca 45 minuti, e si divide in 4 movimenti:\nModerato.\nIn questo primo tempo, \u0160ostakovi\u010d sfodera le sue capacit\u00e0 compositive attraverso la costruzione per climax delle diverse sezioni del movimento: esse crescono per intensit\u00e0 attraverso lo strettissimo sviluppo delle idee tematiche, fino a raggiungere la vetta espressiva a met\u00e0 del movimento con un'immensa esplosione orchestrale, che poi lentamente ripiega su s\u00e9 stessa sino a spegnersi in un'ultima lirica ripresa dei temi del primo tempo.\nLa sinfonia si apre con gli archi, che subito espongono il tema, alla base di tutta la prima sezione del movimento. In questa parte il tema sembra descrivere sensazioni alterne di serenit\u00e0 e inquietudine. Successivamente il tema viene esposto anche dalla sezione dei legni e degli ottoni, e si assiste al solo di corni, flauti, clarinetti. La seconda sezione del movimento si apre intorno al sesto minuto, quando l'entrata del pianoforte distrugge il clima di serenit\u00e0 iniziale e apre la strada al solo dei corni. In seguito si ha l'entrata delle trombe, dei legni. Inizia cos\u00ec il crescendo di tutta l'orchestra, che risolver\u00e0 con l'entrata delle trombe, dei timpani e del rullante: questa parte della sinfonia \u00e8 una marcia che deve essere intesa come uno sbeffeggiamento del compositore russo verso il regime stalinista. Alla fine della marcia, inizia un nuovo crescendo orchestrale: \u0160ostakovi\u010d affida alle varie sezioni dell'orchestra la ripetizione del tema iniziale. Con i colpi dei timpani si raggiunge l'apice della tensione della sinfonia. Dopo questa violenta sezione, la musica torna in toni pi\u00f9 contenuti, con dialoghi tra i vari legni. L'entrata dei corni fa da preludio all'entrata del flauto solista, e infine assistiamo all'intervento del primo violino. Il movimento conclude con una particolare scala cromatica, ripetuta tre volte, affidata alla celesta.\nAllegretto.\nIl secondo movimento \u00e8 un energico valzer d'ispirazione mahleriana, il cui tema principale deriva da una germinazione dell'inciso melodico assegnato ai fiati nel grande centrale climax del primo movimento.\nIl movimento consiste nella ripetizione di due temi, affidati alle varie sezioni dell'orchestra.\nLargo.\nDopo l'uso delle trombe e dei corni nei due precedenti movimenti, in questo \u0160ostakovi\u010d non usa ottoni. Gli archi sono divisi per tutto il movimento: i violini in 3 gruppi, le viole in 2, i celli in 2. I contrabbassi rimangono all'unisono. In questo movimento, dai toni molto pi\u00f9 contenuti rispetto ai precedenti, bellissime melodie basate su un tema che verr\u00e0 chiaramente esposto nella parte centrale (la prima volta lo si pu\u00f2 ascoltare alla met\u00e0 del secondo minuto), sono cantate dagli archi e dai fiati solisti, a turno. L'apice della tensione del brano, intorno al nono minuto, con il tema richiamato da archi e xilofono solisti, apre la strada allo stupendo tema dei violoncelli soli, dopo la cesura. La chiusura del brano, affidata ad arpa e celesta, in un clima magico e delicato, sembra richiamare la surreale fine del primo movimento.\n\u0160ostakovi\u010d dichiar\u00f2, in un articolo sulla rivista \"Ve\u010dernjaja Moskva\" (\u0412\u0435\u0447\u0435\u0440\u043d\u044f\u044f \u041c\u043e\u0441\u043a\u0432\u0430), del dicembre del 1940:\n\"Il terzo movimento mi sembra riuscito. Penso di aver costruito un tempo che evolve progressivamente dall'inizio alla fine.\"\nAllegro non troppo.\nNel quarto movimento sono presenti quattro sezioni.\nA rompere il clima quasi fatato del terzo movimento \u00e8 un crescendo di una battuta, di tutta l'orchestra, che fa da apertura ad un solo di timpani e ottoni, in una marcia che coinvolge successivamente tutta l'orchestra. Segue un lungo dialogo tra archi, corni e flauti, culminante nell'entrata dell'arpa. Successivamente entra l'intera orchestra, e con un crescendo, costante sino alla fine, si raggiunge l'apice della tensione: dopo l'esplosione finale di tutta l'orchestra, questa sinfonia si conclude con un solo di timpani, percussioni e ottoni (simboleggianti il potere del regime), che si sovrappongono a un incessante ripetizione della tonalita di Re Maggiore della sezione degli archi, rappresentantanti il compositore oppresso dal regime.\nSempre sul giornale precedentemente citato, il compositore parla cos\u00ec riguardo al quarto movimento:\n\"Mi \u00e8 stato detto che lo stile del movimento \u00e8 diverso da quello degli altri tre. Mi sento di smentire. In conformit\u00e0 con l'idea principale dell'intera opera, il finale risponde a tutte le domande sorte nei precedenti tempi [...]. Questo finale d\u00e0 una risposta ottimista ai momenti tragici che troviamo nei precedenti tempi della sinfonia\"."}
{"id": "1495297", "revid": "290948", "url": "https://it.wikipedia.org/wiki?curid=1495297", "title": "Vertebra toracica", "text": "\u00c8 detta vertebra toracica ciascuna delle 12 vertebre che costituiscono il rachide toracico. Sono dette toraciche perch\u00e9 poste lungo la colonna vertebrale all'altezza del torace.\nCaratteristiche.\nQueste vertebre sono di dimensioni via via crescenti man mano che ci si allontana dal tratto cervicale. Si articolano con le corrispondenti dodici coste il cui complesso costituisce la gabbia toracica, la struttura esoscheletrica con funzione protettiva per i visceri toracici, nonch\u00e9 per parte dei visceri addominali (posti cio\u00e8 al disotto del muscolo diaframmatico).\nSar\u00e0 pertanto possibile osservare su ciascuna vertebra le faccette articolari per le coste; si pu\u00f2 delineare una struttura generale, bench\u00e9 la prima, la decima, l'undicesima e la dodicesima vertebra sfuggano ad essa. Ciascuna vertebra presenta sul corpo due piccole faccette, poste in vicinanza dei peduncoli, dette \"faccetta costale superiore ed inferiore\", poste al confine con i corrispondenti dischi intervertebrali; non si tratta tuttavia di faccette complete, ma di \"emifaccette\", poich\u00e9 la \"testa della costa\", si pone tra corpi vertebrali, articolandosi dunque con l'emifaccetta superiore d'una vertebra e con l'emifaccetta inferiore di quella sovrastante. In particolare la costa dello stesso numero della vertebra sar\u00e0 articolata con la sua emifaccetta superiore.\nI peduncoli delle vertebre toraciche originano dalla parte superiore del corpo vertebrale delimitando pertanto una incisura vertebrale assai accentuata. I processi trasversi sono caratterizzati dal presentare anteriormente una faccetta articolare completa per la costa dello stesso numero: ogni costa dunque s'articola sia a livello del corpo sia livello del processo trasverso.\nI processi spinosi risultano piuttosto lunghi e inclinati verso il basso, carattere quest'ultimo che s'accentua procedendo verso il basso. Le articolazioni fra una vertebra e l'altra non sono piatte, come nelle vertebre cervicali, ma si realizzano mediante dei \"processi articolari\" verticali, muniti posteriormente di una superficie piatta rivestita di cartilagine, a contatto con un'analoga superficie sulla costa superiore. Infine si nota come il foro vertebrale risulti pi\u00f9 piccolo che nelle vertebre cervicali o in quelle lombari.\nT1.\nLa prima vertebra toracica si differenzia dallo schema generale in quanto presenta a livello del corpo, superiormente, una faccetta articolare completa per la prima costa, laddove in genere si ha una emifaccetta.\nT10.\nNella decima vertebra toracica manca l'emifaccetta inferiore.\nT11 e T12.\nLe ultime due vertebre toraciche hanno solamente una faccetta articolare completa posta sul corpo vertebrale per la costa dello stesso numero. Mancano della faccetta articolare per il tubercolo della costa grazie al fatto che le ultime due coste (fluttuanti) non si articolano con il processo trasverso. Inoltre presentano alcune caratteristiche che si avvicinano a quelle delle vertebre lombari, come il processo spinoso pi\u00f9 corto, l'orientamento dell'articolazione con le vertebre contigue, la presenza, al posto del processo trasverso, dei processi costiforme, mammillare e accessorio."}
{"id": "1495314", "revid": "88740", "url": "https://it.wikipedia.org/wiki?curid=1495314", "title": "Berry", "text": ""}
{"id": "1495322", "revid": "49981", "url": "https://it.wikipedia.org/wiki?curid=1495322", "title": "Contessa Lara", "text": ""}
{"id": "1495327", "revid": "715366", "url": "https://it.wikipedia.org/wiki?curid=1495327", "title": "Una notte sul Monte Calvo", "text": "Una notte sul Monte Calvo ( \"No\u010d' na lysoj gore\", 1867) \u00e8 un poema sinfonico di Modest Petrovi\u010d Musorgskij. \nIspirato da opere letterarie russe e leggende, Musorgskij fece di un sabba di streghe il tema di un poema sinfonico che intitol\u00f2 \"La notte di San Giovanni sul Monte Calvo\" (), completandolo il 23 giugno 1867, la vigilia della festa di Ivan Kupala. Il Monte Calvo in questione si trova in Ucraina: il suo nome \u00e8 Lysa Hora. \"Una notte sul Monte Calvo\" e \"Sadko\" di Nikolaj Rimskij-Korsakov furono, nel 1867, i primi poemi sinfonici di compositori russi. \nSebbene Musorgskij fosse molto orgoglioso di questo lavoro, non riusc\u00ec mai a farlo eseguire mentre era in vita. L'opera divenne celebre nella versione di Rimskij-Korsakov del 1886, che per\u00f2 la modificava profondamente: la versione originale venne riscoperta solo nel 1968 e da allora ha gradualmente conquistato popolarit\u00e0. Molti ascoltatori hanno conosciuto questo lavoro per la prima volta vedendo il film di Walt Disney \"Fantasia\", che utilizz\u00f2 un arrangiamento della versione di Rimskij-Korsakov fatto da Leopold Stokowski.\nStoria della composizione.\nPrimi progetti (1858-1860).\nDa alcune note nei suoi manoscritti, sembra che Musorgskij, tra il 1858 e il 1860, avesse accarezzato l'idea di comporre un'opera che includesse la rappresentazione di un sabba, basandosi sul racconto di Gogol' \"La sera della vigilia di San Giovanni\" ed altro materiale. Inoltre Rimskij-Korsakov nelle sue memorie sostiene che Musorgskij avesse composto una versione di \"Una notte sul Monte Calvo\" per pianoforte e orchestra attorno al 1860, ma non ci sono altri elementi a provare questa affermazione.\nLa versione originale del 1867.\nNel 1866 Musorgskij scrisse a Milij Balakirev, il leader del \"Gruppo dei Cinque\", esprimendo il desiderio di discutere con lui i suoi piani per \"Le streghe\", il nome informale che il compositore dava al lavoro. Agli inizi di giugno del 1867 inizi\u00f2 la scrittura orchestrale del pezzo. La partitura riporta scritto:\nIl pezzo appena completato fu per\u00f2 aspramente criticato da Balakirev, e quindi fu accantonato.\nLa strumentazione era la seguente: ottavino, 2 flauti, 2 oboi, 2 clarinetti, 2 fagotti, 4 corni, 2 cornette, 2 trombe, 3 tromboni, tuba, timpani, triangolo, tamburello, tamburo, piatti, grancassa, tam-tam, archi. La partitura riportava anche il programma della composizione:\n\"La glorificazione di \u010c\u00ebrnobog\" per \"Mlada\" (1872).\nLa prima rielaborazione dell'originale da parte dell'autore ebbe luogo nel 1872, quando Musorgskij ne ricav\u00f2 un pezzo per coro e orchestra, da inserire nel terzo atto che gli era stato assegnato per la composizione dell'op\u00e9ra-ballet collettiva \"Mlada\". In questa nuova versione la musica avrebbe dovuto formare una scena intitolata \"Una notte sul monte Triglav\" (). Musorgskij si riferisce al pezzo come \"La glorificazione di \u010c\u00ebrnobog\" () in una lista di sue composizioni data a Vladimir Stasov. Il progetto di \"Mlada\" tuttavia non ebbe un buon esito, e questa seconda versione fu dimenticata come la prima. La partitura \u00e8 andata perduta.\n\"Il sogno del giovane paesano\" per \"La fiera di Soro\u010dynci\" (1880).\nLa terza versione, \"Il sogno del giovane paesano\" (, fu composta otto anni pi\u00f9 tardi come intermezzo per l'opera \"La fiera di Soro\u010dynci\", che il compositore lasci\u00f2 incompiuta. La partitura vocale \u00e8 datata 10 maggio 1880. In origine Musorgskij scelse la fine del primo atto per collocare questo intermezzo corale, ma ora viene generalmente eseguito secondo la versione di Vissarion \u0160ebalin del 1930, inserito nel terzo atto dopo la dumka dei paesani. Il tema della dumka viene anche utilizzato nel nuovo finale (che \u00e8 presente anche nella revisione di Rimskij-Korsakov).\nNell'opera si immagina che Gric'ko, il giovane protagonista, la notte prima di riuscire ad ottenere, dopo tante peripezie, la mano della ragazza che ama, si ubriachi, cada addormentato e sogni. Sogna di assistere al raduno delle streghe e di demoni che si svolge, secondo le credenze popolari, ogni anno nella notte di San Giovanni (tra il 23 e il 24 giugno). Diavoli e streghe si rincontrano cos\u00ec con Satana/\u010c\u00ebrnobog. Trattandosi di maligni esseri soprannaturali, Musorgskij fa loro intonare anche alcune parole senza senso, come facessero parte di un linguaggio sconosciuto. Gric'ko, nascosto dietro ad una roccia, osserva esterrefatto la scena: le streghe e i demoni ingaggiano danze furibonde, in un crescendo demoniaco, fino all'apice, il sabba, durante il quale danno libero sfogo alla loro follia; vengono infine interrotti dal suono delle campane di una chiesa. In quel momento Gric'ko si risveglia, ancora percorso da tremori per l'incubo appena vissuto.Musorgskij invi\u00f2 a Vladimir Stasov il seguente programma per il pezzo:\nIl giovane paesano dorme ai piedi di una collinetta a poca distanza dalla capanna in cui avrebbe dovuto trovarsi. In sogno gli appaiono:\nLa versione di Rimskij-Korsakov (1886).\nPer circa un secolo il pubblico di tutto il mondo ha conosciuto \"Una notte sul Monte Calvo\" nella versione di Nikolaj Rimskij-Korsakov del 1886, come \"Fantasia per orchestra\", prima della scoperta dell'originale di Musorgskij. Rimskij-Korsakov produsse la sua versione a partire da \"Il sogno del giovane paesano\", senza apparentemente fare uso dell'originale del 1867. La partitura data alle stampe nel 1886 infatti riporta: \"Completato e orchestrato da N. Rimskij-Korsakov\". Se egli avesse avuto l'originale del 1867 avrebbe notato che era sia finito che orchestrato. Si pensa che il manoscritto originale all'epoca fosse conservato tra i documenti di Balakirev. \nPertanto, ricordando che l'intenzione originale di Musorgskij era quella di creare un pezzo per orchestra, egli orchestr\u00f2 quella che considerava una partitura vocale incompiuta, omettendo la parte del coro. Rimskij-Korsakov apport\u00f2 le correzioni tipiche del suo stile (come fece anche per il Boris Godunov e la Chovan\u0161\u010dina): preserv\u00f2 la struttura tematica, ma aggiunse o tolse battute e cambi\u00f2 le strutture armoniche. La sua mano addolc\u00ec le asperit\u00e0 armoniche, spian\u00f2 le irregolarit\u00e0 ritmiche, omolog\u00f2 le anomalie timbriche, rendendo in questo modo convenzionale e addomesticata, anche se indubbiamente seducente, la scrittura \"primitiva\" di Musorgskij. La strumentazione era la seguente: ottavino, 2 flauti, 2 oboi, 2 clarinetti, 2 fagotti, 4 corni, 2 trombe, 3 tromboni, tuba, timpani, piatti, grancassa, tam-tam, campana, arpa, archi. \nIl programma recitava: \n\"Fantasia\".\nNel 1940 \"Una Notte sul Monte Calvo\" venne riorchestrato dal direttore anglo-polacco Leopold Stokowski per il film \"Fantasia\". Tuttavia nella nuova colonna sonora incisa in digitale nel 1982, Irwin Kostal ripristin\u00f2 l'orchestrazione di Musorgskij. La composizione venne inserita nella colonna sonora del famoso film di animazione di Walt Disney per chiudere il programma, riprendendo uno dei suoi temi pi\u00f9 classici: lo scontro tra il bene e il male. Esso venne celebrato nel contrasto tra notte e giorno, dove la notte \u00e8 dominata da un gigantesco demone che si circonda di creature diaboliche e anime di defunti.\nLo schema musicale e le immagini animate evocano il sabba delle streghe. Dalla cima del Monte Calvo, Satana (Chernabog), il signore del male e della morte, spalanca le grandi ali e raccoglie intorno a s\u00e9 creature diaboliche: streghe, demoni, vampiri e gli scheletri dei cadaveri sepolti in terreno sconsacrato. Danzano scatenati, mentre Satana li afferra a manciate e li scaraventa nel cratere infuocato che si apre nelle viscere della montagna e prova un piacere perverso nel trasformare alcuni di questi demoni in animali, prima di darli alle fiamme, quando le campane che annunciano il mattino riportano gli spettri nelle tombe, gli spiriti cattivi in citt\u00e0 e un impaurito \u010c\u00ebrnobog nelle viscere del Monte Calvo.\nVersioni moderne.\nIl brano \u00e8 stato spesso arrangiato in veste rock progressivo. Tra i molti gruppi che vi si sono cimentati ci sono i Fireballet e The Mars Volta. Una versione molto nota, arrangiata da Luis Bacalov, con l'aggiunta di un breve testo tratto dall'Amleto di William Shakespeare (\"To die, to sleep: perchance to dream\"), \u00e8 stata realizzata dai New Trolls Atomic System e, nelle sue battute iniziali, \u00e8 stata, dal 1976 al 1994, la sigla del Giornale Radio 3 di RadioRAI.\nNel 1977 David Shire compose la versione disco music \"Night on Disco Mountain\" per la colonna sonora de \"La febbre del sabato sera\".\nL'incipit e alcune parti centrali del brano sono inserite e rivisitate nella canzone \"Glorification of the black God\", contenuta in \"Heaven Shall Burn... When We Are Gathered\", quarto album della band Black metal svedese Marduk, uscito nel giugno del 1996 per la Osmose Productions.\nAnche i Justice, nota formazione elettronica francese, hanno ripreso il brano nel singolo \"Stress\", contenuto nell'album Cross, campionandone l'incipit."}
{"id": "1495330", "revid": "767487", "url": "https://it.wikipedia.org/wiki?curid=1495330", "title": "The Little Willies", "text": "The Little Willies \u00e8 una band fondata nel 2003 da Norah Jones (cantante e pianista), Richard Julian (cantante), Jim Campilongo (chitarrista), Lee Alexander (bassista), e Dan Rieser (batterista). Il nome del gruppo \u00e8 un omaggio al cantautore Willie Nelson.\nStoria.\nIl gruppo, formato da artisti con la propria carriera solista, era accomunato dall'amore per la musica country. I vari membri hanno iniziato sporadicamente a suonare insieme nei vari club di New York City. Queste esibizioni li portarono successivamente ad una serie di eventi, tra i quali un concerto di beneficenza per l'organizzazione no-profit \"National Public Radio\".\nL'album di debutto omonimo ha donato loro ancor pi\u00f9 popolarit\u00e0: il disco contiene cover di Hank Williams (\"I'll Never Get Out\"), Willie Nelson (\"Gotta Get Drunk and Nightlife\"), Fred Rose (\"Roly Poly\"), Townes Van Zandt (\"No Place to Fall\") e Kris Kristofferson (\"Best of All Possible Worlds\"). Mescolando ai rifacimenti composizioni originali (come \"Lou Reed\", scritta da Norah Jones) la band incise un disco apprezzato da molti critici.\nNel 2012, dopo 6 anni di assenza dalle scene musicali, i Little Willies pubblicano un secondo album dal titolo \"For the Good Times\", che viene preceduto da una serie di date promozionali e seguito da un minitour della band negli USA. Come nel primo lavoro, questo album raccoglie cover - tra le altre, brani di Dolly Parton, Johnny Cash e Loretta Lynn - e alcuni pezzi originali scritti dai membri della band."}
{"id": "1495334", "revid": "80728", "url": "https://it.wikipedia.org/wiki?curid=1495334", "title": "Ghiacciaio de la Pointe Tersiva", "text": ""}
{"id": "1495335", "revid": "339392", "url": "https://it.wikipedia.org/wiki?curid=1495335", "title": "Ducato di Berry", "text": ""}
{"id": "1495356", "revid": "123815664", "url": "https://it.wikipedia.org/wiki?curid=1495356", "title": "Ottavio Profeta", "text": ""}
{"id": "1495363", "revid": "729019", "url": "https://it.wikipedia.org/wiki?curid=1495363", "title": "Disco intervertebrale", "text": "Il disco intervertebrale \u00e8 una giunzione fibrocartilaginea che connette due vertebre adiacenti. Consente un movimento limitato tra le vertebre, a flessione e ad estensione nei piani coronale e sagittale e una relativa torsione.\nStruttura.\nIl disco intervertebrale, (contenuto fra tutti i tipi di vertebre) comprende due sotto-strutture concentriche, esternamente, l\"anulus fibrosus\" che circonda al suo interno il nucleo polposo. Quest'ultimo \u00e8 costituito da una massa gelatinosa sferoidale, di colore gialloide ed \u00e8 formato da circa l'88% da acqua. La sua funzione \u00e8 quella di assorbire e ridistribuire in modo uniforme alla periferia le sollecitazioni di carico evitando una spinta eccessiva all\"anulus fibrosus\", il quale potrebbe lacerarsi e formare un'ernia del disco.\nL\"anulus fibrosus\" \u00e8 un tessuto elastico stratificato costituito da una matrice extracellulare arricchita da una serie di fibre proteiche (principalmente collagene di tipo II) disposte a zig-zag, dunque orientate non verticalmente. Nello specifico l'anello \u00e8 composto esternamente da fibre di collagene di tipo I (detto di Sharpey), la parte centrale invece \u00e8 composta di collagene di tipo II e di condrociti. Il \"nucleo polposo\" \u00e8 un tessuto gelatinoso composto principalmente da acqua (circa 85% in volume nei soggetti giovani e in salute) e proteoglicani. Funge da cuscinetto capace di sopportare gli sforzi di compressione a cui \u00e8 costantemente soggetta la colonna vertebrale, grazie alla pressione idrostatica che si produce al suo interno. Il nucleo si sposta durante i movimenti della colonna vertebrale e in tal modo rende possibile una certa inclinazione dei piani vertebrali che vengono tra loro in contatto.\nA livello cervicale l'altezza dei dischi \u00e8 di 5\u20136\u00a0mm, pi\u00f9 alto anteriormente, per formare la fisiologica curva cervicale in lordosi. A livello dorsale l'altezza dei dischi \u00e8 di 3\u20136\u00a0mm, con spessore identico davanti e dietro. A livello lombare l'altezza dei dischi cresce, dall'alto verso il basso, da 10\u00a0mm a 15\u00a0mm e sono pi\u00f9 alti nella parte anteriore per formare la lordosi lombare.\nI dischi lombari sono quelli pi\u00f9 sollecitati, a causa del maggior peso sopportato, e dunque soffrono maggiormente di fenomeni di degenerazione, con perdita di acqua nel nucleo e conseguente riduzione della capacit\u00e0 portante del disco. La causa primaria dei dolori di origine discale \u00e8 infatti legata essenzialmente ai microtraumi ed ai fenomeni degenerativi che avvengono nei dischi intervertebrali per usura e invecchiamento."}
{"id": "1495374", "revid": "172866", "url": "https://it.wikipedia.org/wiki?curid=1495374", "title": "Cartoonia e disabilit\u00e0", "text": ""}
{"id": "1495383", "revid": "49981", "url": "https://it.wikipedia.org/wiki?curid=1495383", "title": "Diocesi di Teramo", "text": ""}
{"id": "1495392", "revid": "339392", "url": "https://it.wikipedia.org/wiki?curid=1495392", "title": "Frederik De Klerk", "text": ""}
{"id": "1495401", "revid": "1187695", "url": "https://it.wikipedia.org/wiki?curid=1495401", "title": "Tony Sirico", "text": "Ha interpretato il ruolo di Paulie Gualtieri nella pluripremiata serie televisiva della HBO \"I Soprano\", in tutte e 6 le stagioni, dal 1999 al 2007.\nBiografia.\nDi origini siciliane, prima del successo con \"I Soprano\" ha interpretato molte parti di caratterista in molti film, spesso con Woody Allen, come \"Quei bravi ragazzi\", \"Pallottole su Broadway\", \"La dea dell'amore\", \"Gotti\", \"Cop Land\", \"Harry a pezzi\", \"Mickey occhi blu\". Si \u00e8 perfezionato nel ruolo del mafioso italoamericano, dal volto e gli atteggiamenti da duro anche in situazioni grottesche e nelle commedie di genere. Da giovane ha lavorato per il boss mafioso Carmine Persico all'interno della famiglia Colombo, venendo arrestato per ben 28 volte; tra i vari motivi per cui fu arrestato figurano rapine, possesso illegale di armi da fuoco e di droga. Nella puntata Grido di Guerra, penultima puntata della serie tv \"I Soprano\", Sirico fece un'allusione alla sua vecchia vita criminale parlando dei problemi tra i fratelli Gallo e la famiglia Colombo negli anni '70. Sirico, prima di entrare nel cast della serie TV, chiese espressamente alla direzione che il personaggio Paulie Gualtieri, che lui avrebbe interpretato, non diventasse un informatore della polizia.\nNel 2013 presta la sua voce come doppiatore al personaggio di Vinny Griffin, nuovo protagonista (per un paio di episodi) della serie tv I Griffin (Family Guy).\nPolitica.\nSi autodefinisce un ultra-repubblicano. Nel 2008 sostenne la campagna elettorale di Rudolph Giuliani e nel 2016 sostenne quella di Donald Trump.\nDoppiatori italiani.\nDa doppiatore \u00e8 sostituito da:"}
{"id": "1495404", "revid": "38275", "url": "https://it.wikipedia.org/wiki?curid=1495404", "title": "Flak", "text": ""}
{"id": "1495413", "revid": "48040", "url": "https://it.wikipedia.org/wiki?curid=1495413", "title": "CE Sabadell", "text": ""}
{"id": "1495420", "revid": "19580", "url": "https://it.wikipedia.org/wiki?curid=1495420", "title": "Simpele", "text": ""}
{"id": "1495423", "revid": "62748", "url": "https://it.wikipedia.org/wiki?curid=1495423", "title": "Cliff-dwellers", "text": ""}
{"id": "1495427", "revid": "767487", "url": "https://it.wikipedia.org/wiki?curid=1495427", "title": "Caf\u00e9 Bleu", "text": "Caf\u00e9 Bleu \u00e8 l'album ufficiale di debutto degli Style Council, pubblicato nel marzo del 1984 per la Polydor e arrivato al numero due delle classifiche inglesi. Ha seguito la raccolta Introducing The Style Council, che \u00e8 stata pubblicata inizialmente solo nei Paesi Bassi e Giappone.\nIl disco.\nL'album \"Caf\u00e9 Bleu\" \u00e8 uscito sul mercato statunitense con il titolo My Ever Changing Moods, per sfruttare il successo dell'omonimo singolo. \"Caf\u00e9 Bleu\" ha visto la partecipazione di un gran numero di collaboratori (chiamati \"Honorary Councillors\", cio\u00e8 \"consiglieri onorari\", facendo riferimento al nome del gruppo), tra cui Tracey Thorn degli Everything But The Girl."}
{"id": "1495431", "revid": "22475", "url": "https://it.wikipedia.org/wiki?curid=1495431", "title": "Tempio di Giove Statore (VIII secolo a.C.)", "text": "Il tempio di Giove Statore (l'attributo \"Stator\" significa \"fermante\", in relazione alla leggenda secondo cui Giove, invocato da Romolo nel corso della battaglia del lago Curzio, ferm\u00f2 i Romani che stavano fuggendo di fronte ai Sabini) era un antico tempio romano situato nell'area del Foro Romano.\nStoria.\nIl tempio venne fondato, secondo la tradizione, da Romolo dopo la battaglia nell'area del foro contro i Sabini attorno al 750 a.C., dopo il famoso ratto delle sabine. Durante la battaglia i romani vennero costretti a ritirarsi verso il Campidoglio risalendo la Via Sacra. Giunti all'altezza di Porta Mugonia Romolo preg\u00f2 Giove, facendo voto di costruire un tempio nel caso in cui fosse riuscito a fermare l'avanzata sabina. I Romani riuscirono a resistere e a difendere la propria citt\u00e0 sconfiggendo i Sabini.\nIn quel luogo Romolo fond\u00f2 il tempio, probabilmente vicino o appena fuori da Porta Mugonia. Il santuario doveva assomigliare, pi\u00f9 che ad un edificio templare, ad un altare circondato da un basso muro o da uno steccato.\nNel 294 a.C. Marco Attilio Regolo fece un voto in una situazione simile, quando i romani stavano perdendo contro i Sanniti. Miracolosamente riuscirono ad accerchiarli e a sconfiggere i nemici. Il tempio venne ricostruito probabilmente in stile ionico al posto dell'antico santuario.\nIl tempio fu il luogo in cui si tenne la seduta del senato dell'8 novembre del 63 a.C.: in tale occasione, Cicerone pronunci\u00f2 la prima delle quattro orazioni contro Catilina.\nL'edificio and\u00f2 a fuoco nel grande incendio di Roma durante il regno di Nerone nel luglio del 64.\nPosizione.\nPoich\u00e9 il sito della Porta \u00e8 sconosciuto, l'ubicazione del tempio non si pu\u00f2 determinare con certezza. Le fonti scritte forniscono alcuni indizi, come la posizione vicina o appena fuori dalla Porta, verso la fine della Via Sacra o sul Palatino, il sito della casa di Romolo.\nLa teoria a lungo pi\u00f9 accreditata \u00e8 che il tempio fosse situato appena oltre l'arco di Tito, sul pendio del colle Palatino. Nel 1827 infatti \u00e8 stata demolita una torre medievale costruita nell'area del foro, lasciando visibili le fondamenta di un antico edificio, le quali furono identificate come i resti del tempio di Giove Statore.\nL'archeologo italiano Filippo Coarelli posiziona invece il tempio tra il tempio di Antonino e Faustina e la basilica di Massenzio, dove sorge il tempio del Divo Romolo. Il suo ragionamento si basa sul corso che seguiva la Via Sacra prima della costruzione del Tempio della Pace su quelli che vengono ora ritenuti i confini amministrativi della citt\u00e0. La posizione vicino all'arco di Tito sembrerebbe non adattarsi, tenendo in considerazione questi confini e i monumenti elencati dagli scrittori antichi, mentre \u00e8 dato per certo che il tempio sorse sulla Via Sacra (sul lato destro secondo i Cataloghi regionari), cos\u00ec come il tempio del Divo Romolo, che quindi, secondo il Coarelli, andrebbe identificato proprio con il tempio di Giove Statore.\nStudi recenti hanno dimostrato la datazione all'epoca della dinastia dei Severi (inizi III secolo) del basamento della costruzione vicina all'arco di Tito."}
{"id": "1495432", "revid": "729019", "url": "https://it.wikipedia.org/wiki?curid=1495432", "title": "Guerra lelantina", "text": "La guerra lelantina fu un lungo conflitto combattuto tra le due poleis euboiche di Eretria e Calcide, nell'antica Grecia.\nDatazione ed esito.\nIl termine \"guerra lelantina\", tuttavia, appartiene alla storiografia moderna e non \u00e8 utilizzato dagli autori antichi, che si riferiscono a essa come la \"guerra tra calcidesi ed eretrii\" (greco antico: - p\u00f3lemos Chalkid\u00e9on ka\u00ec Eretri\u014dn).\nLe varie fonti sono discordi sull'epoca in cui avvenne la guerra, essendo alcune propense a datarla alla fine dell'VIII secolo a.C., altre invece tendenti a collocarla nella prima met\u00e0 dell'VIII secolo a.C. Il \"casus belli\", che ne giustifica il nome, fu la contesa della fertile pianura di Lelanto sull'isola di Eubea.\nCalcide ne sarebbe uscita vincitrice, ma anche su questo le fonti divergono. Di ci\u00f2 che \u00e8 accaduto durante questo scontro non si sa nulla , n\u00e9 di come si sono succedute le battaglie, quello che comunque \u00e8 certo \u00e8 che questa lunga guerra incamminer\u00e0 le due citt\u00e0 verso il declino. Si tratta comunque di un avvenimento importante, tanto da indurre Tucidide a farne menzione nella sua \"Guerra del Peloponneso\". Egli afferma:\nA causa dell'importanza dei due contendenti, il conflitto si allarg\u00f2 fuori dai suoi confini e, come ci informa Tucidide, coinvolse molta parte della Grecia, registrando una partecipazione senza eguali dai tempi della guerra di Troia fino alle guerre persiane. Essa pose fine agli scontri tra i signori della guerra , aprendo l'era dei combattimenti di fanteria su larga scala ."}
{"id": "1495433", "revid": "1543377", "url": "https://it.wikipedia.org/wiki?curid=1495433", "title": "Pauli Siitonen", "text": "Biografia.\nOriginario di Simpele, oggi parte del comune di Rautj\u00e4rvi, in carriera prese parte a un'edizione dei Giochi olimpici invernali, , dove fu 19\u00b0 nella 50\u00a0km.\nEsperto delle competizioni sulle lunghe distanze, \u00e8 stato vincitore della Marcialonga nel 1972, della Vasaloppet nel 1973, e della competizione tedesca K\u00f6nig-Ludwig-Lauf negli anni 1974, 1976\u20131979 e 1981.\nIl passo Siitonen.\nSiitonen fu un pioniere di quella che sarebbe divenuta la tecnica libera (o passo pattinato): nella tecnica da lui introdotta, in seguito definita \"passo Siitonen\", uno sci rimaneva all'interno del consueto binario da tecnica classica, mentre l'altro - quello di spinta - veniva portato all'esterno e posizionato diagonalmente, con un movimento analogo a quello del pattinaggio di velocit\u00e0 su ghiaccio. Altri sciatori tuttavia avevano gi\u00e0 sperimentato movimenti analoghi gi\u00e0 dalla fine degli anni sessanta."}
{"id": "1495439", "revid": "46480", "url": "https://it.wikipedia.org/wiki?curid=1495439", "title": "Tempio di Giove Statore", "text": "Due templi in Roma vennero dedicati a Giove Statore:"}
{"id": "1495448", "revid": "287204", "url": "https://it.wikipedia.org/wiki?curid=1495448", "title": "Archermos", "text": "\u00c8 uno dei pochi scultori arcaici di cui ci siano giunte notizie sia letterarie sia epigrafiche.\nFonti letterarie.\nViene ricordato da Plinio il Vecchio, che lo ritiene figlio di Mikkiades e nipote di Melas e cita di sue opere ancora conservate ai suoi tempi a Delo e nell'isola di Lesbo. Ai suoi figli, Bupalo e Athenis, Plinio attribuisce altre sculture situate in Grecia e ricorda che loro opere erano presenti anche nelle collezioni di diversi edifici augustei di Roma.\nUno \"scholion\" (nota a margine che veniva apposta dai successivi grammatici ai manoscritti dei testi classici) alla commedia degli \"Uccelli\" di Aristofane, riporta che sarebbe stato \"Archennos\", ad applicare per primo le ali alle Nikai.\nSecondo Pausania al figlio di Archermos Bupalo \u00e8 da attribuire l'invenzione della figura della Tyche, con copricapo a \"polos\" e cornucopia. Gli sono anche attribuite raffigurazioni delle tre Grazie, rappresentate vestite, a differenza dell'uso successivo.\nFonti epigrafiche.\nA Delo \u00e8 stata rinvenuta la base di una statua con un'iscrizione che ricorda il suo nome e nei pressi una scultura di una Nike alata che gli \u00e8 stata attribuita, con alcune incertezze, con il nome di \"Nike di Archermos\" (anche conosciuta come \"Nike di Delo\") ed \u00e8 conservata nel Museo archeologico nazionale di Atene.\nSu un fusto di colonna rinvenuta sull'Acropoli di Atene \u00e8 stata rinvenuta una dedica fatta da Archermos di Chio.\nAlla Nike di Delo e alla cosiddetta \"scuola di Chio\", costituita da Archermos e dai suoi figli, sono associate una \"kore\" rinvenuta sull'Acropoli di Atene, in marmo di Chio (Acropolis 675) e una cariatide di Delfi, precedentemente ritenuta appartenente al thesauros degli Cnidii."}
{"id": "1495458", "revid": "729019", "url": "https://it.wikipedia.org/wiki?curid=1495458", "title": "Stazione di Follonica", "text": "La stazione di Follonica \u00e8 la stazione ferroviaria posta lungo la ferrovia Tirrenica a servizio della citt\u00e0 di Follonica.\nStoria.\nLa stazione venne inaugurata dalle Strade Ferrate Romane il 12 novembre 1863, contestualmente alla tratta da San Vincenzo. Il successivo prolungamento fino a Orbetello, che la rese passante, risale al 15 giugno 1864.\nNel 1885 la stazione pass\u00f2, come il resto della ferrovia Tirrenica, alla Societ\u00e0 per le Strade Ferrate del Mediterraneo esercente la cosiddetta \"Rete Mediterranea\" (RM) per poi passare, nel 1905, alle neocostituite Ferrovie dello Stato.\nDal 1902 al 1944 fu affiancata dalla stazione FMF, capolinea della linea per Massa Marittima; in tale periodo l'impianto statale era denominato \"Follonica per Massa Marittima\".\nAlcuni riordini al piano del ferro della stazione avvennero in occasione del raddoppio della ferrovia, inaugurato il 3 novembre 1920 nel tratto fino a Campiglia Marittima e il 1\u00ba luglio 1922 in quello verso Scarlino.\nGli impianti di stazione furono elettrificati alla tensione continua di 3.000 V in occasione dell'adozione di tale tipo di trazione sulla Livorno-Roma, attivata il 14 novembre 1938.\nStrutture e impianti.\nA seguito dei lavori del 2015, la stazione \u00e8 composta da 2 soli binari passanti per il servizio passeggeri, serviti da 2 banchine collegate tramite sottopassaggio: solitamente il binario 1 viene usato in direzione Pisa e il 2 in direzione Roma. Attualmente il 3 \u00e8 in fase di risistemazione.\nMovimento.\nLa stazione \u00e8 servita dai treni Regionali effettuati da Trenitalia nell'ambito del contratto di servizio stipulato con la Regione Toscana, nonch\u00e9 da alcuni treni InterCity, svolti anch'essi da Trenitalia.\nNel 2007 la stazione registrava un flusso passeggeri giornaliero di circa 665 unit\u00e0.\nIl traffico merci nello scalo si mantenne intenso nella prima met\u00e0 del secolo, sia per la presenza del raccordo con la ferrovia per Massa Marittima, che drenava i traffici provenienti dalla minera della Val d'Aspra, sia per l'esistenza di un raccordo con la locale ferriera, i cui traffici erano in relazione con quelli siderurgici da/verso Piombino.\nServizi.\nLa stazione, che RFI classifica nella categoria \"silver\", dispone di:"}
{"id": "1495465", "revid": "1718925", "url": "https://it.wikipedia.org/wiki?curid=1495465", "title": "Passaporto croato", "text": "Il passaporto croato (in croato: \"hrvatska putovnica\") \u00e8 rilasciato dalla Repubblica croata ai cittadini croati per permettere i viaggi internazionali. Il passaporto ha lo scopo di fungere da prova del possesso della cittadinanza croata.\nLa competenza per l'emissione del documento \u00e8 del Ministro dell'Interno, mentre per i cittadini all'estero si occupano delle questioni legate al passaporto le ambasciate ed i consolati. I passaporti croati sono validi per 5 o 10 anni e non sono rinnovabili. Si pu\u00f2 inoltrare la richiesta di un nuovo passaporto solo quando il precedente \u00e8 scaduto.\nStoria.\nI primi passaporti croati furono rilasciati a partire dal 26 giugno 1991, dopo che la Croazia dichiar\u00f2 la sua indipendenza dalla Jugoslavia, ed i vecchi passaporti jugoslavi rimasero validi fino al 25 giugno 1992.\nCaratteristiche.\nI passaporti croati sono blu scuro, con lo stemma croato nel centro della copertina frontale. Le parole croate \"REPUBLIKA HRVATSKA\", inglesi \"REPUBLIC OF CROATIA\" e francesi \"R\u00c9PUBLIQUE DE CROATIE\" (in it. \u201cRepubblica di Croazia\u201d) sono scritte sopra lo stemma e la parola croata \"PUTOVNICA\", inglese \"PASSPORT\" e francese \"PASSEPORT\" (in it. \u201cpassaporto\u201d) sotto. Il passaporto contiene 32 pagine.\nNuove caratteristiche di sicurezza simili a quelle delle banconote sono state aggiunte con frequenza crescente da gennaio 2000. Sono state implementate, in particolare nella pagina della foto, microstampe, immagini olografiche, immagini visibili solo coi raggi UV, filigrana ed altri particolari. Inoltre la foto \u00e8 stampata digitalmente direttamente sulla carta con inchiostro normale e reattivo agli UV; prima, negli anni '90, la foto era laminata nel documento. I passaporti sono leggibili anche con un lettore ottico.\nDal 2015 (3\u00aa generazione dei passaporti, passaporti biometrici), la copertina frontale contiene le parole \"EUROPSKA UNIJA\" (in it. \"Unione europea\"), \"REPUBLIKA HRVATSKA\" (in it. \"Repubblica di Croazia) e \n(sotto lo stemma) \"PUTOVNICA\" (in it. \"passaporto\") scritte solamente in croato.\nPagine di dati.\nDal 2009, ogni passaporto biometrico ha una pagina di dati e una pagina di residenza. Una pagina di dati ha una zona visiva e una zona a lettura ottica. La zona visiva ha una fotografia digitalizzata del titolare del passaporto, dati sul passaporto e dati sul titolare del passaporto:\nLingue.\nLa pagina delle informazioni \u00e8 redatta in croato, inglese e francese.\nViaggi internazionali con la carta d'identit\u00e0.\nLa Croazia ha finito di negoziare la sua adesione allo Spazio economico europeo nel novembre 2013. Da allora, la carta d'identit\u00e0 croata \u00e8 un documento di viaggio valido in tutta Europa (eccetto Bielorussia, Russia e Ucraina), nonch\u00e9 nei territori francesi d'oltremare e in Georgia. I visitatori croati nel Regno Unito possono utilizzare la loro carta d'identit\u00e0 fino al 1\u00ba ottobre 2021.\nLa validit\u00e0 in questi paesi (eccetto Albania, Bosnia ed Erzegovina, Georgia, Macedonia del Nord, Moldavia, Montenegro, Cipro del Nord e Serbia) si basa sull'appartenenza all'Unione europea e sull'attuazione dell'\"Accordo europeo sulle norme che disciplinano la circolazione delle persone tra gli Stati membri del Consiglio d'Europa\"."}
{"id": "1495468", "revid": "729019", "url": "https://it.wikipedia.org/wiki?curid=1495468", "title": "Boniface de Castellane", "text": "Biografia.\nFiglio di Boniface Louis Andr\u00e9 de Castellane, deputato agli Stati Generali del 1789, Pari di Francia dopo la Restaurazione; e di Ad\u00e9la\u00efde Louise Guyonne de Rohan-Chabot, entr\u00f2 nell'esercito il 2 dicembre 1804, giorno dell'incoronazione di Napoleone, come soldato del 5\u00ba Reggimento di fanteria leggera. Sal\u00ec rapidamente la gerarchia militare, diventando sottotenente dei Dragoni nel febbraio 1806.\nPartecip\u00f2 alla spedizione contro Napoli (estate 1806), quindi si un\u00ec all\"'Armata dei Pirenei\", come aiutante di campo del colonnello Mouton, nel 1808.\nCombatt\u00e9 a Rio Seco, e a Burgos; fu nominato tenente aiutante di campo il 29 gennaio 1808 e fu fra gli ufficiali di ordinanza di Napoleone durante il soggiorno dell'Imperatore in Spagna.\nQuando l'Imperatore lasci\u00f2 la Spagna nel gennaio 1809, il suo Stato Maggiore lo segu\u00ec in Germania. Il tenente de Castellane assistette alle battaglie di Ebersberg, Eckm\u00fchl, Ratisbona, Essling, Wagram ed altre della campagna del 1809, e ovunque seppe distinguersi; a Wagram ricevette anche una decorazione. Fu quindi incaricato di importanti missioni: dopo una di queste a Bayreuth, Napoleone lo defin\u00ec \"brave jeune homme\", e lo fece cavaliere dell'Impero con un\na rendita di 2.000 franchi.\nCapitano il 18 febbraio 1810, de Castellane partecip\u00f2 alla prima parte della campagna di Russia come aiutante di campo del conte di Lobau, fu nominato comandante di battaglione (\"chef de battaillon\") a Mosca il 3 ottobre 1812 e divenne aiutante di campo del conte di Narbonne. Prese parte alle battaglie di\nVitebsk, Smolensk, Borodino, Krasnoi, della Beresina. A Borodino fu promosso \"chef d'escadron\" e, durante la ritirata, ebbe il comando dello squadrone destinato alla protezione personale dell'Imperatore.\nNominato colonnello-maggiore del 1\u00ba Reggimento della Guardia, il 21 giugno 1813, de Castellane era, appena nove anni prima, un semplice soldato. Il giorno successivo spos\u00f2 a Parigi\nLouise Cord\u00e9lia Eucharis Greffulhe.\nCombatt\u00e9 a Dresda, a Magonza ed in Champagne. Nel 1814, divenne colonnello, e dopo i Cento Giorni, divenne colonnello del Reggimento Ussari del Basso Reno, sorto dalle ceneri del 5\u00ba Reggimento Ussari (27 settembre 1815).\nLa Restaurazione.\nNel 1822 prese il comando del Reggimento Ussari della Guardia Reale, divenne \"mar\u00e9chal de camp\" (generale di brigata) nel 1824.\nInviato in Spagna nel 1823, fu richiamato in patria per non aver voluto aderire alle rivendicazioni ultra realiste di Ferdinando VII. Nel 1825 tenne il comando di una brigata di cavalleria a Barcellona, per cui ebbe citazioni favorevoli, e nel 1825 comand\u00f2 l'avanguardia della Divisione di Cadice, composta da quattro reggimenti ed una batteria di artiglieria.\nDopo il 1830.\nNel 1829, fu incaricato di sovrintendere a sette reggimenti; dopo gli eventi del luglio 1830, fu ispettore di dieci reggimenti e depositi di fanteria e di cinque di cavalleria; nel settembre 1831 ebbe il comando militare del dipartimento dell'Alta Saona e di una brigata di cavalleria.\nPartecip\u00f2 alla campagna del Belgio e all'assedio di Anversa (1832) alla testa della 1\u00aa Brigata di fanteria della 2\u00aa Divisione dell\"'Armata del Nord\". Il 30 gennaio 1833 fu nominato tenente generale, e prese nello stesso anno il comando della divisione di stanza nei Pirenei Orientali; fu al comando della 21\u00aa Divisione militare nell'ottobre 1835.\nFu nominato Pari di Francia il 3 ottobre 1837, si imbarc\u00f2 quindi per Algeri il dicembre successivo. In Algeria sostitu\u00ec il generale Tr\u00e9zel a Bona e Costantina nel 1837 ma, sostanzialmente, svolse la funzione di ispettore generale. Fece domanda di riprendere il proprio vecchio ufficio dei Pirenei, e fu esaudito il 18 marzo 1838.\n1848.\nNel 1848 represse con energia la sollevazione di Rouen. Il 12 febbraio 1850, fu nominato comandante della 42\u00aa Divisione militare (Bordeaux); ricevette inoltre il comando delle divisioni 44\u00aa e 45\u00aa (Nantes e Rennes).\nIl 26 gennaio 1852, divenne senatore di Lione e, il 2 dicembre 1852, maresciallo di Francia."}
{"id": "1495470", "revid": "91475", "url": "https://it.wikipedia.org/wiki?curid=1495470", "title": "Micoplasmi", "text": ""}
{"id": "1495474", "revid": "1543377", "url": "https://it.wikipedia.org/wiki?curid=1495474", "title": "Approssimazione di densit\u00e0 locale", "text": "L'Approssimazione di densit\u00e0 locale (LDA Local-density Approximation) \u00e8 un'approssimazione sul funzionale energia di scambio e correlazione, nell'ambito della teoria del funzionale della densit\u00e0 (DFT). Consiste nell'approssimare localmente l'energia di scambio e correlazione di un sistema a densit\u00e0 elettronica disomogenea attraverso il contributo del corrispondente sistema omogeneo di densit\u00e0 elettronica pari al valore locale della densit\u00e0. Fu applicata alla DFT da Kohn e Sham.\nIl teorema di Hohenberg e Kohn stabilisce che l'energia dello stato fondamentale di un sistema elettronico \u00e8 funzionale della densit\u00e0 elettronica. In particolare, anche l'energia di scambio e correlazione \u00e8 funzionale della densit\u00e0, ma la sua forma funzionale esatta non \u00e8 conosciuta. Pertanto sono necessarie approssimazioni.\nLa LDA \u00e8 la pi\u00f9 semplice approssimazione per questo funzionale. \u00c8 locale nel senso che l'energia di scambio e correlazione in ogni punto dello spazio \u00e8 funzione della sola densit\u00e0 elettronica in quel punto.\nIl funzionale LDA assume che la densit\u00e0 di energia di scambio e correlazione in ogni punto dello spazio sia uguale alla densit\u00e0 di energia di scambio e correlazione di un gas elettronico omogeneo di densit\u00e0 pari a quella locale del punto.\nL'energia di scambio e correlazione pu\u00f2 essere separato nelle sue due contribuzioni, di scambio e correlazione,\nScambio.\nLa LDA usa lo scambio del gas elettronico omogeneo di densit\u00e0 pari a quella del punto dove lo scambio deve essere valutato,\nnel Sistema Internazionale di unit\u00e0, dove formula_3 \u00e8 la densit\u00e0 elettronica per unit\u00e0 di volume nel punto formula_4 e formula_5 \u00e8 la carica di un elettrone.\nCorrelazione.\nEsistono diverse espressioni per l'energia di correlazione:\nLa correlazione di Wigner \u00e8 calcolata usando la teoria delle perturbazioni.\nVWN, PZ e PW92 sono una parametrizzazione di un calcolo quantum Monte Carlo del gas elettronico omogeneo a differenti densit\u00e0.\nLYP \u00e8 basata su un fit sull'atomo di elio."}
{"id": "1495480", "revid": "1318658", "url": "https://it.wikipedia.org/wiki?curid=1495480", "title": "Remo Capitani", "text": "Biografia.\nStuntman presente in molti film a Cinecitt\u00e0, spesso anche come caratterista fra gli anni sessanta e ottanta, divenne famoso soprattutto per la sua interpretazione nel western \"Lo chiamavano Trinit\u00e0...\" nel ruolo di Mezcal, il prepotente ladrone messicano. Entrato nel mondo del cinema grazie al padre Ferruccio Capitani, nel periodo in cui il cinema americano veniva a girare i suoi kolossal a Roma, Capitani lavor\u00f2 soprattutto nel genere spaghetti western. \u00c8 morto a Roma, nella sua casa al Quarticciolo, il 14 febbraio 2014 a 86 anni. I funerali si sono svolti il 17 febbraio nella Chiesa dell'Ascensione di Nostro Signore Ges\u00f9 Cristo e la salma \u00e8 stata inumata al cimitero di Tivoli."}
{"id": "1495493", "revid": "767487", "url": "https://it.wikipedia.org/wiki?curid=1495493", "title": "G\u0103l\u0103u\u021ba\u0219", "text": "G\u0103l\u0103u\u021ba\u0219 (in ungherese \"Gal\u00f3c\u00e1s\") \u00e8 un comune della Romania di 2.729 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 8 villaggi: Dealu Armanului, G\u0103l\u0103u\u021ba\u0219, G\u0103l\u0103u\u021ba\u0219-P\u00e2r\u0103u, Nu\u021beni, Plopi\u0219, Preluca, Tole\u0219eni, Z\u0103podea."}
{"id": "1495494", "revid": "287204", "url": "https://it.wikipedia.org/wiki?curid=1495494", "title": "Galautas", "text": ""}
{"id": "1495497", "revid": "36426", "url": "https://it.wikipedia.org/wiki?curid=1495497", "title": "Chiesa della Madonna dell'Ulivo", "text": "La chiesa della Madonna dell'Ulivo si trova a Prato.\nStoria e descrizione.\nLa chiesa, completata nel 2004 su progetto di Gino Mazzoni, ha una dinamica struttura in cemento armato, a pianta romboidale, con basamento rivestito in alberese, e si caratterizza per l'ampia vela della copertura che si impenna, lasciando posto a un'ampia vetrata, nella zona sopra la cappella feriale, dietro l'altar maggiore.\nIl campanile, progettato da Claudio Consorti, ha un'acuminata pianta triangolare."}
{"id": "1495500", "revid": "1318658", "url": "https://it.wikipedia.org/wiki?curid=1495500", "title": "James May", "text": "Biografia.\nPrimi anni.\nJames \u00e8 nato a Bristol, primo di quattro figli. Nei suoi primi anni ha frequentato la Caerleon Dotato Junior School di Newport.\nHa trascorso la sua adolescenza nello Yorkshire del sud dove frequent\u00f2 la Oakwood Comprehensive School di Rotherham e fu corista nella chiesa di Whiston Parish.\n\u00c8 stato anche compagno di studi della star Dean Andrews di \"Life on Mars\" e \"Ashes to Ashes\".\nSi dimostr\u00f2 un bravo flautista e pianista e perci\u00f2 and\u00f2 a studiare musica al Pendle College della Lancaster University. Dopo la laurea, ha brevemente lavorato in un ospedale a Chelsea per la gestione d'informazioni, ed ha avuto una breve esperienza nel servizio civile prima di lavorare per la rivista Autocar.\nCarriera.\nMay \u00e8 ben conosciuto al pubblico inglese per essere stato presentatore del programma televisivo motoristico \"Top Gear\" assieme a Jeremy Clarkson e Richard Hammond fino al 2015. Cura inoltre una rubrica settimanale nella sezione motoristica del \"Daily Telegraph\".\nIn Top Gear il suo soprannome \u00e8 \"Captain Slow\" (\"capitan lento\"), dovuto al suo stile di guida \"tranquillo\". Un altro soprannome che si \u00e8 guadagnato \u00e8 \"Captain Sense-Of-Direction\" (\"capitan senso dell'orientamento\"), perch\u00e9 non riesce a distinguere qual \u00e8 la sua sinistra, qual \u00e8 la sua destra e dove sta andando. Tuttavia ha siglato delle prestazioni eccezionali di guida veloce. \u00c8 diventato uno dei pochi al mondo ad avere portato la Bugatti Veyron alla sua velocit\u00e0 massima di 407\u00a0km/h, e la Bugatti Veyron Super Sport a 417\u00a0km/h. May \u00e8 spesso preso in giro e subisce molti scherzi da parte di Jeremy Clarkson e Richard Hammond durante la trasmissione \"Top Gear\".\nMay e Jeremy Clarkson sono state le prime persone, insieme a un piccolo gruppo di supporto islandese, a raggiungere il Polo Nord magnetico in auto (una Toyota Hilux appositamente preparata, 4x4). La spedizione \u00e8 stata trasmessa in uno speciale di \"Top Gear\" del 25 luglio 2007 e il 27 dicembre 2008 in Italia. Secondo Clarkson, James \u00e8 stato \"la prima persona a raggiungere il Polo Nord, ma che in realt\u00e0 avrebbe voluto essere da tutt'altra parte\".\n\u00c8 stato uno dei pochi uomini a volare con l'U2 statunitense, un aereo da ricognizione da altissima quota, per le riprese del documentario \"James May at the Edge of Space\". Ha avuto modo di volare ai confini della stratosfera in tuta spaziale, obbligatoria su quel tipo di velivolo.\nDurante lo Special della 19\u00aa serie di \"Top Gear\" andata in onda nel 2013, arriva alla presunta fonte del fiume Nilo dopo una lunga spedizione a bordo di una Volvo 850 attraverso l'Africa.\nDal 2016 conduce \"The Grand Tour\" su Amazon Video insieme a Jeremy Clarkson e Richard Hammond. \nInoltre ha un canale scientifico su YouTube chiamato HeadSqueeze.\nNel 2021 conduce \"\", un programma di cucina in sette episodi ognuno da 30 minuti su Amazon Video.\nVita privata.\nJames \u00e8 sposato con la critica di danza Sarah Frater, con cui ha una relazione dal 2000 e vivono a Hammersmith.\nNel settembre 2020 ha rilevato la met\u00e0 delle quote di un pub, The Royal Oak a Swallowcliffe nello Wiltshire, da lui soprannominato \"The Roy\"."}
{"id": "1495505", "revid": "767487", "url": "https://it.wikipedia.org/wiki?curid=1495505", "title": "Joseni", "text": "Joseni (in passato \"Alfal\u0103u\", in ungherese \"Gyergy\u00f3alfalu\") \u00e8 un comune della Romania di 5.631 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 3 villaggi: Borzont, Bucin, Joseni.\nLa maggioranza della popolazione (circa il 97%) \u00e8 di etnia \"Sz\u00e9kely\"."}
{"id": "1495507", "revid": "729019", "url": "https://it.wikipedia.org/wiki?curid=1495507", "title": "Battaglia di Grenoble", "text": "La battaglia di Grenoble si svolse il 6 luglio 1815 nel contesto della campagna di Lione e fu uno degli episodi che seguirono la disfatta francese di Waterloo, avvenuta il 18 giugno.\nLa riconquista della Savoia dopo la battaglia di Waterloo.\nLa Savoia fu occupata dai francesi tra il 1792 e il 1815. Il Regno di Sardegna tent\u00f2 di opporsi alla invasione, ma perse il 13 settembre 1793 con i francesi nella Battaglia di M\u00e9ribel. Due terzi della Savoia per\u00f2 furono restituiti al Regno di Sardegna dopo la sconfitta nella battaglia di Lipsia di Napoleone Bonaparte, cui segu\u00ec la sua abdicazione, l'invio in esilio sull'isola d'Elba e la prima restaurazione del 1814. Rimaneva per\u00f2 in mano francese all'incirca un terzo della regione, comprese le due citt\u00e0 pi\u00f9 importanti: Chamb\u00e9ry e Annecy. Nei cento giorni di Napoleone, la regione lo accolse con grande esultanza nella sua marcia di ritorno a Parigi dall'esilio e ritorn\u00f2 sotto il controllo francese.\nL'Armata d'Italia, composta da austro-piemontesi e comandata dal generale Johann Maria Philipp Frimont, era una delle cinque armate schierate contro Napoleone Bonaparte dalla settima coalizione (Regno Unito, Austria, Russia, Prussia, Paesi Bassi, Svezia, Regno di Sardegna e alcuni stati tedeschi). L'esercito piemontese era composto da 15.000 uomini al comando del generale Vittorio Sallier de la Tour.\nLe truppe austro-sarde del generale Frimont riconquistarono l'Alta Savoia, mentre quelle del tenente maresciallo Ferdinand von Bubna und Littitz, che avevano varcato il colle del Moncenisio il 25 giugno, attaccarono la Savoia. Il 28 giugno le truppe austriache del generale Trenk e quelle piemontesi di Andez\u00e8ne cacciarono i francesi da Conflans e Hopital, due comuni che dal 1836 costituiscono la citt\u00e0 di Albertville.\nMentre altre colonne austro-sarde avevano invaso la Provenza senza incontrare resistenza, le truppe austro-sarde comandate dal De la Tour si diressero verso la piazzaforte di Grenoble difesa da 70 cannoni, dove si era arroccato l'esercito francese, in difficolt\u00e0 anche per gli avvicendamenti in corso nella linea di comando. Il 6 luglio, alla periferia di Grenoble i francesi vennero sconfitti dalle truppe guidate dal generale Alessandro Gifflenga e furono indotti a evacuare la citt\u00e0 consentendo cos\u00ec il completamento della campagna di riconquista della Savoia.\nNei giorni successivi le truppe di Gifflenga avanzarono ancora in direzione di Parigi fino al Delfinato e nell'Is\u00e8re, arrivando sino a Vienne, dove giunsero il 14 luglio.\nLa carica dei Carabinieri.\nLa battaglia di Grenoble rappresent\u00f2 anche il primo impiego bellico dei Carabinieri Reali, istituiti dal Re di Sardegna Vittorio Emanuele I di Savoia un anno prima, il 13 luglio 1814, sul modello della gendarmeria francese. Uno squadrone di cavalleria dei Carabinieri caric\u00f2 le truppe francesi, mettendole in rotta e contribuendo in modo decisivo alla vittoria."}
{"id": "1495510", "revid": "46291", "url": "https://it.wikipedia.org/wiki?curid=1495510", "title": "Saribus rotundifolius", "text": "Saribus rotundifolius \u00e8 una palma diffusa nelle foreste tropicali del Sud-est asiatico insulare.\nDescrizione.\n\u00c8 una palma ermafrodita che pu\u00f2 crescere sino a 45 m di altezza.\nDistribuzione e habitat.\nLa specie \u00e8 nativa di Molucche, Borneo, Sulawesi, Nuova Guinea e Filippine.\nColtivazione.\nQuesta palma raggiunge in natura dimensioni ragguardevoli, ma il suo lento sviluppo ne consente la coltivazione in vaso come pianta ornamentale.Le giovani palme in commercio hanno di solito 2/3 anni e belle foglie a ventaglio.\nNecessitano durante l'inverno di una posizione riparata e tollerano abbastanza bene l'aria secca dovuta al riscaldamento, se le innaffiature non verranno a scarseggiare. \nEsemplari adulti tollerano brevi periodi di gelo ed \u00e8 possibile coltivarle all'aperto sulla costa mediterranea."}
{"id": "1495512", "revid": "184755", "url": "https://it.wikipedia.org/wiki?curid=1495512", "title": "Chiesa di Ges\u00f9 Divino Lavoratore (Prato)", "text": "La chiesa di Ges\u00f9 Divino Lavoratore si trova a Prato, in zona Borgonuovo - S.Paolo.\nStoria e descrizione.\nCostruita nel 1955-1958 su progetto di Leonardo Del Bufalo, ha facciata a capanna e campanile a torre in cemento armato.\nAll'interno la \"Via Crucis\" dipinta, due grandi dipinti nel coro e le pale da altare di lato allo stesso, sono opera di Dilvo Lotti (1960). Il pulpito interno e il portale sono in rame sbalzato, opera di Umberto Cocci."}
{"id": "1495520", "revid": "729019", "url": "https://it.wikipedia.org/wiki?curid=1495520", "title": "Carcano Mod. 38", "text": "Il Carcano Modello 38, (formalmente Carcano Mod. 91/38 cal. 7.35) era un fucile a otturatore girevole-scorrevole, modificato su progetto dell'ingegnere Federico Capaldo (generale del Genio Artiglieria) derivato dal modello Carcano Mod. 91 in calibro 6,5\u00a0mm, ricamerato in calibro 7,35\u00a0mm. Ne furono realizzate varianti per cavalleria e truppe speciali.\nStoria.\nLa differenza principale rispetto al suo predecessore \u00e8 la sua cartuccia calibro 7,35 \u00d7 51 mm che ha una maggiore energia cinetica rispetto alla precedente 6,5 \u00d7 52 mm, inoltre siccome il primo ha il baricentro spostato verso il retro della palla, esso al contatto con tessuti organici comincia a muoversi rispetto al suo asse aumentando ulteriormente i danni tissutali, quindi il potere d'arresto e la letalit\u00e0.\nSebbene la scelta del calibro sia stata ottimamente valutata, il fucile ebbe vita breve perch\u00e9 con l'ingresso dell'Italia nella seconda guerra mondiale, ed essendo ancora lontani dalla completa conversione al nuovo modello, la produzione si ferm\u00f2 a 285.000 pezzi, la maggior parte di essi venne ritirata dal servizio nel timore che il doppio munizionamento creasse confusione nell'approvvigionamento. Gli esemplari rimanenti equipaggiarono truppe di seconda linea e la Milizia Volontaria per la Sicurezza Nazionale. Durante la guerra non risultano casi di reparti che ebbero effettivamente tali problemi, mentre sono noti alcuni casi post-bellici verificatisi tra la fine degli anni quaranta e i primi anni cinquanta durante l'addestramento al fuoco delle reclute e causati dall'errato inserimento di cartucce 6,5 \u00d7 52\u00a0mm in fucili camerati per il calibro 7,35\u00a0mm. Fortunatamente la differenza di calibro rendeva tale errore privo di conseguenze per il tiratore.\nDelle armi ritirate, 94.500 furono consegnate all'esercito finlandese, che le impieg\u00f2 contro i russi nella Guerra d'inverno e nella Guerra di continuazione.\nUn Carcano Mod. 91/38, con aggiunta di mirino telescopico a quattro ingrandimenti di fattura nipponica, venne utilizzato nel 1963 per assassinare l'allora presidente degli Stati Uniti d'America John Fitzgerald Kennedy; il fucile \u00e8 oggi conservato nel National Archivie and Records Administration Building a College Park, Maryland.\nCaratteristiche tecniche.\nLa meccanica \u00e8 la stessa del suo predecessore '91 nelle varie versioni. Si distingue, oltre che per il calibro, per la sostituzione dell'alzo a quadrante con alette per il tiro fino a 2.000 m con una tacca di mira fissa tarata a 200\u00a0m; anteriormente viene installato un copricanna in legno e sui fianchi del fusto della cassa vengono ricavate delle scanalature che facilitano la presa della mano debole.\nL'arma camera cartucce calibro 7,35 x 51 mm, 6 per lastrina in un serbatoio fisso, con espulsione in basso della lastrina esaurita. \u00c8 pi\u00f9 maneggevole e pi\u00f9 corto del modello 91 di circa 20\u00a0cm; la versione Fucile Mod. 91/38 misura infatti 1020 millimetri, con canna da 535 mm. Analogamente al progenitore, fu prodotto anche nella versione Moschetto Mod. 91/38, accorciata a 915\u00a0mm, con canna da 450\u00a0mm e baionetta a spiedo a sezione triangolare ripiegabile sotto alla canna, e nella versione Moschetto Mod. 91/38 TS (Truppe Speciali), dimensionalmente simile alla versione Moschetto ma con la \"Baionetta-pugnale Mod.38\" della versione Fucile.\nOltre a essere prodotto ex novo, il modello '38 venne ottenuto con il rialesaggio delle canne di vecchi fucili in calibro 6,5 x 52\u00a0mm.\nAccessori.\nBaionetta-pugnale Mod. 1938.\nProdotta per il Carcano Mod. 38 versione \"Fucile\" e mantenuta sul Mod. 91/38 in calibro 6,5\u00a0mm, si tratta di una innovativa baionetta a serramanico. L'impugnatura, con guancette in legno, ha un'elsa con un solo braccio, terminante con l'anello di vincolo alla volata del fucile. Il pomolo presenta la scanalatura longitudinale a T come la baionetta Mod. 1891, con il piolo che sul primo modello \u00e8 sbloccato da una levetta zigrinata, mentre successivamente si adott\u00f2 un pulsante identico al sistema del Mod. 1891. La lama \u00e8 incernierata sull'elsa e, bloccata da un pulsante, si ripiega nell'apposita scanalatura del manico ma non completamente. Infatti circa met\u00e0 lama sporge dal pomolo, trasformando quindi la baionetta in un corto pugnale. L'arma poteva essere tenuta ripiegata anche quando inastata, in quanto la lama sporgente veniva accolta in un'apposita scanalatura sul fusto della cassa del fucile.\nDurante la Seconda guerra mondiale, probabilmente per problemi di resistenza meccanica e di difficolt\u00e0 produttive, la lama sui nuovi esemplari fu resa fissa.\nTale baionetta \u00e8 adottata anche dal Beretta MAB 38.\nIl fodero di tale baionetta \u00e8 completamente metallico e fu prodotto in tre versioni: una con nervature di rinforzo con passante diagonale per la cintura, una seconda senza nervature e sempre con passante diagonale ed una terza con gancio a vite per normale taschetta portabaionetta."}
{"id": "1495523", "revid": "767487", "url": "https://it.wikipedia.org/wiki?curid=1495523", "title": "L\u0103zarea", "text": "L\u0103zarea (in ungherese \"Gyergy\u00f3sz\u00e1rhegy\") \u00e8 un comune della Romania di 3.556 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 3 villaggi: Borzont, Bucin, Joseni.\nLa maggioranza della popolazione (circa il 97%) \u00e8 di etnia \"Sz\u00e9kely\".\nMonumento di un certo interesse \u00e8 il Castello L\u00e1z\u00e1r, costruito attorno al 1450, nel quale venne allevato e ricevette la propria educazione Gabriele Bethlen, futuro Principe di Transilvania."}
{"id": "1495524", "revid": "775372", "url": "https://it.wikipedia.org/wiki?curid=1495524", "title": "Golpe bianco", "text": "Il golpe bianco \u00e8 stato il progetto di un presunto colpo di Stato di stampo liberale e presidenzialista in Italia, promosso da ex partigiani antifascisti e anticomunisti, e scoperto nel 1974.\nEsso sarebbe dovuto avvenire nei primi anni settanta, venne predisposto nell'agosto del 1974, al fine di costringere l'allora Presidente della Repubblica Giovanni Leone a nominare un governo che mettesse mano alle riforme istituzionali, per ostacolare, nell'ambito della guerra fredda contro l'Unione Sovietica, l'ascesa del Partito Comunista Italiano o di altri gruppi comunisti e realizzare una repubblica semipresidenziale come quella di Charles de Gaulle in Francia, relegando fuori dalla vita politica anche i gruppi post-fascisti come il Movimento Sociale Italiano.\nIl progetto ebbe come principali promotori il monarchico Edgardo Sogno (ex PLI) ed il repubblicano Randolfo Pacciardi e venne portato alla luce dall'allora magistrato Luciano Violante (in seguito deputato comunista e del PDS), ma non venne attuato n\u00e9 venne mai accertato a livello giudiziario, rimanendo al solo stato di ideazione teorica.\nLa locuzione \"golpe bianco\" (in alternativa \"golpe silenzioso\" o \"golpe morbido\") \u00e8 entrata poi nel linguaggio comune per indicare pi\u00f9 in generale un colpo di Stato svolto senza ricorso alla forza, da parte di un governo che eserciti il potere in modo anticostituzionale.\nStoria.\nLe idee politiche di Sogno.\nSogno afferm\u00f2 che \nSogno era convinto che l'Italia necessitasse di una repubblica presidenziale e quindi di una riforma costituzionale simile a quella che il generale Charles de Gaulle aveva ottenuto in Francia con l'instaurazione della Quinta Repubblica. Strinse amicizia con Randolfo Pacciardi, ex partigiano e politico repubblicano, fautore della repubblica presidenziale, e si affili\u00f2 alla massoneria del Grande Oriente d'Italia, associandosi alla loggia massonica P2.\nLa pianificazione.\nDopo aver svolto attivit\u00e0 di ambasciatore in alcuni Stati, Sogno nel 1971 rientr\u00f2 in Italia e diede vita ai \"Comitati di Resistenza Democratica\", una serie di centri politici nati in funzione anticomunista, ai quali aderirono numerosi ex partigiani \"bianchi\" e \"azzurri\", come Enrico Martini (comandante \"Mauri\"). Sul giornale \"Resistenza Democratica\" scriver\u00e0 anche Enzo Tortora. In questo periodo \u00e8 anche vicepresidente dell'associazione resistenziale Federazione Italiana Volontari della Libert\u00e0 (FIVL). Prese contatti con diversi generali e prepar\u00f2 un progetto di governo. Nelle sue intenzioni, doveva svolgersi \"\u00abun'operazione largamente rappresentativa sul piano politico e della massima efficienza sul piano militare\u00bb\", come scrive lo stesso Sogno e lo scopo era spingere il presidente della Repubblica Giovanni Leone a nominare un nuovo governo capace di modificare la costituzione in senso presidenzialista, con a capo Pacciardi, il quale avrebbe dovuto essere \"il de Gaulle italiano\".\nLe indagini e il proscioglimento.\nNel 1974 il magistrato Luciano Violante lo accus\u00f2 di aver pianificato insieme a Randolfo Pacciardi e a Luigi Cavallo il cosiddetto \"Golpe bianco\" \u00abal fine di mutare la Costituzione dello Stato e la forma di governo con mezzi non consentiti dall'ordinamento costituzionale\u00bb: fin\u00ec per un mese e mezzo in carcere a Regina Coeli insieme a Luigi Cavallo, ritenuto dal giudice Violante il vero ideatore del Golpe bianco.\nRandolfo Pacciardi e Luigi Cavallo smentirono in numerose rettifiche e in emissioni televisive qualsiasi tentativo di colpo di Stato. Contemporaneamente Violante prendeva atto del trasferimento a Roma delle istruttorie e si dichiarava territorialmente incompetente a proseguire l'indagine, che si concluse qualche anno dopo con un proscioglimento pieno per non aver commesso il fatto. Sogno denunci\u00f2 Violante per falso ideologico, in un processo che lo assolse perch\u00e9 il fatto non costituisce reato.\nAl ministro della Difesa Giulio Andreotti si attribuisce il merito di aver fatto trasferire i vertici militari coinvolti, ostacolando il progetto golpista, che comunque non and\u00f2 mai oltre la fase dell'ideazione. Paolo Emilio Taviani, all'epoca Ministro degli Interni, scrisse, dopo la morte di Sogno, di averne avuto informazione e di aver dato disposizioni al Capo della Polizia di indagare; Taviani suppone che in tal modo tali informazioni siano giunte in possesso della Procura della Repubblica di Torino.\nI contenuti.\nIn \"Dalla Resistenza al golpe bianco. Testamento di un anticomunista\", di Aldo Cazzullo, Mondadori, Sogno ha spiegato nel quarto capitolo - redatto secondo Cazzullo dallo stesso Sogno - che poich\u00e9 \"\u00absull'Italia si allungava l'ombra cecoslovacca\u00bb\" e \"\u00abun governo con ministri comunisti sarebbe stata la premessa della trasformazione dell'Italia in una repubblica popolare\u00bb\", non si sarebbe pi\u00f9 sentito vincolato dalla legalit\u00e0 di fronte all'impossibilit\u00e0 di formare un governo \"\u00abespresso da una maggioranza autenticamente democratica\u00bb\". Di qui i contatti con chi avrebbe dovuto organizzare un intervento militare per indurre il presidente Leone a scegliere un governo capace di riformare la Costituzione in senso presidenzialista. Sogno sostenne che la violenza andasse utilizzata solo per difesa da un'offensiva comunista manovrata dall'URSS.\nOltre essere stati rettificati dei \"passi\" del libro di Cazzullo e Sogno nella seconda edizione, su richiesta di Luigi Cavallo, \u00e8 stata anche diffusa una lunga smentita redatta in merito a quanto contenuto nel testo. Nel 2010 Lorenza Cavallo ha ulteriormente rettificato la ristampa (Sperling &amp; Kupfer, 2010) del \"Testamento\".\nSecondo le parole dello stesso Sogno bisognava \"riportare il Paese alla visione risorgimentale\", per mezzo di un'alleanza fra laici occidentali, cattolici liberali e socialisti antimarxisti, contro i comunisti del PCI (ancora legati a doppio filo con il blocco sovietico) e quelli della sinistra extraparlamentare, oltre che contro i neofascisti. Il piano prevedeva anche di mettere fuori legge il Movimento Sociale Italiano, il principale partito neofascista, oltre al Partito Comunista Italiano. Oltre ad essere stati rettificati dei \"passi\" del libro di Cazzullo e Sogno nella seconda edizione, su richiesta di Luigi Cavallo, \u00e8 stata anche diffusa una lunga smentita redatta da Cavallo stesso in merito a quanto contenuto nel testo. Il progetto consisteva nel creare le basi per un governo di alternativa al rischio dell'arrivo dei comunisti al governo.\nLe rivelazioni postume di Sogno.\nNel 1997 Sogno ha rivelato l'elenco del governo che avrebbe dovuto nascere e dei generali che aderirono al progetto, tra essi Giuseppe Santovito, allora a capo della Divisione meccanizzata \"Folgore\", poi del SISMI; ader\u00ec anche il giornalista di destra Giano Accame, socialisti ostili al PCI, elementi della DC e persino comunisti delusi che avevano lasciato il PCI. Secondo le sue memorie si trattava di un \"golpe liberale\" contro la \"\u00abcoalizione moderata, gli intellettuali, le maggiori forze economiche-finanziarie e la Chiesa di Sinistra\u00bb\" che avrebbe previsto la formazione di un governo di emergenza, nel quale Pacciardi avrebbe assunto l'incarico di Presidente del Consiglio e Sogno di Ministro degli Esteri o Ministro della Difesa. Una volta mutata la forma di governo ed estromessi comunisti e fascisti, la parola sarebbe andata agli elettori, onde formare un nuovo Parlamento e un nuovo Governo. La lista del \u00abgoverno forte\u00bb (letta da Sogno nel 1997 in una trasmissione radiofonica), da sottoporre a Leone con l'appoggio dei generali, era la seguente:\nSogno negher\u00e0 anche sempre che il progetto degli ex appartenenti a Pace e Libert\u00e0 prevedesse l'eliminazione fisica dei comunisti, come sostenne invece Norberto Bobbio, ma solo una guerra psicologica e segreta molto dura, paventando anche un rischio di licenziamento per gli operai FIAT che si candidassero in liste sindacali comuniste vicine alla CGIL e favorendo dagli anni '50 agli anni '70 quelli che si organizzavano in sindacati \"democratici\", come CISL e UIL. Dal momento della costituzione di Pace e Libert\u00e0 fino a quello dei Comitati, i proclami anticomunisti erano assai simili a quelli del cattolico Luigi Gedda, pi\u00f9 che a quelli dei gruppi di estrema destra.\nSogno chiarir\u00e0 pi\u00f9 tardi anche i rapporti con l'ex comunista Roberto Dotti, accusato di essere stato membro attivo delle Brigate Rosse:\nEgli non volle mai una dittatura militare e pur non prendendo posizione ma sostanzialmente giustificando il golpe cileno di Pinochet, il suo modello rimase sempre de Gaulle, il generale che aveva garantito le libert\u00e0 costituzionali in Francia (pur dando una decisa svolta presidenziale con il suo carisma), e non i golpisti sudamericani. Lo stesso aggettivo \"bianco\" indicava principalmente il fatto che - nelle intenzioni di Sogno - sarebbe stata una svolta pacifica e incruenta, e l'esercito avrebbe agito solo a scopo difensivo, come la citata riforma gollista francese o la rivoluzione dei garofani in Portogallo. Sogno ribadisce nel testamento che Violante sbagli\u00f2 completamente bersaglio collegando il golpe bianco allo stragismo neofascista: il progetto esisteva, ma si trattava di \"\u00abspingere Leone alla svolta gollista, non di mettere bombe\u00bb\", secondo lui molto poco rispetto all'atmosfera degli anni di piombo e della strategia della tensione, con cui il golpe bianco non aveva nulla a che fare.\nSecondo Indro Montanelli, l'accusa di golpismo mossa nel 1974-76 a Sogno e Pacciardi era \u00abuna delle tante \"bufale\" inventate in quegli anni caldi dalle Sinistre contro chi le avversava\u00bb."}
{"id": "1495525", "revid": "287204", "url": "https://it.wikipedia.org/wiki?curid=1495525", "title": "Lazarea", "text": ""}
{"id": "1495528", "revid": "1573940", "url": "https://it.wikipedia.org/wiki?curid=1495528", "title": "Chiesa di Regina Pacis", "text": "La chiesa di Regina Pacis si trova a Santa Lucia (Prato).\nStoria e descrizione.\nRealizzata nel 1974 su progetto di Roberto Nardi e Lorenzo Cecchi, \u00e8 caratterizzata da un'elegante linea ascendente delle coperture. La decorazione unitaria degli interni \u00e8 di Mihu Vulcanescu.\nNei locali parrocchiali sono conservati alcuni affreschi del Maestro di San Giusto, 1420 circa, staccati dall'antica parrocchiale di Santa Lucia in Monte, come l'altorilievo settecentesco con Santa Lucia, in stucco policromato, in una cappella dell'attuale chiesa, del XII secolo, con paramento e abside in alberese."}
{"id": "1495532", "revid": "767487", "url": "https://it.wikipedia.org/wiki?curid=1495532", "title": "Leliceni", "text": "Leliceni (in ungherese \"Cs\u00edkszentl\u00e9lek\") \u00e8 un comune della Romania di 1.814 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di quattro villaggi: Fitod, Hosas\u0103u, Leliceni, Misentea.\nLeliceni \u00e8 divenuto comune autonomo nel 2004, staccandosi dal comune di S\u00e2ncr\u0103ieni.\nLa maggioranza della popolazione \u00e8 di etnia \"Sz\u00e9kely\"."}
{"id": "1495533", "revid": "1318658", "url": "https://it.wikipedia.org/wiki?curid=1495533", "title": "Raimondo Luraghi", "text": "Profilo biografico.\nNella Resistenza.\nNato a Milano, ma torinese d'elezione (sua madre, rimasta vedova, si rispos\u00f2 nel capoluogo piemontese quando era ragazzo), Luraghi fu sorpreso dall'armistizio nel Sud Est della Francia, occupato dalla IV Armata italiana. Sottotenente della Guardia alla Frontiera, acquartierata presso Saint-Martin-V\u00e9subie, aveva gi\u00e0 avuto modo di opporsi, con i suoi soldati, ai tedeschi e alle milizie di P\u00e9tain, per difendere alcune centinaia di ebrei che avevano trovato un precario rifugio nelle Alpi Marittime. L'8 settembre 1943, insieme al sottotenente Michele Balestrieri (poi fucilato dai nazifascisti) e a un gruppo di suoi soldati, form\u00f2 un primo reparto partigiano nella zona di San Giacomo di Entracque e il 16 settembre sostenne il primo combattimento.\nNel gennaio del 1944 entr\u00f2 nelle formazioni Giustizia e Libert\u00e0, passando in maggio nella 4\u00aa Brigata Garibaldi comandata da \"Barbato\" (Pompeo Colajanni), dapprima come Capo di Stato Maggiore e poi quale comandante del Battaglione Arditi, col nome di battaglia di \"Martelli\". Ferito in combattimento il 29 luglio 1944, fu decorato sul campo di Medaglia d'argento, e poi promosso capitano per meriti di guerra.\nCarriera accademica.\nNel dopoguerra fu redattore dell'edizione piemontese de \"l'Unit\u00e0\". Laureatosi a Torino con Romolo Quazza, con una tesi sull'antifascismo piemontese, fu professore di ruolo di storia e filosofia nei Licei (1954) e poi professore incaricato, ordinario e infine Emerito di \"Storia americana\" e coordinatore del Dottorato di ricerca in \"Storia delle Americhe\" nell'Universit\u00e0 di Genova. Fu inoltre titolare, bench\u00e9 in qualit\u00e0 di professore a contratto, delle cattedre di Storia americana e di Storia moderna presso la Libera universit\u00e0 internazionale degli studi sociali Guido Carli (Luiss) di Roma.\n\u00c8 considerato uno dei massimi studiosi al mondo della guerra civile americana, dei cui aspetti militari ha dato interpretazioni originali suffragate da ricerche col metal detector sui campi di battaglia. La sua opera sulla \"Storia della guerra civile americana\", considerata la miglior opera al mondo in un solo volume sull'argomento, \u00e8 stata tradotta in inglese ed \u00e8 diventata un classico anche negli stessi Stati Uniti d'America.\nFu \"visiting Professor\" in diverse Universit\u00e0 nordamericane, da Harvard alla Richmond (Virginia), a Notre Dame (Indiana), alla New York University, alla University of Georgia, e anche in quella canadese di Toronto. Nel 1999 ricevette il \"Premio Roosevelt\" per la storia navale, per la prima volta assegnato a uno studioso non statunitense. Insieme al capitano cinese Huang Jalin pubblic\u00f2 la prima traduzione italiana originale de \"L'arte della guerra\" di Sun Tzu.\nFu per dieci anni (1990-2000) rappresentante dell'Italia nel Comitato mondiale per la Storia Militare dell'UNESCO. Fu fondatore (1985), primo Presidente e poi presidente onorario della Societ\u00e0 Italiana di Storia Militare, nonch\u00e9 presidente onorario dell'Associazione Amici della Biblioteca Militare Italiana, Presidente dell'Associazione di Studi Canadesi, membro della National Geographic Society, della Society of Military History degli Stati Uniti, dello US Naval Institute. Venne insignito nel 1998 dal Presidente della Repubblica della Medaglia d'oro ai benemeriti della scienza e della cultura; vinse inoltre il Premio Saint Vincent e il Premio Acqui Storia (2008, per \"La spada e le magnolie. Il Sud nella storia degli Stati Uniti\").\nMorte.\nDedito fin all'ultimo ai suoi amati studi, mor\u00ec nella sua casa di Torino il 28 dicembre 2012.\nI figli Silvia e Nino sono diventati entrambi accademici: Silvia \u00e8 docente di Glottologia e Linguistica all'Universit\u00e0 di Pavia dopo aver insegnato all'Universit\u00e0 di Torino e a quella di Roma Tre, Nino \u00e8 \"Wykeham Professor of Ancient (Greek) History\" al New College dell'Universit\u00e0 di Oxford."}
{"id": "1495534", "revid": "110157", "url": "https://it.wikipedia.org/wiki?curid=1495534", "title": "Chiesa dell'Annunciazione (Prato)", "text": "La chiesa dell'Annunciazione si trova in via Benedetto Croce a Prato, nella frazione della Castellina.\nStoria e descrizione.\nCostruita nel 1980-1981, su progetto di Luciano Biagiotti del 1972, ha pianta ovale formata da setti ricurvi non continui in cemento armato e vetrate, e copertura a falde convesse rivestite in rame. Un'ala di muro in cemento armato, innalzandosi, forma il campanile.\nAll'interno ceramiche, una \"Annunciazione\" e un \"crocifisso ligneo\" di Angelo Biancini e una tavola con \"Madonna e santi\", opera veneta del tardo Cinquecento. Sotto il campanile \u00e8 stata ricavata la cappella del Santissimo."}
{"id": "1495540", "revid": "767487", "url": "https://it.wikipedia.org/wiki?curid=1495540", "title": "Lueta", "text": "Lueta (in ungherese \"L\u00f6v\u00e9te\") \u00e8 un comune della Romania di 3.595 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: B\u0103ile Chirui e Lueta.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1495544", "revid": "767487", "url": "https://it.wikipedia.org/wiki?curid=1495544", "title": "Teleradio Acireale", "text": "Teleradio Acireale, nota anche come T.R.A., \u00e8 un'emittente televisiva privata nata ad Acireale nel 1989 e trasmetteva in analogico sul canale 44 della banda UHF e in sperimentazione sul canale VHF 3 H in DVB-T. Dopo lo switch off trasmette sui canali UHF 51 e 59 su un multiplex autonomo insieme ad altri canali.\nL'emittente fu creata su iniziativa dell\"'Assia\", \"Associazione degli imprenditori acesi\", che stanzi\u00f2 i primi fondi necessari per l'acquisto delle apparecchiature e la locazione dei locali destinati alla redazione ed agli studi. Il primo direttore fu il giornalista Gaetano Rizzo che la fond\u00f2 assieme all'imprenditore Alessandro Monaco e all'avvocato Gaetano Cundari. \nIl telegiornale \"T.R.A. News\" va in onda tutti i giorni alle ore 14.00 ed in atto \u00e8 diretto da Giovanni Iozzia. In passato ha trasmesso programmazione del circuito nazionale 7 Gold. Dal 2013 in programmazione due format, \"le parole sono importanti\" e \"Reportando\" ideati da Vincenzo Barbagallo."}
{"id": "1495545", "revid": "125638188", "url": "https://it.wikipedia.org/wiki?curid=1495545", "title": "Carlo Denina", "text": "Biografia.\nSecondo dei quattro figli di Giuseppe Denina, ottenne, grazie al legame di \"patronage\" con la famiglia dei conti Roero Trotti, una borsa di studio al Collegio delle Province in qualit\u00e0 di uno dei due borsisti che la provincia di Saluzzo inviava presso l'istituzione fondata nel 1729 da Vittorio Amedeo II. \nOttenuto il diaconato e il sacerdozio dal vescovo di Saluzzo, Denina decise d'impegnare se stesso e i suoi scolari in qualche \u00abesercizio letterario\u00bb, che introduceva \u00abdiversi scolari con diverso carattere, due padri che si fingevano a ritirarsi da scuola per condursi a vacanze, e un pedante ridicolo, che era l'eroe del dramma giocoso, composto secondo le regole di Aristotele\u00bb. Ne nacque una rappresentazione teatrale, il \"Don Margofilo\" (non conservato), che gener\u00f2 polemiche e malumori che giunsero all'attenzione della Segreteria degli Interni sabaudo e al Magistrato della Riforma, la pi\u00f9 alta autorit\u00e0 sabauda nell'ambito dell'istruzione.\nQualche anno pi\u00f9 tardi Denina diede alla luce un opuscolo diretto a dimostrare che il clero non doveva arroccarsi nella gelosa difesa dei propri privilegi, ma doveva collaborare fattivamente con il governo, facilitando la riscossione della tasse, denunciando il contrabbando e, in generale, mettendo a disposizione la propria influenza per indurre la popolazione a rispettare le scelte economiche emanate dallo Stato. Anche in questo caso la \"Lettera di N. Daniel Cairo al p. Atanasio di Passagna sopra il dovere de' ministri evangelici di predicare colle istruzioni e coll'esempio l'osservanza delle leggi civili e spezialmente in riguardo agl'imposti\" ebbe un'accoglienza fredda.\nDenina, che fu quasi coetaneo e biografo del matematico Joseph-Louis Lagrange (al quale \u00e8 intitolato il Liceo-Ginnasio di Vercelli), inser\u00ec una biografia di costui nella sua \"Prusse litt\u00e9raire\", lasciando preziose testimonianze della vita di Lagrange a Torino e della sua attivit\u00e0 scientifica nel periodo berlinese."}
{"id": "1495546", "revid": "767487", "url": "https://it.wikipedia.org/wiki?curid=1495546", "title": "Lunca de Jos", "text": "Lunca de Jos (in ungherese \"Gyimesk\u00f6z\u00e9plok\") \u00e8 un comune della Romania di 5.309 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 9 villaggi: Bara\u021bco\u0219, Lunca de Jos, Poiana Fagului, Puntea Lupului, Valea Boro\u0219, Valea Capelei, Valea \u00centunecoas\u0103, Valea lui Antaloc, Valea Rece.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1495547", "revid": "22475", "url": "https://it.wikipedia.org/wiki?curid=1495547", "title": "Chiesa dell'Ascensione (Prato)", "text": "La chiesa dell'Ascensione si trova a Prato.\nStoria e descrizione.\nSu progetto di Eugenio Castellani e Vittorio Taddei, la chiesa, inaugurata nel 1996, \u00e8 circondata per tre lati da un porticato ed ha copertura a doppia falda, digradante verso l'ingresso.\nL'interno, coperto da grandi travi in legno lamellare, si caratterizza per il notevole complesso di vetrate figurate (1994-2004), su disegno di Mikul\u00e1\u0161 Rachl\u00edk, sul tema dell\"'Ascensione\" come progetto di fede nella storia della Chiesa (tra i soggetti \"Ascensione\", \"Torre di Babele\", \"Albero della vita\", il \"Ciclo del pane\", \"Acqua viva\", \"Ultima cena\", \"Via Crucis\", \"Resurrezione\", \"Evangelisti\")."}
{"id": "1495551", "revid": "1855146", "url": "https://it.wikipedia.org/wiki?curid=1495551", "title": "Champagne (provincia)", "text": "La Champagne (: , dal latino \"Campania\"; in italiano Sciampagna ) era una delle antiche province francesi.\nLe citt\u00e0 principali erano Troyes (capoluogo), Reims ed \u00c9pernay. Famosa per la produzione del vino omonimo, corrispondeva al territorio di cinque attuali dipartimenti: Aisne, Aube, Alta Marna, Marna, e Senna e Marna. Costituiva anche la maggior parte della ex regione amministrativa di Champagne-Ardenne, dal 2016 confluita nel Grande Est.\nStoria.\nNel Medioevo la provincia era un polo commerciale noto in tutta Europa per le numerose fiere che vi si svolgevano. Divenuta contea al principio del XII secolo, la Champagne fu riunita alla Corona di Francia grazie al matrimonio fra Jeanne de Champagne e Filippo di Francia, re dal 1285 col nome di Filippo IV. La provincia riguadagn\u00f2 la propria autonomia alla morte del sovrano nel 1314, ma Luigi X la riun\u00ec definitivamente alla Corona. Costituiva la \"g\u00e9n\u00e9ralit\u00e9\" di Ch\u00e2lons-en-Champagne, creata nel 1542, comprendendo l'Argonne, il Bassigny, la Brie champenoise, il Perthois, il Rhemois, il Senonais e il Vallage.\nBattaglie.\nLa Champagne fu teatro di alcune fra le pi\u00f9 grandi battaglie della storia della Francia:"}
{"id": "1495553", "revid": "22475", "url": "https://it.wikipedia.org/wiki?curid=1495553", "title": "Tempio di Giove Statore (II secolo a.C.)", "text": "Il tempio di Giove Statore era un tempio dell'Antica Roma dedicato a Giove Statore. Insieme al tempio di Giunone Regina era racchiuso dalla \"Porticus Metelli\", pi\u00f9 tardi ricostruito da Augusto, che ne preserv\u00f2 il perimetro e le fondazioni, ufficialmente a nome della sorella Ottavia, assumendo il nome di \"Porticus Octaviae\". In seguito il porticato fu rimaneggiato sotto Settimio Severo. L'attributo \"Stator\" significa \"colui che ferma\" e si ricollega alla costruzione di un altro tempio in onore di Giove Statore, situato nel Foro Romano.\nStoria.\nL'edificio venne commissionato da Quinto Cecilio Metello Macedonico dopo il trionfo conseguito nel 146 a.C. ed edificato l'anno dopo. Altri nomi che assunse nel corso dei secoli furono \"aedes Iovis Metellina\" e \"aedes Metelli\", per via del cognome del suo commissionatore e del portico in cui era racchiuso. Fu realizzato dall'architetto di origine greca Ermodoro di Salamina. La costruzione sorgeva nelle vicinanze del circo Flaminio, dove ora sorge la chiesa di Santa Maria in Campitelli. Il tempio di Giunone Regina era invece situato ad ovest, al lato opposto di via della Tribuna di Campitelli.\nVelleio Patercolo tace riguardo alla possibilit\u00e0 che il tempo di Giunone sia stato eretto anch'esso per volere di Metello: \u00e8 invece sicuro che il tempio di Giove Statore fu il primo edificio templare costruito completamente in marmo. Questa affermazione probabilmente vale per entrambe le strutture. Davanti al tempio Metello posizion\u00f2 la statue equestri realizzate da Lisippo raffiguranti i generali di Alessandro Magno (evidenti allusioni allo stesso Augusto), ed \u00e8 noto che al suo interno vi fossero famose opere d'arte.\nStruttura.\nL'antico tempio.\nIl vecchio tempio del II secolo a.C. aveva uno schema periptero di tipo greco, ossia era circondato da una peristasi di colonne sui quattro lati (in questo caso dodici sul lato lungo, sei sul lato corto, con colonne sul lato posteriore). Lo spazio tra una colonna e l'altra era uguale a quello che le distanziava dalla cella. Si era trattato del primo tempio periptero della romanit\u00e0, interamente in marmo, ritenuto da Vitruvio un modello nel suo genere. Anche la statua della divinit\u00e0, come quella di Giunone, era opera di scultori greci, Policle e Dioniso.\nUn magnifico frammento di capitello ionico conservato ora nella basilica di San Lorenzo fuori le mura si ritiene che sia l'unico elemento rimasto del tempio repubblicano.\nRifacimento augusteo.\nIl tempio rifatto da Augusto (tra il 33 e il 23 a.C.), completamente diverso per pianta e alzato, era sempre esastilo ma \"sine post\u00eccum\" (ovvera senza colonnato lungo la parte posteriore), come si evince dalla \"Forma Urbis\". Poich\u00e9 non vi erano iscrizioni sui templi e c'erano invece evidenti rappresentazioni di una lucertola e di un rospo, qualcuno ha ricollegato a questa caratteristica l'etimologia dei nomi degli architetti spartani Sauro e Batraco, che secondo Plinio il Vecchio realizzarono il tempio e quello di Giunone Regina. Sempre secondo la stessa leggenda, dal momento che le decorazioni dei due templi sarebbero state confuse, le statue votive delle due divinit\u00e0 si riteneva fossero state collocate nelle celle sbagliate da parte degli operai del cantiere."}
{"id": "1495555", "revid": "767487", "url": "https://it.wikipedia.org/wiki?curid=1495555", "title": "Lunca de Sus", "text": "Lunca de Sus (in ungherese \"Gyimesfels\u0151lok\") \u00e8 un comune della Romania di 3.508 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 6 villaggi: Comiat, Izvorul Trotu\u0219ului, Lunca de Sus, P\u0103ltini\u0219-Ciuc, Valea G\u00e2rbea, Valea Ugra.\nLa maggioranza della popolazione (circa il 97%) \u00e8 di etnia \"Sz\u00e9kely\"."}
{"id": "1495557", "revid": "729019", "url": "https://it.wikipedia.org/wiki?curid=1495557", "title": "Scorsone", "text": "Lo Scorsone \u00e8 una fiumara calabrese. Affluente del fiume Beltrame, sgorga dalle colline delle Preserre catanzaresi e attraversa il centro abitato di San Vito sullo Jonio.\nNel 1972 caus\u00f2 una disastrosa esondazione con vittime e feriti."}
{"id": "1495558", "revid": "767487", "url": "https://it.wikipedia.org/wiki?curid=1495558", "title": "Lupeni (Harghita)", "text": "Lupeni (in passato \"Farca\u015ffal\u0103u\", in ungherese \"Farkaslaka\") \u00e8 un comune della Romania di 4.486 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 9 villaggi: Bisericani, Bulg\u0103reni, Firtu\u0219u, Lupeni, Mor\u0103reni, P\u0103ltini\u0219, P\u0103uleni, Satu Mic, S\u00e2ncel.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1495560", "revid": "767487", "url": "https://it.wikipedia.org/wiki?curid=1495560", "title": "Harry Bateman", "text": "Ha studiato al Trinity College dell'Universit\u00e0 di Cambridge. Si \u00e8 laureato nel 1906 ed \u00e8 divenuto lecturer (professore associato) all'Universit\u00e0 di Liverpool. Nel 1910, \u00e8 divenuto lecturer al Bryn Mawr College. Dal 1912 al 1915, fu borsista all'Universit\u00e0 Johns Hopkins a Baltimora negli Stati Uniti d'America. Dal 1915 al 1917, fu lecturer alla Johns Hopkins. \nNel 1917 \u00e8 divenuto professore di matematica, fisica teorica e aerodinamica al Throop Polytechnic Institute di Pasadena. \nBateman lavorava sulla fisica matematica, specialmente sull'elettrodinamica, l'idrodinamica e sulle funzioni speciali. \nAlla sua morte, Bateman lasciava un manoscritto incompleto sulle funzioni speciali e le trasformate integrali. \nIl manoscritto, chiamato Bateman manuscript project, fu pubblicato a cura di Arthur Erd\u00e9lyi, Fritz Oberhettinger, Francesco Tricomi e Wilhelm Magnus. "}
{"id": "1495562", "revid": "110157", "url": "https://it.wikipedia.org/wiki?curid=1495562", "title": "Chiesa della Resurrezione (Prato)", "text": "La chiesa della Resurrezione si trova a Prato, nella zona di Mezzana / centro.\nStoria e descrizione.\nCostruita su progetto di Luigi Zangheri, la chiesa fu consacrata nel 1982 dal Vescovo di allora Mons. Pietro Fiordelli, alla presenza del parroco fondatore Don Giuliano Guarducci.\nHa una compatta volumetria parallelepipeda a spigoli smussati, con pareti a setti in cemento armato e ampie vetrate. Al centro del presbiterio \u00e8 un \"Cristo risorto\" (1982) in bronzo, di Marcello Tommasi.\nVicino alla chiesa \u00e8 presente un parco, composto anche da un campetto di calcetto e di basket, sede di gruppi di giovani"}
{"id": "1495566", "revid": "830939", "url": "https://it.wikipedia.org/wiki?curid=1495566", "title": "Domenico Caminer", "text": "Biografia.\nNato in una famiglia borghese veneziana che gli consent\u00ec di ricevere una buona educazione, ancora molto giovane spos\u00f2 Anna Maldini. A venti anni, nel 1751, divenne padre di Elisabetta e poi di Antonio, entrambi futuri giornalisti.\nEsord\u00ec come autore teatrale con alcune commedie, tra queste \"Fattor galantuomo\" del 1757. Nel 1762 cambi\u00f2 attivit\u00e0: divenne redattore della \"Nuova Gazzetta Veneta\", stampata da Pietro Marcuzzi. La \"Gazzetta\" ebbe modesto successo e la sua carriera prosegu\u00ec nel settore editoriale.\nNel 1768 fond\u00f2 \"L'Europa Letteraria\". Il periodico, al quale collaborarono la figlia Elisabetta e il geologo e naturalista Alberto Fortis, visse fino al 1773. L'anno dopo (1774) cre\u00f2 assieme alla figlia il \"Giornale Enciclopedico\", uno dei principali periodici illuministi italiani. Nel 1777 (o forse nel 1783) assunse la direzione del \"Nuovo Postiglione\", un settimanale di cronaca politica e fatti militari da tempo in difficolt\u00e0, associando nell'impresa il figlio Antonio\nOpere.\nDomenico Caminer fu autore di diversi libri sui temi dell'attualit\u00e0 politica:"}
{"id": "1495567", "revid": "439868", "url": "https://it.wikipedia.org/wiki?curid=1495567", "title": "J\u0101\u0146i", "text": "Con il termine J\u0101\u0146i (IPA: ja\u02d0\u0272i) si designa una festivit\u00e0 lettone che si celebra nei giorni 23-24 giugno, per festeggiare il solstizio d'estate, il giorno dell'anno con il maggior numero di ore di luce e con il minore di oscurit\u00e0. Entrambi i giorni di \"J\u0101\u0146i\" sono festa nazionale, e la gente solitamente li trascorre in campagna.\nStoria.\nLo \"J\u0101\u0146i\" era originariamente una festivit\u00e0 pagana, ma dopo la cristianizzazione della Lettonia divenne associata alla ricorrenza del giorno di San Giovanni Battista (24 giugno). Ecco la motivazione per la quale lo \"J\u0101\u0146i\" viene celebrato nei giorni 23-24 anzich\u00e9 21-22, ossia quando avviene effettivamente il solstizio.\nLeggende.\nLa tradizione vuole questi siano i giorni nei quali le forze della natura esprimano il massimo della loro forza, e nei quali il confine tra il mondo materiale e quello spirituale sia il pi\u00f9 sottile. Nel passato, si credeva che streghe malefiche andassero in giro durante questo periodo; per questo motivo, la gente adornava le proprie abitazioni con rami di sorbo e spine, a scopo protettivo. Al giorno d'oggi, altre decorazioni sono popolari; tra le quali rami di betulla ma anche di quercia, fiori e foglie, specialmente di felce. Si indossano ghirlande fatte di fiori (per le donne) o foglie di quercia (per gli uomini). Nelle zone rurali si decora anche il bestiame.\nSi crede anche che lo \"J\u0101\u0146i\" sia il periodo perfetto per raccogliere le erbe, in quanto si crede che abbiano poteri magici. Altre pratiche paranormali durante lo \"J\u0101\u0146i\" variano dalla predizione del futuro agli auspici per un buon raccolto e per la fertilit\u00e0 del bestiame.\nUna famosa usanza di queste celebrazioni \u00e8 rappresentata dalla ricerca del mitologico \"Fiore della Felce\", siccome si crede che il fiore della felce sia un simbolo di una conoscenza celata. Attualmente, questo viene sostituito dall'avere rapporti sessuali. Ma ciononostante, non si hanno considerevoli aumenti nel tasso di natalit\u00e0 nel periodo marzo/aprile successivo Latvijas statistika.\nTradizioni.\nUn altro importante elemento della festa \u00e8 rappresentato dal fuoco: una fiamma deve essere tenuta accesa dall'alba al tramonto; solitamente questa \u00e8 un fal\u00f2, che viene tradizionalmente attraversato dalla gente saltando, per assicurarsi prosperit\u00e0 e fertilit\u00e0.\nIl cibo tradizionale della festa di San Giovanni \u00e8 lo \"J\u0101\u0146u siers\", una tipologia di formaggio cagliato con uova e semi di cumino, mentre la bevanda tradizionale \u00e8 la birra. Molte persone si fabbricano il formaggio in proprio, alcuni fanno lo stesso anche per la birra.\nPericoli.\nRappresentanti del Servizio Sanitario lettone spesso avvertono la popolazione di stare attenta in questi giorni: si riscontrano spesso problemi dovuti agli eccessi nel mangiare o nel bere, cos\u00ec come nel cattivo uso dei fuochi."}
{"id": "1495568", "revid": "110157", "url": "https://it.wikipedia.org/wiki?curid=1495568", "title": "Chiesa dell'Immacolata Concezione (Prato)", "text": "La chiesa dell'Immacolata Concezione si trova in via Sette marzo a Galcetello (Prato).\nStoria e descrizione.\nLa chiesa \u00e8 situata in via 7 Marzo, nella zona nord della citt\u00e0 di Prato, ai piedi del Monteferrato. La prima pietra della chiesa \u00e8 stata posata nel 1992, la consacrazione \u00e8 del 1996. La semplice struttura a pianta decagonale \u00e8 stata realizzata progetto degli architetti pratesi Stefano Benedetti, Mario Gestri, Alessandro Goti. 'interno \u00e8 caratterizzato da un'unitaria sistemazione degli spazi liturgici curata da Salvatore Cipolla (notevoli il \"crocifisso\", in gres, e la \"Madonna\", in legno e cristallo)."}
{"id": "1495572", "revid": "287204", "url": "https://it.wikipedia.org/wiki?curid=1495572", "title": "Jani", "text": ""}
{"id": "1495573", "revid": "39884", "url": "https://it.wikipedia.org/wiki?curid=1495573", "title": "Jerry Scotti", "text": ""}
{"id": "1495574", "revid": "486946", "url": "https://it.wikipedia.org/wiki?curid=1495574", "title": "Nuovo Circo", "text": ""}
{"id": "1495576", "revid": "110157", "url": "https://it.wikipedia.org/wiki?curid=1495576", "title": "Chiesa della Sacra Famiglia (Prato)", "text": "La chiesa della Sacra Famiglia si trova a Prato.\nStoria e descrizione.\nLa chiesa, opera di Silvestro Bardazzi, Francesco Gurrieri, (1961-1970), \u00e8 un suggestivo blocco tronco piramidale, coperto in alluminio su un basamento in cemento; all'interno, con soffitto segnato da robuste nervature a cassettone, i vari spazi liturgici sono ornati da opere di Tito Amodei, Vitaliano De Angelis, Milo Milani. "}
{"id": "1495577", "revid": "1543377", "url": "https://it.wikipedia.org/wiki?curid=1495577", "title": "Farfalle e falene endemiche dell'Italia", "text": "Le farfalle e falene endemiche dell'Italia, in senso stretto, comprendono quasi 200 specie; a queste si possono aggiungere circa un centinaio di specie il cui areale si estende ad alcune porzioni dei paesi confinanti. Alle specie endemiche si aggiungono infine oltre 200 sottospecie (una settantina delle quali relative al solo genere \"Zygaena\"), per un totale di pi\u00f9 di 500 taxa. Nell'elenco non vengono prese in considerazione la maggior parte delle numerose forme geografiche descritte per le farfalle diurne (non essendoci accordo nell'attribuire ad esse lo status di sottospecie) e neppure gli endemismi alpini che risultano ampiamente distribuiti anche nel versante settentrionale delle Alpi.\nPi\u00f9 della met\u00e0 di questi taxa sono endemici della regione sardo-corsa (con areale talvolta esteso all'Arcipelago Toscano o pi\u00f9 raramente alla Toscana continentale) oppure dell'Appennino (soprattutto centrale e meridionale, con eventuale estensione dell'areale alla Sicilia o alle Alpi liguri e Marittime). Un numero minore di taxa risulta endemico di settori limitati delle Alpi (oltre il 20%) o della Sicilia (poco pi\u00f9 del 10%, talvolta con areale esteso anche alla Calabria). Poche le specie o le sottospecie endemiche della Pianura Padano-Veneta (soprattutto nordorientale) o di gran parte dell'Italia.\nDelle 30 specie italiane della famiglia Micropterigidae, (microlepidotteri primitivi appartenenti al sottordine Zeugloptera), 16 sono endemiche. L'unica specie europea della famiglia Brahmaeidae \u00e8 endemica dell'Italia meridionale."}
{"id": "1495582", "revid": "110157", "url": "https://it.wikipedia.org/wiki?curid=1495582", "title": "Chiesa del Sacro Cuore di Ges\u00f9 (Prato)", "text": "La chiesa del Sacro Cuore di Ges\u00f9 si trova a Prato.\nRealizzata nel 1957-1965 su progetto di Mariano Pallottini, ha struttura parallelepipeda sormontata da un robusto tiburio-torrione. All'interno opere di Angelo Biancini e Adon Brachi.\nAttualmente il priore \u00e8 monsignor Canonico capitolare Vittorio Aiazzi."}
{"id": "1495586", "revid": "1234826", "url": "https://it.wikipedia.org/wiki?curid=1495586", "title": "Piero Gheddo", "text": "Biografia.\nFiglio di Giovanni Gheddo e Rosetta Franzi, e primo di tre fratelli, ha frequentato il seminario diocesano di Moncrivello, in provincia di Vercelli, poi \u00e8 entrato nel Pontificio istituto missioni estere (PIME) nel 1945 ed \u00e8 stato ordinato sacerdote nel 1953.\n\u00c8 stato fra i fondatori dell'Editrice Missionaria Italiana (EMI) nel 1955 e di Mani Tese nel 1963. Dal 1994 \u00e8 direttore dell'Ufficio storico del PIME a Roma. Ha diretto la rivista \"Mondo e Missione\" dal 1959 al 1994), \u00e8 stato fondatore e direttore dell'agenzia d'informazione \"Asia News\" nel 1987, ha anche diretto la rivista per i giovani \"Italia Missionaria\", dal 1953 al 1958 e dal 1975 al 1991).\nPadre Gheddo ha collaborato con numerosi giornali italiani, tra i quali \"Avvenire\", \"L'Osservatore Romano\", \"Il Giornale\", \"Gente\", \"Epoca\", \"Famiglia Cristiana\" e \"Messaggero di Sant'Antonio\". Dal 1993 al 1995 ha presentato il \"Vangelo della domenica\" su Rai 1. Nel 1988 ha condotto per tre mesi, da ottobre a dicembre, su Radio 2, la rubrica religiosa \"Parole di vita\".\nIl 18 febbraio 2006 ha avuto inizio la causa di beatificazione dei genitori di Padre Gheddo, Rosetta Franzi e Giovanni Gheddo. La prima \u00e8 morta nel 1934 di parto gemellare e di polmonite a 32 anni, il secondo nel dicembre del 1942 a 42 anni, durante la seconda Guerra Mondiale in Russia, alla quale partecip\u00f2 come capitano d'artiglieria della divisione Cosseria. Ricevuto l'ordine di ritirarsi mentre il 17 dicembre 1942, avrebbe potuto mettersi in salvo con i suoi soldati, rimase invece nell'ospedaletto da campo con i feriti intrasportabili, al posto del suo giovane sottotenente, al quale cos\u00ec salv\u00f2 la vita. Per questo atto eroico gli fu assegnata la medaglia al valor militare. Insieme a lui volle rimanere con i feriti nell'ospedaletto anche padre Pio Chiesa (Mont\u00e0 d'Alba, Cuneo 1897 - Krasnj 1942), cappellano gesuita poi disperso e medaglia d'argento al valor militare. Piero Gheddo parla di questi fatti nel suo libro \"Il testamento del capitano. Mio padre Giovanni disperso in Russia nel 1942\" (2008).\nGheddo era noto per la sua attivit\u00e0 di missionario-giornalista e per le sue prese di posizione contro la guerra in Vietnam e contro i no-global. Ha proposto di boicottare le Olimpiadi in Cina del 2008 per liberare la Birmania.\nA causa di problemi di salute dal 2014 si trovava presso la Fondazione Sacra Famiglia di Cesano Boscone. \u00c8 morto la mattina del 20 dicembre 2017 all'et\u00e0 di 88 anni.\nI suoi viaggi extraeuropei.\nPadre Gheddo ha compiuto innumerevoli viaggi in tutti i continenti, che racconta nei suoi libri e nei suoi interventi alla radio o in televisione.\nOpere.\nPadre Gheddo ha scritto pi\u00f9 di 80 libri, con una trentina di traduzioni all'estero."}
{"id": "1495587", "revid": "253269", "url": "https://it.wikipedia.org/wiki?curid=1495587", "title": "Tony Martin (attore)", "text": "Intrattenitore di nightclub e attore di cinema, ma anche interprete in spettacoli di cabaret, inizi\u00f2 ad esibirsi con il nome di Anthony Martin. Vanta nel suo repertorio brani di successo tanto di musica popolare quanto di genere \"big band\".\nBiografia.\nNato in una famiglia di religione ebraica emigrata in California dalla Polonia, si avvicin\u00f2 alla musica all'et\u00e0 di dieci anni quando la nonna gli regal\u00f2 un sassofono. Corista come controtenore nel coro della scuola primaria, form\u00f2 il suo primo gruppo musicale - \"The Red Peppers\" - durante gli studi alle scuole superiori.\nContestualmente inizi\u00f2 a suonare insieme ai gruppi di Tom Gerun e Woody Herman. Lasciato il Saint Mary's College di Moraga e la \"band\" di Gerun, a met\u00e0 degli anni trenta si rec\u00f2 a Hollywood con l'intento di lavorare nel cinema. Fu a quell'epoca che assunse il nome d'arte di Tony Martin.\nVocalista con George Burns e Gracie Allen in programmi per la radio, debutt\u00f2 nel cinema partecipando a film con piccoli ruoli, come ad esempio quello di un marinaio in \"Seguendo la flotta\" (1936), i cui interpreti principali erano Fred Astaire e Ginger Rogers. Queste partecipazioni gli consentirono di firmare un contratto con la 20th Century Fox e successivamente con la Metro Goldwyn Mayer. Con questa casa cinematografica avrebbe poi recitato in numerosi musical fra gli anni quaranta e gli anni cinquanta, fra cui \"Cos\u00ec parla il cuore\" (1954), basato sulla vita del compositore Sigmund Romberg e interpretato accanto a Jos\u00e9 Ferrer e Merle Oberon.\nTuttavia non lasci\u00f2 mai la professione di cantante e, tra il 1938 e il 1942, incise per la Decca Records diversi brani di successo. Partecip\u00f2 alla seconda guerra mondiale dapprima nell'United States Navy e quindi nell'United States Army Air Forces. .\n disposta a farlo incidere fu la Mercury Records, allora piccola etichetta indipendente di Chicago. Con essa Martin incise venticinque dischi fra il 1946 e il 1947 incluso il brano \"To Each His Own\" che vendette un milione di copie. Questo successo indusse la RCA Victor a offrirgli un nuovo contratto nel 1947, una volta concluso il rapporto con la Mercury Records.\nUno fra i suoi maggiori successi discografici \u00e8 stato \"There's No Tomorrow\", versione in lingua inglese del brano napoletano \"'O sole mio\", la cui pi\u00f9 recente esecuzione \"live\" risale all'agosto 2007, durante la partecipazione del novantacinquenne Martin a uno \"special\" su cinquant'anni di musica pop.. Ha interpretato anche \"standard\" ed \"evergreen\", come \"Begin the Beguine\" e \"As Time Goes By\" (in coppia con Julio Iglesias).\nDurante la sua carriera vinse diciassette dischi d'oro e nel 1955 ottenne una \"nomination\" agli Emmy Awards come miglior cantante. Figura come \"star\" della Hollywood Walk of Fame per la sua attivit\u00e0 nel cinema e nella televisione.\nDal 1937 al 1941 Martin fu sposato con l'attrice Alice Faye. Dopo il divorzio dalla Faye, nel 1948 Martin si spos\u00f2 nuovamente con la celebre attrice e ballerina Cyd Charisse. La loro unione, durata 60 anni, fino alla morte di lei, nel giugno 2008, \u00e8 una tra le pi\u00f9 durature nel mondo dello \"showbiz\" statunitense. Dal loro matrimonio nacque nel 1950 Tony Martin Jr.\n\u00c8 scomparso nel 2012, all'et\u00e0 di 98 anni."}
{"id": "1495588", "revid": "287204", "url": "https://it.wikipedia.org/wiki?curid=1495588", "title": "L\u00e9on Jouhaux", "text": "Biografia.\nIl padre di Jouhaux lavorava in una fabbrica di fiammiferi ad Aubervilliers. Quando le entrate della famiglia furono messe in discussione a causa di uno sciopero, Jouhaux lasci\u00f2 la scuola secondaria. Inizi\u00f2 a lavorare presso la fabbrica all'et\u00e0 di sedici anni e presto divenne un membro importante del sindacato. Nel 1900 prese parte ad uno sciopero contro l'uso del fosforo bianco che aveva accecato suo padre. Fu, cos\u00ec, licenziato e, in seguito, cambi\u00f2 vari posti di lavoro fino a quando il sindacato riusc\u00ec a farlo riassumere.\nNel 1906, fu eletto dall'unione locale come rappresentante presso la \"Conf\u00e9d\u00e9ration g\u00e9n\u00e9rale du travail\", dove scal\u00f2 presto le posizioni dirigenziali. Dal 1909 divenne tesoriere ad interim, e poco dopo (il 12 luglio dello stesso anno) fu nominato segretario generale dell'organizzazione. Rest\u00f2 in carica fino al 1947. Il lungo periodo di permanenza al vertice dell'organizzazione gli valse il soprannome di \"generale\". I suoi obiettivi sindacali erano quelli classici dei primi movimenti di lavoratori: la giornata lavorativa di otto ore, il diritto ad essere rappresentati dai sindacati, la contrattazione collettiva e le ferie pagate. Durante il governo del Fronte Popolare, fu fra i firmatari degli Accordi di Matignon del 1936, che prevedevano la concessione di molti di questi diritti ai lavoratori francesi.\nNegli anni che precedettero la seconda guerra mondiale, organizz\u00f2 molte manifestazioni di protesta, anche contro la guerra. Iniziata la guerra, Jouhaux support\u00f2 il suo paese, convinto che una vittoria della Germania nazista avrebbe portato alla distruzione della democrazia in Europa. Durante la guerra, fu arrestato e internato nel campo di concentramento di Buchenwald.\nDopo la guerra, lasci\u00f2 la CGT per dar vita a \"Force Ouvri\u00e8re\" (\"Forza Operaia\"), un sindacato di ispirazione socialdemocratica, in risposta alla sempre maggiore influenza esercitata dal Partito Comunista Francese sulla Confederazione Generale.\nNel 1951 ottenne il Premio Nobel per la pace.\nNel contesto internazionale, il suo lavoro fu importante per la creazione dell'Organizzazione Internazionale del Lavoro (OIL - ILO). Raggiunse le posizioni pi\u00f9 alte nelle organizzazioni sindacali internazionali, inclusa la Federazione Sindacale Mondiale.\nAlla sua morte, fu seppellito al cimitero di P\u00e8re-Lachaise, a Parigi."}
{"id": "1495594", "revid": "287204", "url": "https://it.wikipedia.org/wiki?curid=1495594", "title": "Leon Jouhaux", "text": ""}
{"id": "1495596", "revid": "76963", "url": "https://it.wikipedia.org/wiki?curid=1495596", "title": "Lou Dobbs", "text": "Biografia.\n\u00c8 stato in passato il redattore del \"Lou Dobbs Tonight\" della CNN. Attivo per Fox News, \u00e8 anche un editorialista e ospite fisso di spettacoli radiofonici. \"Lou Dobbs Tonight\" ha conquistato il secondo audience pi\u00f9 alto della CNN (dopo il \"Larry King Live\") con circa 800000 spettatori a serata."}
{"id": "1495597", "revid": "712828", "url": "https://it.wikipedia.org/wiki?curid=1495597", "title": "Il portale delle tenebre", "text": ""}
{"id": "1495608", "revid": "125245910", "url": "https://it.wikipedia.org/wiki?curid=1495608", "title": "Miranda warning", "text": "Miranda warning (in italiano diritti Miranda) \u00e8 l'avviso dato negli Stati Uniti d'America dalla polizia ai sospettati di reato sotto custodia di polizia (\"police custody\"), o sotto custodia cautelare (\"custodial situation\") prima che gli siano rivolte domande relative al compimento di un reato. La custodia cautelare \u00e8 quella in cui la libert\u00e0 di circolazione di un soggetto \u00e8 limitata sebbene egli non sia in arresto.\nUn'eventuale affermazione incriminante di un soggetto, rilasciata prima che sia edotto dei \"Miranda warning\", non pu\u00f2 costituire prova a suo carico. In ogni caso la polizia pu\u00f2 chiedere dati anagrafici come nome, data di nascita e indirizzo senza leggere il \"Miranda warning\".\nStoria.\nVenne introdotto a seguito del caso \"Miranda v. Arizona\". Ernesto Arturo Miranda (nato a Mesa, in Arizona, e residente a Flagstaff, sempre in Arizona) venne arrestato nel marzo 1963 per furto. In seguito confess\u00f2 lo stupro di una diciottenne avvenuto due giorni prima; al processo, l'accusa us\u00f2 come prove non solo la sua confessione, ma anche il riconoscimento da parte della vittima. Miranda fu accusato di stupro e rapimento e condannato a un periodo tra i 20 e i 30 anni di carcere per ogni accusa. L'avvocato d'ufficio di Miranda, John J. Flynn, si appell\u00f2 alla Corte suprema dell'Arizona che conferm\u00f2 la sentenza, insistendo molto sul fatto che Miranda non avesse specificamente chiesto un avvocato.\nIl caso venne definito il 13 giugno 1966 dalla Corte suprema che stabil\u00ec che ogni dichiarazione, sia accusatoria sia a discolpa, resa da un accusato preso in custodia dalla polizia in risposta a un interrogatorio sia utilizzabile durante il processo solo nel caso in cui l'accusato sia stato informato del suo diritto di avere un avvocato e di non auto-accusarsi, che mostri di aver compreso questi diritti ed eventualmente di rinunciarvi coscientemente.\nEarl Warren, presidente della Corte suprema, fu uno dei 5 giudici a schierarsi per questo parere (assieme ai colleghi Black, Douglas, Brennan, Fortas) \nMiranda venne poi riprocessato sulla base della decisione e condannato attraverso le altre prove a 20 anni di carcere. Rilasciato, divent\u00f2 una sorta di celebrit\u00e0 autografando i cartoncini contenenti il \"Miranda warning\" che i poliziotti portano con s\u00e9. Mor\u00ec il 31 gennaio 1976 durante una rissa in un locale.\nTesto.\nNel tempo la formulazione del testo dei \"Miranda warning\" si \u00e8 differenziata nei 50 stati. La parte iniziale comune recita:\nAffinch\u00e9 l'interrogatorio abbia valore, \u00e8 necessaria l'esplicita affermazione della piena comprensione dei \"Miranda warning\" da parte dell'interrogato.\nSebbene la cultura cinematografica abbia reso i \"Miranda warning\" una componente quasi imprescindibile dall'arresto, da un punto di vista legislativo l'arresto pu\u00f2 avere luogo anche senza la loro lettura, che per\u00f2 deve unicamente precedere il primo interrogatorio.\nTentativi di aggiramento.\nNegli anni il Miranda warning venne fatto oggetto di vari tentativi di elusione, attraverso doppi interrogatori; prima si otteneva la confessione , quindi, letto l'avvertimento, si induceva a rinunciare al diritto di rimanere in silenzio e si faceva ripetere la confessione."}
{"id": "1495612", "revid": "290948", "url": "https://it.wikipedia.org/wiki?curid=1495612", "title": "Castellammare del Golfo", "text": "Castellammare del Golfo (\"Caste\u1e0d\u1e0dammari\" in siciliano) \u00e8 un comune italiano di abitanti del libero consorzio comunale di Trapani in Sicilia.\nLa cittadina sorge alle pendici del complesso montuoso di Monte Inici e d\u00e0 il nome all'omonimo golfo prospiciente il castello, delimitato a est da capo Rama e a ovest da capo San Vito. Basa la sua economia sul turismo e, meno che in passato, sulla viticoltura e la pesca.\nOggi \u00e8 uno dei pi\u00f9 rinomati centri balneari della Sicilia e uno dei borghi di mare pi\u00f9 belli d'Italia. Sul suo territorio ricadono i faraglioni di Scopello, la baia di Guidaloca, le Terme Segestane e la parte pi\u00f9 orientale della riserva naturale orientata dello Zingaro.\nDi particolare interesse sono i tradizionali festeggiamenti in onore della Patrona che annualmente si svolgono dal 19 al 21 agosto e la \"Rievocazione storica Nostra Principalissima Patrona\" che si celebrava ogni due anni e narra dell'attacco al porto da parte degli inglesi, sventato, secondo la leggenda, dall'arrivo della Madonna del Soccorso. L\u2019ultima edizione si \u00e8 svolta il 13 settembre 2018 in occasione del 300\u00ba anniversario dell\u2019evento prodigioso.\nStoria.\nCastellammare nasce come \"Emporium Segestanorum\" (porto della vicina Segesta, in greco \u0391\u1f30\u03b3\u03b5\u03c3\u03c4\u03b1\u03af\u03c9\u03bd \u1f10\u03bc\u03c0\u03cc\u03c1\u03b9\u03bf\u03bd; il termine emp\u00f2rion designava nel Mediterraneo antico una localit\u00e0 marittima adibita allo scarico, al deposito e alla vendita di merci) e fino all'arrivo degli Arabi la sua storia si identifica con quella della citt\u00e0 elima.\nSi ipotizza che l'emporio esistesse gi\u00e0 a partire almeno dagli inizi del V secolo a.C. Testimonianze in tal senso si ricavano sia dagli scritti di Erodoto sia da quelli di Diodoro Siculo e di Tucidide, che a proposito della spedizione ateniese in Sicilia del 415 a.C., pi\u00f9 volte parla di navi che andavano o venivano da Segesta. A fare esplicito riferimento al porto segestano sono per\u00f2 Strabone, nella sua Geografia, e il geografo Tolomeo, che tuttavia d\u00e0 un'errata collocazione del sito, forse per un mero errore materiale nella trasmissione del testo.\nLa stazione di sosta \"Aquae Perticianenses\" presente sull'Itinerarium Antonini sarebbe, per alcuni studiosi, identificabile con Castellammare la quale, in et\u00e0 tardo romana, avrebbe assunto questo nome in seguito al declino di Segesta e al conseguente sviluppo come localit\u00e0 autonoma.\nCon l'arrivo degli arabi agli inizi dell'800 il paese prende il nome di \"al-madari\u011f\", \"le scale\", nome che sembra derivare dalla scalinata che dalla parte pi\u00f9 alta del bastione fortificato conduceva al porto. Tale traduzione del toponimo arabo risale al 1880-81 e si deve allo storico Michele Amari. Tuttavia lo storico e archeologo Ferdinando Maurici fa giustamente notare che vi \u00e8 un'inequivocabile assonanza fra \"al-madari\u011f\" e i termini spagnolo \"almadraba\" e francese \"madrague\", entrambi di probabilissimo etimo arabo e corrispondenti all'italiano \"tonnara\". Grazie al Libro di re Ruggero del geografo berbero Idrisi, sappiamo che a met\u00e0 del XII secolo \"al-madari\u011f\" era lo sbocco a mare di \"Calathamet\" (volgarizzazione di \"Qal'at al-hammah\" - \u0642\u0644\u0639\u0629 \u0627\u0644\u062d\u0645\u0651\u0629, \"la rocca dei bagni\", costituita da un insediamento e un castello che sorgevano sul rilievo che sovrasta le attuali Terme Segestane) e dell'intero territorio segestano che ormai da secoli non aveva pi\u00f9 Segesta come centro principale bens\u00ec appunto Calathamet. Una continuit\u00e0 ininterrotta di funzione e importanza fra l'antico emporio di Segesta e la medievale \"al-madari\u011f\" non \u00e8 documentata e pu\u00f2 essere soltanto presunta.\nSono gli arabi a realizzare il primo nucleo del \"castello a mare\" poi ampliato dai Normanni. L'edificio fortificato venne edificato su di uno sperone di roccia a ridosso del mare e collegato alla terraferma per mezzo di un ponte levatoio ligneo.\nLa denominazione \"castrum ad mare de gulfo\", da cui l'attuale nome, risale agli inizi del secondo millennio, quando Castellammare diviene importante fortezza dei Normanni prima, degli Svevi poi e centro di battaglie fra Angioini e Aragonesi. Nel 1314 Roberto d'Angi\u00f2 conquista Castellammare, la cui guarnigione si arrende sembra senza opporre resistenza. Nel 1316 sono gli aragonesi con Bernardo da Sarri\u00e0 a impadronirsi del castello distruggendone parte delle fortificazioni e una delle tre torri.,\nLa guerra si conclude con la vittoria di Federico II e il porto verr\u00e0 interdetto alle attivit\u00e0 commerciali in ragione del tradimento in favore degli Angioini.\nCastellammare torner\u00e0 a crescere dopo i Vespri quando la cittadina fu terra baronale di propriet\u00e0 di Federico d'Antiochia e diventa importante polo commerciale legato all'esportazione del grano. Di questo periodo \u00e8 l'amplimento del castello sul mare. In particolare \u00e8 il 10 gennaio 1338 che da propriet\u00e0 demaniale regia diventa baronia sotto Raimondo Peralta. Nel 1554 il territorio diviene feudo di Pietro de Luna.\nFino al 1500 Castellammare aveva un ruolo prettamente commerciale e di servizio per l'entroterra e la cittadina era scarsamente abitata. Il nucleo originario attorno al castello viene protetto nel 1521 da una prima cinta muraria (la seconda cinta muraria fu completata nel 1587 con 3 porte di accesso). Essa tuttavia non deve avere dato molta sicurezza all'abitato visto che l'incremento demografico fu irrilevante per tutto il secolo (nel 1374 vi erano 413 abitanti, 450 nel 1526, 463 nel 1595), tanto da far chiedere da Giacomo Alliata, che aveva la baronia sul posto, al Regno di Napoli una \"licentia populandi\". Licenza che ebbe scarso effetto posto che nel 1630 erano presenti 790 abitanti. Nel 1653 si arriver\u00e0 a 1 279 abitanti. L'insuccesso del ripopolamento sar\u00e0 dovuto principalmente alle incursioni saracene. Tra la fine del Cinquecento e l'inizio del Seicento il paese si espande lungo l'asse nord-sud.\nDella seconda met\u00e0 del XI secolo \u00e8 la Chiesa di Maria Santissima Annunziata, realizzata a pochi metri dal mare di \"cala marina\" e alla quale nel 1590 fu aggregato un convento di Carmelitani, oggi non pi\u00f9 esistente. Il paese in quel periodo era abitato principalmente da marinai e da addetti al carico-scarico merci (soprattutto il grano prodotto nell'entroterra). Nel 1700 il paese continua a espandersi sempre lungo la direttrice nord-sud ma in modo pi\u00f9 irregolare. Acquista sempre pi\u00f9 importanza il caricatore di Cala Marina rispetto a quello di Cala Petrolo, questa sull'alta parete di tufo prospiciente il mare vedeva fino ad allora la presenza di diversi magazzini e del mulino Zangara.\nAlla fine del Settecento e inizi dell'Ottocento con il frazionamento del latifondo e lo sviluppo di colture intensive (viti soprattutto) aumenta il fabbisogno di manodopera e diviene pi\u00f9 numeroso il ceto contadino e si assiste a un notevole flusso immigratorio: se nel 1774 vi erano 3 859 abitanti, nel 1798 se ne contano circa 6 000. All'incremento demografico contribu\u00ec la fortificazione del borgo attorno al castello. Tanto che nel 1798 \"quando gli abitanti saranno 6000 nella citt\u00e0 sar\u00e0 possibile individuare tre stadi morfologici ben distinti: il nucleo del castello, la citt\u00e0 murata e la citt\u00e0 fuori le mura.\"\nNel Settecento e nell'Ottocento il paese continua ad ampliarsi, avendo come fulcro del proprio sviluppo economico il porto.\nIl 24 gennaio 1846 parte del territorio di Monte San Giuliano (Inici, Balata di Baida, Scopello) veniva sottratto a quella Citt\u00e0 demaniale e attribuito a Castellammare del Golfo.\nGli ultimi decenni del secolo XIX sono caratterizzati dalla crescita economica, gli abitanti nel 1901 sono 20 605. Il porto fu dotato di strutture fisse di attracco solo nel 1890 (anno di costruzione della banchina), e solo nel 1907 all'estremit\u00e0 del molo sar\u00e0 collocata la gru da tre tonnellate.\nLa rivolta contro i \"Cutrara\".\nPoco dopo l'unit\u00e0 d'Italia, il 30 giugno 1861, veniva introdotta anche in Sicilia la leva obbligatoria. La norma era odiata dai siciliani poich\u00e9 da un lato non erano abituati all'arruolamento obbligatorio che sotto i Borbone-Due Sicilie non esisteva, dall'altro costringeva i giovani a stare sette anni lontani dalla loro casa.\nMolti, non ottemperando all'obbligo, si nascosero sulle montagne che circondano la cittadina. Il 2 gennaio del 1862, circa 400 giovani capeggiati da due popolani (Francesco Frazzitta e Vincenzo Chiofalo), innalzando una bandiera rossa, entrarono in paese e assalirono l'abitazione del Commissario di leva e l'abitazione del Comandante della Guardia Nazionale, trucidando i commissari governativi e bruciando le loro case.\nLa reazione dei piemontesi si ebbe il giorno successivo quando da due navi da guerra sbarcarono alcune centinaia di bersaglieri.\nSebbene non ci sia \"a Castellammare, tra le fonti locali, e non c'\u00e8 neanche nei documenti giudiziari e di polizia, alcuna testimonianza, diretta o indiretta, delle fucilazioni del 3 gennaio, che pure ebbero la prova \u00abufficiale\u00bb della comunicazione attraverso il giornale governativo\" un testo di uno storico siciliano riporta che furono fucilati:\nDi un'ulteriore vittima, una bimba di 9 anni, Angela Romano, non c'\u00e8 traccia nei rapporti ufficiali ma c'\u00e8 solo un'annotazione nel registro dei defunti tenuto presso la chiesa del paese, in esso non viene specificato il motivo della morte ma solo che essa \u00e8 imputabile ai moti di quei giorni.\nSi tratt\u00f2 secondo uno storico siciliano di una vera e propria ribellione dei filo-borbonici contro i \u201cCutrara\u201d, \"cio\u00e8 contro quei liberali che combattendo i Borbone, tramite la censuazione dei beni ecclesiastici, si erano impadroniti della coltre del potere\".\nIl termine \u201c\"cutrara\"\u201d, infatti, fa riferimento a coloro che si dividono la \u201c\"coltre\"\u201d del dominio che i piemontesi chiamarono \u201cmafia\u201d, ma a cui si appoggiarono per mantenere un presunto ordine pubblico.\nIl brigantaggio.\nCome in altri luoghi della Sicilia, Castellammare fu teatro di attivit\u00e0 di brigantaggio. La figura pi\u00f9 nota di brigante fu quella di Pasquale Turriciano (cos\u00ec \u00e8 trascritto negli atti di stato civile, mentre in atti processuali e giornali del tempo si trova scritto anche come Torregiani o Turrigiano). Turriciano fu attivo dal 1863/1864 sino al 10 marzo 1870, giorno in cui fu ucciso in un conflitto a fuoco con la forza pubblica.\nNato il 20 settembre del 1841 a Castellammare del Golfo, rifiut\u00f2 di farsi arruolare nella leva obbligatoria e probabilmente fece parte della rivolta del 1862, partecipando in seguito a episodi di resistenza armata contro le truppe piemontesi. Nella narrazione popolare delle sue gesta la figura di Turriciano viene descritta come coraggiosa e eroica e degna di ammirazione.\nLa mafia.\nLa cittadina ha dato i natali a diverse figure di spicco della mafia americana dei primi anni del Novecento: Vito Bonventre, Stefano Magaddino, Salvatore Maranzano, John Tartamella e Joseph Bonanno. Dal nome della cittadina deriva anche il termine \"guerra castellammarese\", sanguinosa guerra di mafia combattuta tra il clan di Joe Masseria e il clan di Salvatore Maranzano. Il legame con gli Stati Uniti \u00e8 forte e Castellammare diviene sia il centro delle attivit\u00e0 criminali legate al traffico dell'eroina sia la porta verso l'esterno dei clan.\nFino ai primi anni ottanta (cio\u00e8 sino alla seconda guerra di mafia) le famiglie castellammaresi (Plaia, Buccellato, ecc.), unitamente ai Rimi di Alcamo (il boss Nino Buccellato, ucciso il 1\u00ba ottobre del 1981, era genero di Vincenzo Rimi e cognato di Gaetano Badalamenti), rappresentavano la mafia vincente. Con la vittoria dei corleonesi, il timone della mafia siciliana passa a Riina e ai corleonesi.\nNel 1984, a Castellammare, viene arrestato il sostituto procuratore Antonino Costa, in servizio alla procura di Trapani, con l'accusa di avere accettato soldi dalla mafia. Nello stesso anno Natale Evola, pregiudicato di Castellammare del Golfo, viene indicato come uno dei killer del giudice Giangiacomo Ciaccio Montalto. Con la stessa accusa viene arrestato anche il fratello Giuseppe, mentre un altro killer originario di Castellammare, Calogero Di Maria, partito per gli Stati Uniti subito dopo la strage viene ucciso due giorni dopo in un bar del Bronx. Sei anni dopo, nel 1990, Natale Evola e il fratello Giuseppe vengono uccisi dalla mafia. Nel 1985 il castellammarese Gioacchino Calabr\u00f2 viene arrestato per la strage di Pizzolungo. Lo stesso Calabr\u00f2 verr\u00e0 poi condannato anche per l'omicidio di Paolo Ficalora. Del 1990 \u00e8 anche il rinvenimento su un mercantile (\"Big John\"), nelle acque di Castellammare, di 596\u00a0kg di cocaina.\nNel 2002 il pentito Antonino Giuffr\u00e8 dichiara:\nIl 23 marzo 2004 il consiglio dei ministri decise lo scioglimento del consiglio comunale di Castellammare, poich\u00e9 si era accertato che l'amministrazione era condizionata dalla mafia. Lo scioglimento arriv\u00f2 poco dopo l'operazione di polizia denominata \"tempesta\" che aveva portato all'arresto di 23 presunti affiliati a cosa nostra e alla scoperta di connivenze tra mafia e politica.\nDal 2007 viene costituito il presidio dell'associazione antimafia Libera, che dal 2011 prende il nome di \"Piersanti Mattarella\". Il 6 dicembre 2008 viene costituita un'associazione antiracket.\nMonumenti e luoghi d'interesse.\nArchitetture militari.\nCastello a mare.\nNei pressi del porto di Castellammare del Golfo sorge il cosiddetto Castello a mare, chiamato cos\u00ec perch\u00e9 fino agli anni ottanta era lambito dal mare. Lo specchio di mare antistante la torre era chiamato \"vasca della regina\" per indicare una vasca naturale delimitata da scogli, che la leggenda vuole fosse in uso alla regina del castello.\nSi pensa che il castello a mare venne costruito dagli arabi nel X secolo. Le prime notizie del castello a mare risalgono al geografo arabo Idrisi, che nel 1154 scrisse nel \"Libro di Re Ruggero\":\nSecondo lo stesso Idrisi, il castello a mare fungeva da dependance del pi\u00f9 importante maniero di Calathamet (\"Castello dei Bagni\"), che sorgeva nei pressi delle sorgenti termali presenti nei pressi di Castellammare del Golfo.\nFu ampliato da Normanni e successivamente fortificato dagli Svevi tramite l'aggiunta di mura difensive e delle torri. Nel 1316, in seguito alle lotte tra Angioini e Aragonesi, fu distrutto da Federico II d'Aragona per poi essere ricostruito. Venne dotato prima di due torri merlate (denominate \"Torre di San Giorgio\" e \"Torre della Campana\"), quindi venne aggiunta una prima cinta muraria nel 1521, poi nel 1537 una terza torre (detta \"il Baluardo\"), una quarta torre nel 1586 (che \u00e8 l'unica torre che \u00e8 ancora visibile) e infine una seconda cinta muraria nel 1587. Durante lo stesso periodo il ponte levatoio preesistente venne sostituito con l'odierno ponte in muratura.\nPietro II d'Aragona lo assegn\u00f2 a Raimondo di Peralta e da questi pass\u00f2 agli eredi Guglielmo e Nicol\u00f2. Fu in seguito propriet\u00e0 di Pietro Spadafora Ruffo, che lo lasci\u00f2 come dote alla figlia, divenendo quindi propriet\u00e0 di Sigismondo di Luna. Dopo una serie successiva di passaggi ritorn\u00f2 alla fine del Cinquecento alla famiglia Luna. Nel 1649 fu venduto a Francesca Balsamo Aragona principessa di Roccafiorita. Oggi \u00e8 di propriet\u00e0 pubblica e ospita al suo interno un polo museale che si snoda in un percorso denominato \"La Memoria del Mediterraneo\" che comprende quattro sezioni: il Museo dell'Acqua e dei Mulini, il Museo delle Attivit\u00e0 Produttive, il Museo Archeologico e il Museo delle Attivit\u00e0 Marinare.\nTorri saracene.\nNel territorio di Castellammare del Golfo sorgono inoltre antiche torri di avvistamento saracene, tra cui la torre di avvistamento nella baia di Guidaloca, torre Bennistra, la Torre della tonnara di Scopello e la torre Doria.\nAree naturali.\nLa costa.\nLa costa castellammarese comprende sia tratti sabbiosi (tra cui la spiaggia di sabbia finissima della \"Plaja\"), sia tratti rocciosi (costituiti dalle calette a nord-ovest del centro abitato).\nLa spiaggia \"La Plaja\" \u00e8 la spiaggia pi\u00f9 grande di Castellammare del Golfo. Si trova a est della citt\u00e0 e ha inizio subito dopo la foce del fiume San Bartolomeo.\nAll'interno della citt\u00e0 si trova Cala Petrolo (subito dopo Punta Nord Est, venendo dalla spiaggia La Playa) e la piccola spiaggia della marina, nei pressi del porto.\nSubito oltre il braccio del porto, si trova il \"Vallone delle Ferle\", conosciuto anche come \"Vallone San Giuseppe\", dal quale comincia la zona chiamata \"Pirale\" (\"pedale\"), che arriva fino alla punta omonima, superata la quale ha inizio il tratto denominato \"Costa dei Gigli\", che si estende fino a un punto della costa conosciuto dai pescatori con il nome di \"Nasu\" (\"naso\"). Proseguendo lungo questo tratto di costa, voltandosi indietro si ha sempre modo di vedere il paese, cosa non pi\u00f9 possibile una volta superata la cosiddetta \"Porta\" (\"N testa a la porta\").\nOltrepassata la \"Porta\" si ha una piccola insenatura chiamata \"Vucciria\", con relative grotte, e a seguire la \"Fossa dello Stinco\", contraddistinta da un'alta falesia bianca detta \"Petri Vranchi\" (\"pietre bianche\"). Le rocce di colore bianco continuano anche oltre Punta Falconera nella successiva cala denominata, forse proprio per questo, \"Cala Bianca\".\nSeguono, in ordine:\nAppena dopo Cala Mazzo di Sciacca ha inizio la Riserva Naturale Orientata dello Zingaro, che si estende tra i comuni di Castellammare del Golfo e San Vito Lo Capo.\nGrotte.\nSia sul massiccio del Monte Inici sia sulle pareti prospicienti il mare e sotto di esso, sono presenti diverse grotte:\nTerme Segestane.\nSituate in contrada \"Ponte Bagni\", fanno parte del gruppo di sorgenti che sgorgano lungo una faglia alle falde del Monte Inici, confluenti nel \"Fiume Caldo\". Note e sfruttate sin dall'antichit\u00e0, corrispondono alla \"statio\" delle \"Aquae Segestanae sive Pincianae\" riportata nell'Itinerarium Antonini. Nel XII secolo erano conosciute col nome arabo \"al-hammah\" (\"il bagno termale\").\nAttualmente le Terme segestane dispongono di uno stabilimento termale realizzato nel 1958 e ampliato nel 1990. L'acqua sulfurea, a una temperatura di circa 44\u00a0\u00b0C, alimenta due piscine termali e la Grotta Regina, una sauna naturale di epoca romana.\nNella collina sovrastante l'attuale stabilimento sono situati i resti archeologici e il castello di \"Calathamet\" (\"Qalcat al-hammah\", \"la rocca dei bagni\"), un insediamento che si ipotizza fondato in epoca islamica (fine X o inizio XI secolo). Ai piedi del rilievo di Calathamet (circa 500 m a est), su un territorio esteso pi\u00f9 di tre ettari, si trova invece il grande sito archeologico di \"Ponte Bagni\", per il quale, a differenza di Calathamet, sembra certa una lunga continuit\u00e0 di vita attraverso i periodi romano, bizantino e islamico. Le \"Aquae Segestanae\" dell'Itinerarium sono da identificarsi precisamente con questo sito.\nVilla comunale Regina Margherita.\nAll'interno del centro abitato, si trova la villa comunale Regina Margherita, classificata come \"giardini sul paesaggio\", da cui \u00e8 possibile ammirare il panorama sottostante del centro storico e del porto di Castellammare del Golfo, quest'ultimo raggiungibile dalla villa stessa attraverso una lunga scalinata che attraversa le diverse terrazze della villa. La vegetazione comprende palme da datteri e diverse specie esotiche, tra cui gli imponenti \"Ficus benjamina\", che si trovano all'ingresso. Al centro della villa si trova un monumento ai caduti della prima guerra mondiale, voluto dagli emigrati nel Nord America.\nCetaria.\nIn tutte le mappe antiche figura il nome di Cetaria in prossimit\u00e0 dell'attuale Scopello, come localit\u00e0 marina. Essa veniva posta in rilievo al pari di \"Drepanon\", \"Eryx\" e \"Panormus\". La prima menzione risale a Tolomeo. Il nome \"Chiteja\" era attribuito alla citt\u00e0 per la prevalenza della pesca del tonno, dal greco \"chitos\"; gli abitanti erano chiamati da Plinio \"Citari\". Secondo vari studiosi essa sarebbe da identificare con il sito archeologico tardo romano che si trova nel tratto di costa che da \"Guidaloca\" (\"Vitaloca\") va precisamente alla \"Cala Alberelli\" nella zona detta \"Li Arbi\", su un territorio pianeggiante a sud-est dello scoglio \"Funcia\". \u00c8 ipotizzabile la presenza di un'area industriale per la preparazione di materiali ceramici (in particolare anfore). Tale ipotesi sarebbe avvalorata dalla presenza di alcuni cumuli di materiali di scarto, tipici di fornaci, e residui di lavorazione.\nCultura.\nCinema e televisione.\nCastellammare \u00e8 stata utilizzata come location per molti film fra cui:\nEconomia.\nIn passato, la pesca era tra le attivit\u00e0 economiche di maggior rilievo a Castellammare del Golfo e pi\u00f9 in generale nei centri abitati che si affacciano sul golfo di Castellammare, dove erano attive diverse tonnare fino alla met\u00e0 degli anni ottanta, quattro di queste (Secco, Scopello, Castellammare, Magazzinazzi) con relativo indotto di lavorazione davano lavoro a circa 220 addetti.\nNegli anni la pesca e in parte la produzione agricola, tradizionali fonti di sostentamento della popolazione, stanno progressivamente lasciando il posto ai servizi legati al turismo. Sono cresciuti in particolari le strutture di accoglienza (bed and breakfast, alberghi) e le strutture di erogazione di servizi al turismo (diving, ristoranti, rent a car).\n\u00c8 tra le citt\u00e0 del libero consorzio comunale di Trapani con maggior numero di alberghi e ristoranti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1495618", "revid": "574302", "url": "https://it.wikipedia.org/wiki?curid=1495618", "title": "Golden Globe per il miglior attore debuttante", "text": "Il Golden Globe per il miglior attore debuttante venne assegnato al miglior attore debuttante dalla HFPA (\"Hollywood Foreign Press Association\").\nVincitori.\nL'elenco mostra il vincitore di ogni anno, seguito dagli attori che hanno ricevuto una candidatura. Per ogni attore viene indicato il film che gli ha valso la candidatura (titolo italiano e titolo originale tra parentesi)."}
{"id": "1495619", "revid": "574302", "url": "https://it.wikipedia.org/wiki?curid=1495619", "title": "Golden Globe per la migliore attrice debuttante", "text": "Il Golden Globe per la migliore attrice debuttante venne assegnato alla miglior attrice debuttante dalla HFPA (\"Hollywood Foreign Press Association\").\nVincitori e candidati.\nL'elenco mostra la vincitrice di ogni anno, seguita dalle attrici che hanno ricevuto una candidatura. Per ogni attrice viene indicato il film che le ha valso la candidatura (titolo italiano e titolo originale tra parentesi)."}
{"id": "1495621", "revid": "30610", "url": "https://it.wikipedia.org/wiki?curid=1495621", "title": "Dama di Auxerre", "text": "La Dama di Auxerre \u00e8 una scultura greca in calcare conchiglifero del VII secolo a.C. conservata nel Museo del Louvre di Parigi.\nStoria e descrizione.\nLa sua provenienza originaria \u00e8 sconosciuta: fu acquistata nel 1895 da un impresario teatrale di Auxerre, che la cedette in seguito al locale museo. Venne ritrovata nei depositi del museo nel 1907 da Maxime Collignon, curatore del Museo del Louvre, al quale venne ceduta nel 1909.\nFu in seguito attribuita alla scuola dedalica cretese e datata tra il 650 e il 625 a.C.\nLa scultura rappresenta una figura femminile nella posizione dell'offerente (\"kore\", dal greco, significa \"ragazza\" in italiano), \u00e8 raffigurata in piedi, con i piedi uniti e con la mano destra al petto in un gesto di preghiera e la sinistra distesa lungo il fianco. Indossa il peplo, stretto in vita da un'alta cintura e con le spalle coperte da una mantellina. La veste era in origine decorata in policromia (tracce di colore rosso sono ancora presenti sul busto), sulla base di un disegno reso con sottili incisioni sulla superficie della pietra.\nSecondo lo stile della scultura (scultura dedalica), segue uno schema rigidamente frontale e la struttura corporea scompare nascosta dalla pesante veste. Il volto si presenta di forma triangolare, incorniciato dai due simmetrici triangoli della capigliatura, con grandi occhi spalancati. Conserva la vita sottile delle sculture minoiche, mentre la forma della capigliatura rivela influssi della scultura egizia.\nNegli anni novanta alcuni frammenti analoghi scoperti negli scavi di Eleutherna (necropoli di Orthi Petra) hanno contribuito a definirne l'originario luogo di provenienza."}
{"id": "1495622", "revid": "6923", "url": "https://it.wikipedia.org/wiki?curid=1495622", "title": "Johann von Staupitz", "text": "Vicario generale dell'Ordine degli Eremitani di Sant'Agostino in Germania dal 1503, fu professore a Wittenberg ed inizi\u00f2 agli studi biblici Martin Lutero, a cui cedette la propria cattedra nel 1512.\nBiografia.\nDi nobile famiglia sassone, nel 1490 entr\u00f2 tra gli Eremitani di Sant'Agostino a Monaco e nel 1497 venne eletto priore del convento di Tubinga. Fu un attento studioso delle Sacre Scritture: nel 1498 consegu\u00ec il baccellierato in teologia ed il 7 luglio 1500 ottenne anche il dottorato.\nApprezzato, oltre che per l'ampia cultura, per la sua spiccata spiritualit\u00e0 e saggezza, nel 1502 l'Elettore Federico III il Saggio gli affid\u00f2 la cattedra di teologia della neofondata Universit\u00e0 di Wittenberg. Il 7 maggio 1503 venne eletto vicario generale del suo Ordine per la Germania, carica che mantenne fino al 28 agosto 1520.\nEbbe tra i suoi allievi a Wittenberg Martin Lutero, di cui fu anche stimato consigliere spirituale, che incoraggi\u00f2 molto negli studi teologici e al quale affid\u00f2 anche importanti missioni per conto dell'Ordine Agostiniano: nel 1512 abbandon\u00f2 la docenza per assumere la carica di decano della facolt\u00e0 di teologia; il suo antico discepolo gli succedette alla cattedra.\nIn seguito avvers\u00f2 Lutero e la sua Riforma. Si trasfer\u00ec a Salisburgo e, ottenuta l'autorizzazione pontificia, abbandon\u00f2 gli agostiniani per entrare nell'Ordine Benedettino: il 22 agosto del 1522 venne eletto abate di Sankt Peter. Mor\u00ec nel 1524."}
{"id": "1495626", "revid": "486946", "url": "https://it.wikipedia.org/wiki?curid=1495626", "title": "Anete Jekabsone-Zogota", "text": ""}
{"id": "1495629", "revid": "1543377", "url": "https://it.wikipedia.org/wiki?curid=1495629", "title": "Antonella Steni", "text": "Biografia.\nLa sua attivit\u00e0 artistica ebbe inizio sin dall'infanzia nell'ambito del teatro leggero e del variet\u00e0, per poi spaziare anche nel cinema brillante nel quale ha interpretato ruoli diversi.\nCon l'avvento della televisione e prima ancora alla radio, dove nel 1952 era entrata nella Compagnia del Teatro Comico Musicale di Roma, ha lavorato spesso a fianco di importanti attori brillanti, soprattutto insieme all'amico Elio Pandolfi: negli anni sessanta, al fianco dell'imitatore Alighiero Noschese, lei e Pandolfi lavorarono con successo in riviste musicali satiriche, quali \"Scanzonatissimo\" e \"Urgentissimo\" di Dino Verde.\nNei primi anni sessanta fece anche, saltuariamente, del doppiaggio, per la compagnia ARS. Diede la voce, per esempio, a Pascale Petit, Gianna Maria Canale, Annie Gorassini e Moira Orfei.\nNegli anni ottanta cre\u00f2 una fortunata e longeva compagnia teatrale insieme a Riccardo Garrone.\nPartner di Antonella Steni fu Renato Cortesi negli spettacoli \"La signora di mezza et\u00e0\" (1997) e \"Aspira... polvere di stelle\" (2000).\nLavor\u00f2 per l'ultima volta in teatro nel 2007, nella commedia musicale dedicata a \u00c9dith Piaf \"L'hymne \u00e0 l'amour\", di Giuseppe Manfridi, per la regia di Carlo Lizzani.\n\u00c8 morta a Bologna, dove si era ritirata da tempo, presso la famiglia del suo secondo marito, il produttore Mario Smeriglio."}
{"id": "1495631", "revid": "287204", "url": "https://it.wikipedia.org/wiki?curid=1495631", "title": "Nuria Martinez", "text": ""}
{"id": "1495633", "revid": "114343277", "url": "https://it.wikipedia.org/wiki?curid=1495633", "title": "Provincia di Rewa", "text": "Rewa \u00e8 una provincia delle isole Figi, nella Divisione Centrale, sull'isola di Viti Levu, la maggiore dell'arcipelago.\nLa provincia, che si estende per 272 km\u00b2, \u00e8 costituita da due parti separate, che costituiscono la capitale Suva, ed il suo hinterland. Si affacciano sul mare e sono divise dalla provincia di Naitasiri. \u00c8 la terza provincia per popolazione, con 108.016 abitanti (censimento 2017), nonostante le piccole dimensioni.\nPer motivi sia storici che politici, la provincia \u00e8 da sempre una delle pi\u00f9 importanti ed influenti del paese. Oltre ad essere la sede dei palazzi governativi, Rewa \u00e8 anche il cuore della Confederazione Burebasaga, guidata dal \"Roko Tui Dreketi\", titolo che attualmente spetta a Ro Teimumu Tuisawau-Kepa.\nPer quanto riguarda il Consiglio Provinciale, che governa il territorio, attualmente non si ha un governatore. Svolge le sue veci il governatore ad interim Pita Tagi Cakiverata."}
{"id": "1495636", "revid": "767487", "url": "https://it.wikipedia.org/wiki?curid=1495636", "title": "Hellzapoppin' (film)", "text": "Hellzapoppin' \u00e8 un film comico musicale del 1941, diretto da H.C. Potter e ispirato direttamente all'omonima rivista messa in scena a Broadway.\nInnovativo per l'epoca in cui era stato prodotto, il film \u00e8 entrato nell'immaginario collettivo ed \u00e8 ora considerato un \"cult\".\nTrama.\nIl film \u00e8 un susseguirsi di situazioni al limite dell'assurdo e del nonsenso: il tutto \u00e8 causato dall'improvvisa passione dell'operatore di sala per una donna e la conseguente confusione nelle \"pizze\" da proiettare.\nStoria e caratteristiche.\nIl film, interpretato dagli stessi Ole Olsen e Chic Johnson, protagonisti della rivista originale, con Martha Raye e Shemp Howard, \u00e8 divenuto una pietra miliare della filmografia comica (ad esso si ispir\u00f2 spesso, per esempio, il gruppo comico inglese Monty Python).\nInnovativo sia nell'uso della pellicola sia negli effetti speciali, il film si caratterizzava per il largo uso di nonsense e situazioni \"assurde\", tanto da rendere l'espressione Hellzapoppin' proverbiale.\nIl film usa una sorta di campionario di tutti gli errori e le trasgressioni possibili alle regole base del cinema narrativo classico: fermo immagine, spezzoni proiettati a marcia indietro e capovolti, sguardi in camera, attori che parlano con gli spettatori e addirittura l'ombra di un ragazzino nell'ipotetica sala cinematografica che si alza perch\u00e9 viene richiamato a casa, sua madre lo cerca, \u00e8 Stinky Miller.\nIl film comparve nelle nomination degli Oscar 1943 per la miglior canzone con \"Pig Foot Pete\" (musica di Gene de Paul, testo di Don Raye) ma non si aggiudic\u00f2 il premio.\nNonostante apparisse attribuita al film sia fra le nomination che nel programma dell'Academy, la canzone apparteneva in realt\u00e0 a \"Razzi volanti\" (\"Keep 'Em Flying\") di Gianni e Pinotto, prodotto e distribuito dallo stesso studio di \"Hellzapoppin\"', uscito nel 1941 e pertanto fuori regolamento.\nEdizioni Home Video.\nDopo una prima edizione dvd della UNIVERSAL, ora fuori-catalogo, al momento esiste una sola edizione italiana Home-Video del film in Dvd, distribuita da DNA Srl (in doppio formato video: originale 1.33:1 ed anamorfico 1.78:1). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "1495639", "revid": "124858071", "url": "https://it.wikipedia.org/wiki?curid=1495639", "title": "Corpo degli ingegneri dell'Esercito", "text": "Il Corpo degli Ingegneri dell'Esercito \u00e8 il solo, fra quelli che formano l'Esercito Italiano, ad essere composto soltanto da ufficiali.\nIl Corpo \u00e8 stato costituito il 9 ottobre 1980, attraverso l'unificazione dei preesistenti Servizi Tecnici delle diverse Armi.\nStoria.\nIl Corpo degli Ingegneri dell'Esercito trae origine dai vecchi servizi tecnici delle diverse armi. Il primo servizio tecnico, istituito nell'ambito del Regio Esercito nel 1910, fu quello dell'Arma di artiglieria. In seguito (1930), si aggiunse il servizio della motorizzazione. Pi\u00f9 recentemente (1960) furono istituiti: il servizio tecnico chimico fisico, quello del genio, quello geografico e quello delle trasmissioni.\nNel 1980 fu istituito il ruolo del Corpo tecnico nel quale furono riuniti i ruoli dei singoli servizi tecnici.\nDal 1\u00ba gennaio 1998, con l'entrata in vigore del decreto legislativo 30 dicembre 1997 n. 490, il ruolo del corpo tecnico ha assunto la denominazione di ruolo normale del Corpo degli Ingegneri dell'Esercito.\nLa festa del Corpo ricorre il 9 ottobre, anniversario dell'unificazione dei servizi tecnici (1980). Il patrono \u00e8 il beato Francesco Fa\u00e0 di Bruno.\nFunzioni.\nGli ufficiali del Corpo degli Ingegneri dell'Esercito svolgono la loro attivit\u00e0 nei settori ricerca e sviluppo, acquisizione di nuovi materiali, revisione e mantenimento dei materiali in servizio, formazione ed aggiornamento professionale del personale tecnico civile e militare ed inoltre prendono parte a gruppi di lavoro in Italia e all'estero.\nFregi e mostrine.\nDurante l'iter formativo, prima dell'assegnazione ad una specialit\u00e0, gli ufficiali del Corpo indossano mostrine rettangolari nere con bordo d'oro.\nLa specialit\u00e0 armamento viene contraddistinta da mostrine rettangolari nere con bordo d'oro, contenenti l'effigie della Minerva. La specialit\u00e0 geografi \u00e8 caratterizzata da mostrine nere con bordo verde, anch'esse contenenti la testa di Minerva. La specialit\u00e0 infrastrutture, infine, \u00e8 caratterizzata da mostrine nere con bordo cremisi e la testa di Minerva in analogia alle altre due specialit\u00e0.\nA seguito dell'unificazione dei servizi tecnici, il fregio non \u00e8 mutato. \u00c8 costituito da una ruota dentata posta al centro fra due rami di alloro sormontati dalla corona turrita.\nForme d'arruolamento.\nIl reclutamento degli ufficiali del Corpo pu\u00f2 avvenire in tre modi:\nIter formativo.\nConseguita la laurea, al termine della Scuola di applicazione, o al superamento del concorso (per gli ufficiali a nomina diretta), l'ufficiale del Corpo degli Ingegneri (Co.ing.) frequenta un corso tecnico applicativo (CTA) della durata di un anno, presso la Scuola di applicazione di Torino, e successivamente una fase di qualificazione professionale (presso o a cura di una universit\u00e0 italiana, spesso riconosciuto come master universitario di II livello).\nOrganizzazione.\nIl comandante del corpo \u00e8 un tenente generale, a capo anche della Direzione degli Armamenti Terrestri, con sede nell'ex aeroporto F. Baracca di Roma.\nEnti e reparti d'impiego.\nDopo la fase di qualificazione professionale, l'ufficiale ingegnere pu\u00f2 essere impiegato presso reparti ed enti della forza armata, quali:"}
{"id": "1495640", "revid": "1305772", "url": "https://it.wikipedia.org/wiki?curid=1495640", "title": "Rewa", "text": ""}
{"id": "1495651", "revid": "23117", "url": "https://it.wikipedia.org/wiki?curid=1495651", "title": "Footmen", "text": ""}
{"id": "1495654", "revid": "122880", "url": "https://it.wikipedia.org/wiki?curid=1495654", "title": "Clementina Cazzola", "text": "Biografia e attivit\u00e0 teatrale.\nFiglia di Giuseppe Cazzola capocomico e Claudia Bragaglia attrice, esord\u00ec nel 1848 al Teatro Re di Milano. Fu poi nelle pi\u00f9 celebri compagnie teatrali dell'epoca. \u00c8 stata una delle pi\u00f9 efficaci interpreti della passione romantica.\nSi leg\u00f2 sentimentalmente a Tommaso Salvini, dal quale ebbe quattro figli: Gustavo, Emilia, Alessandro e Mario. Gustavo e Alessandro furono a loro volta attori, Mario fu scultore e fond\u00f2 con alcuni soci una manifattura ceramica a Firenze. Mor\u00ec di tubercolosi."}
{"id": "1495659", "revid": "1543377", "url": "https://it.wikipedia.org/wiki?curid=1495659", "title": "Politica dell'Estonia", "text": "La politica dell'Estonia \u00e8 caratterizzata dal seguente quadro politico:\nElezioni.\nL'Estonia elegge i titolari del potere legislativo a livello nazionale. Il Riigikogu ha 101 membri, eletti con un mandato di quattro anni con sistema proporzionale. Il Capo di Stato - il Presidente - \u00e8 eletto ogni cinque anni dal Parlamento (dal 1\u00ba al 3\u00ba scrutinio) o da un collegio elettorale (dal quarto scrutinio). Localmente, esistono consigli governativi locali, che variano da zona a zona per numero di eletti. C'\u00e8 tuttavia un numero minimo di deputati facenti parte del Consiglio a seconda della grandezza del Comune; le elezioni si svolgono anche qui con il sistema proporzionale.\nIl numero minimo dei membri del Consiglio \u00e8 7, ma:\nL'Estonia ha un sistema multipartitico, con numerosi partiti che non hanno la possibilit\u00e0 di vincere le elezioni da soli: \u00e8 quindi necessario il dialogo tra le varie parti, che devono convergere in una coalizione di governo.\nRamo esecutivo.\nIl Presidente dell'Estonia \u00e8 eletto dal Parlamento (\"Riigikogu\") per un mandato di cinque anni; se non si assicura i due terzi dei voti, dopo tre votazioni, allora una assemble elettorale (composta dal parlamento pi\u00f9 da membri delle amministrazioni locali) elegge il presidente, scegliendo fra i due candidati con la pi\u00f9 larga percentuale di voti. \nIl Primo ministro dell'Estonia (\"Estone: Eesti Vabariigi Peaminister\") \u00e8 il capo del governo della Repubblica di Estonia. Il primo ministro \u00e8 scelto dal Presidente e conferito dal Parlamento. Solitamente \u00e8 indicato nel leader del maggior partito o coalizione in Parlamento.\nRamo legislativo.\nIl Parlamento (\"Riigikogu\") ha 101 membri, eletti per quattro anni con il sistema proporzionale.\nRamo giudiziario.\nIl supremo potere giudiziario \u00e8 rappresentato dalla Corte nazionale o \"Riigikohus\", con 19 giustizie le quali sono dirette dal presidente designato dal parlamento per elezione a vita nominata dal presidente.\nDivisioni amministrative.\nL'Estonia numera 15 suddivisioni amministrative pi\u00f9 importanti. Queste suddivisioni, a causa della dimensione geografica e demografica, sono da considerarsi contee (in Estone: plur. \"maakonnad\"; sing. - \"maakond\").\nPartecipazione in organizzazioni internazionali.\nEstonia \u00e8 membro del AIEA, BERS, BIRS, BIS, CBSS, CSI, CdE, EAPC, ECE, EU, FAO, FIM, ICAO, ICC, ICRM, IFC, IFRCS, IHO, ILO, IMO, Interpol, IOC, ISO (correspondente), ITU, NATO, OIM (osservatore), OMC, OMD, OMM, OMPI, OMS, ONU, OPAC, OSCE, UEO (associata), UNCTAD, UNESCO, UNMIBH, UNMIK, UNTSO, UPU."}
{"id": "1495662", "revid": "486946", "url": "https://it.wikipedia.org/wiki?curid=1495662", "title": "Formula 1 Anno 2007", "text": ""}
{"id": "1495664", "revid": "287204", "url": "https://it.wikipedia.org/wiki?curid=1495664", "title": "Overman King Gainer", "text": " \u00e8 un anime fantascientifico-robotico trasmesso dalla rete televisiva a pagamento WOWOW a partire dal 7 settembre 2002 fino 22 marzo del 2003. Questa serie \u00e8 stata prodotta dallo studio di animazione Sunrise, diretta da Yoshiyuki Tomino e consta in tutto di 26 episodi. Tra i fan giapponesi \u00e8 conosciuto anche col diminutivo \"Kinge\". La serie \u00e8 inedita in Italia.\nParallelamente all'anime, nel giugno del 2002 \u00e8 iniziata la serializzazione di un adattamento \"manga\" ad opera di Yoshiyuki Tomino e Yoshihiro Nakamura, uno dei tre character designer della serie animata. Il manga \u00e8 attualmente in corso di pubblicazione anche in Italia da parte dell'editore d/visual e dovrebbe concludersi in Giappone nella primavera del 2009 con il settimo volume.\nGeneralit\u00e0.\nLa serie, diretta da Yoshiyuki Tomino, venne realizzata a due anni di distanza da \"Turn A Gundam\". Queste due opere, assieme a Brain Powerd, sono state definite come il \"nuovo trittico di Tomino\".\nLa peculiarit\u00e0 di questa produzione risiede nella grande allegria da cui \u00e8 pervasa che la rende cos\u00ec distante da altre opere dello stesso autore come, ad esempio, \"Densetsu kyojin Ideon\". Tomino, colui che in passato era stato definito \"il massacratore\" per via delle numerosissime morti violente presenti nelle sue storie, decide qui di limitare al massimo la dipartita dei personaggi presentati.\nCanzoni.\nOpening.\nTesti: Iogi Rin Musiche: Tanaka K\u014dhei Voce: Fukuyama Yoshiki\nEnding.\nTesti: Inoue Hidenori Musiche: Okazaki Tsukasa Voce: Himitsu gakudan Maboroshi\nInsert Song.\nTesti: Iogi Rin Musiche: Tanaka K\u014dhei Arrangiamenti: Kishimura Masami Voce: Miyagi Sayuri e gli Hont\u014d Tai\nTesti: Iogi Rin\nNote sulle altre edizioni.\nNel cofanetto DVD gli effetti sonori (come ad esempio quello degli Overman in volo) sono stati modificati e i nuovi rumori sono stati ripresi anche nel videogame \"Another Century's Episode 3 The Final\" dove compare tra i mecha selezionabili anche il King Gainer e gli altri Overman della serie."}
{"id": "1495665", "revid": "486946", "url": "https://it.wikipedia.org/wiki?curid=1495665", "title": "Formula 1 Anno 2006", "text": ""}
{"id": "1495670", "revid": "838137", "url": "https://it.wikipedia.org/wiki?curid=1495670", "title": "Res Publica (partito politico)", "text": "Res Publica \u00e8 stato un partito politico attivo in Estonia dal 2001 al 2007.\nIl partito si presenta per la prima volta alle elezioni parlamentari del 2003, in occasione delle quali si piazza al secondo posto, ottenendo il 24,6% dei voti; dal 2003 al 2005 esprime il proprio leader, Juhan Parts, come Primo ministro. Alle successive elezioni europee del 2004 il partito subisce un netto crollo, fermandosi al 6,7% dei voti.\nNel 2007 si \u00e8 fuso con l'Unione della Patria: il nuovo soggetto ha assunto la denominazione di \"Unione Patria e Res Publica\", poi ridenominato Patria."}
{"id": "1495671", "revid": "122910470", "url": "https://it.wikipedia.org/wiki?curid=1495671", "title": "Ramo di Lecco", "text": "Il ramo di Lecco \u00e8 una delle tre sezioni che costituiscono il Lago di Como, insieme al ramo di Como e a quello di Gera; il nome deriva da quello della citt\u00e0 di Lecco, capoluogo di provincia lombardo, che si trova alla sua estremit\u00e0 meridionale. Questa porzione del Lario si estende dalla menzionata citt\u00e0 di Lecco fino a Varenna (sponda est) e Pescallo, frazione di Bellagio (sponda ovest), dove incontra gli altri due rami.\nMorfologia.\nOltre all'evidente forma in s\u00e9, il ramo di Lecco, come nel resto del lago, presenta particolari caratteristiche: la profondit\u00e0 del fondale molto elevata (il punto pi\u00f9 profondo \u00e8 per\u00f2 situato nel ramo occidentale, quello che termina a Como) e la presenza di alte montagne e di numerosi paesi di piccole dimensioni. \nAmbiente.\nIl Lario \u00e8 famoso per la sua bellezza, soprattutto per il paesaggio che si ammira dalle sue sponde. Malgrado la riviera di Lecco sia turisticamente meno rilevante di quella di Como, meno ricca di ricordi nobiliari del passato, meno ricca di ville con giardini, meno servita dalle linee di navigazione, \u00e8 tuttavia molto suggestiva. Il paesaggio \u00e8 dominato da catene montuose spioventi, di natura carsica e dolomitica. I monti di questa parte del Lago di Como variano per altezza dai 922\u00a0m del monte Barro ai 2.410\u00a0m del Grignone, passando per i 1.276\u00a0m del Moregallo e i 1.877\u00a0m del Resegone che \u00e8 descritto cos\u00ec da Manzoni:\nSono da citare anche i numerosi paesi sia del lato comasco sia del lato lecchese: tra questi, i pi\u00f9 pittoreschi sono Bellagio e Varenna, visitati ogni anno da migliaia di turisti.\nPaesi che si affacciano sul ramo.\nI comuni che si affacciano sul ramo di Lecco sono 10. La popolazione si aggira sui 100.000 abitanti. Da notare che tutti i comuni eccetto Valbrona - il cui territorio \u00e8 bagnato dal lago ma il paese non si affaccia su questo poich\u00e9 \u00e8 situato all'interno del Triangolo Lariano, a 494\u00a0m di altitudine - si trovano a un'altezza compresa tra i 200 e i 237\u00a0m.\nCollegamenti esterni.\nRamo di Lecco - Lake Como Tourism - Guida Turistica del lago di Como"}
{"id": "1495674", "revid": "536103", "url": "https://it.wikipedia.org/wiki?curid=1495674", "title": "Sandanski", "text": "Sandanski (in lingua bulgara \u0421\u0430\u043d\u0434\u0430\u043d\u0441\u043a\u0438, anticamente \u0421\u0432\u0435\u0442\u0438 \u0412\u0440\u0430\u0447, Sveti Vra\u010d) \u00e8 una citt\u00e0 della Bulgaria sud-occidentale, parte della provincia di Blagoevgrad.\nLa citt\u00e0 \u00e8 stata cos\u00ec rinominata in onore di Jane Sandanski. La citt\u00e0 si trova nella valle ai piedi dei monti Pirin, solcata dal fiume Sandanska Bistrica.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1495676", "revid": "6923", "url": "https://it.wikipedia.org/wiki?curid=1495676", "title": "Linnahall", "text": "Linnahall () \u00e8 un complesso sportivo situato a Tallinn, in Estonia. \u00c8 posizionato presso il porto, appena alle spalle delle mura della citt\u00e0 vecchia ed \u00e8 stato completato nel 1980.\nStoria.\nNel 1980 i Giochi della XXII Olimpiade vennero ospitati dall'Unione Sovietica, con sede a Mosca. Come citt\u00e0 dell'entroterra, Mosca non era per\u00f2 adatta ad ospitare le gare di vela e dunque per queste specialit\u00e0 venne quindi prescelta Tallinn, la capitale della RSS Estone.\nA parte la principale struttura per gli eventi di vela, il Pirita yachting centre, molte altre strutture sportive e di intrattenimento vennero costruite durante i preparativi per le olimpiadi.\nUno di questi, il V. I. Lenin \"Palazzo di Cultura e Sport\", il quale pi\u00f9 tardi venne rinominato - Linnahall. Una grande struttura in cemento, il cui design, sebbene opera degli archietti estoni Raine Karp e Riina Altm\u00e4e, aveva un chiaro stampo sovietico. Dal restauro dell', l'edificio simbolo di un passato di occupazione sovietica, \u00e8 fortemente trascurato."}
{"id": "1495677", "revid": "287204", "url": "https://it.wikipedia.org/wiki?curid=1495677", "title": "J\u00f3n Arason", "text": "Biografia.\nDivenne sacerdote intorno al 1504 e vescovo di H\u00f3lar (una delle due diocesi dell'Islanda) nel 1520. Sappiamo poco della sua attivit\u00e0 prima di questa data, salvo che il suo predecessore, Gottsk\u00e1lk Nikul\u00e1sson, avendo riconosciuto il suo talento, lo aveva inviato due volte in missione in Norvegia.\nJ\u00f3n, oltre o forse pi\u00f9 che nel campo religioso, fu attivo sul piano politico e culturale. Fu un buon poeta e tra l'altro introdusse la stampa in Islanda, facendo impiantare a H\u00f3lar la prima stamperia dell'isola, che verso il 1530 pubblic\u00f2 il \"Breviarium Holense\".\nQuando nel 1537 il re di Danimarca (alla quale l'Islanda all'epoca era soggetta) Cristiano III promulg\u00f2 l'ordinanza con cui il luteranesimo veniva introdotto come religione di Stato nei suoi domini, J\u00f3n non l'applic\u00f2 e nel 1540 scrisse al re rifiutandola esplicitamente. L'altra diocesi islandese, quella di Sk\u00e1lholt, anch'essa rimasta cattolica, fu ridotta all'obbedienza nel 1541, grazie a una spedizione inviata dalla Danimarca per catturarne il vescovo. H\u00f3lar rimase invece cattolica fino al 1550 e in quegli anni J\u00f3n, incoraggiato a proseguire la sua resistenza anche da una lettera di Paolo III, fu di fatto l'unica autorit\u00e0 nella sua diocesi.\nA giudicare dai suoi versi (che hanno spesso un contenuto politico), \nNell'autunno 1550 J\u00f3n fu catturato da forze fedeli al re di Danimarca e decapitato senza processo. L'anno successivo Cristiano III invi\u00f2 in Islanda un contingente di 300 uomini che organizz\u00f2 un processo postumo e legalizz\u00f2 l'esecuzione."}
{"id": "1495679", "revid": "287204", "url": "https://it.wikipedia.org/wiki?curid=1495679", "title": "Savio Bortolini Pimentel", "text": ""}
{"id": "1495680", "revid": "339392", "url": "https://it.wikipedia.org/wiki?curid=1495680", "title": "Aeroporto di Salerno", "text": ""}
{"id": "1495681", "revid": "339392", "url": "https://it.wikipedia.org/wiki?curid=1495681", "title": "Aeroporto di Pontecagnano", "text": ""}
{"id": "1495684", "revid": "2048388", "url": "https://it.wikipedia.org/wiki?curid=1495684", "title": "AFI's 100 Years... 100 Passions", "text": "L'AFI's 100 Years... 100 Passions \u00e8 una lista che fa parte delle AFI 100 Years... series, stilate annualmente dall'American Film Institute dal 1998, che comprende i cento migliori film sentimentali del cinema statunitense.\n\u00c8 stata resa pubblica l'11 giugno 2002 in uno special televisivo della CBS presentato da Candice Bergen.\nI registi pi\u00f9 presenti sono William Wyler e George Cukor, con quattro titoli ciascuno. Gli attori pi\u00f9 presenti sono Katharine Hepburn e Cary Grant con sei titoli, seguiti da Audrey Hepburn, con cinque."}
{"id": "1495685", "revid": "287204", "url": "https://it.wikipedia.org/wiki?curid=1495685", "title": "Rabbini del Talmud", "text": "I rabbini del Talmud o maestri ebrei, come tutti i profeti dell'ebraismo nel corso della storia del popolo d'Israele, hanno sempre avuto il ruolo di guide spirituali, anche impartendo gli insegnamenti morali, etici e religiosi della Torah comandati ed indicati da Dio. Gi\u00e0 Mos\u00e8, il capo dei Nevi\u00ecm, venne definito \"rabbeinu\", che significa \u00abnostro maestro\u00bb. I \"rabbanim\", i maestri ebrei, vengono comunemente anche definiti \"dotto-\"ri\" (cfr. Daat) della Legge\", l'Halakhah.\nAllora come oggi, i rabbini talmudisti dovevano eccellere in molte doti spirituali, tra cui la sapienza e la facolt\u00e0 di giudicare:\nSecondo il Talmud, ogni ebreo ha il dovere religioso di procurarsi un maestro, che deve a sua volta \"acquisire\" molti discepoli e mai smettere il proprio percorso spirituale supportato dalla propria fede.\nIl Sofer.\nI \"Soferim\", \"scribi\", \"uomini di lettere\", \"facevano comprendere la Torah al popolo\"; Esdra, abile Sofer, venne considerato di importanza pari a quella di Mos\u00e8: fu Esdra infatti a ristabilire e reinstaurare l'ordinamento e la dottrina della Torah riportando il popolo allo splendore originario dopo la cattivit\u00e0 babilonese. Esdra ebbe anche il merito di fondare la Grande Sinagoga o Magna Congregazione, la \"Ken\u00e9sseth HaGhedolah\", che fiss\u00f2 la metodologia di deduzione dell'Halakhah dai versetti scritturali e cominci\u00f2 a stabilire i decreti religiosi, \"Taqqan\u00f2th\", e le formule fisse nella liturgia (come l'Amidah), da trasmettere oralmente attraverso quelli che saranno i predecessori dei \"Dottori del Talmud\": la Magna Congregazione precedette il Sinedrio.\nEre Rabbiniche.\nAll'interno del popolo d'Israele sorsero, in epoche diverse, differenti tipologie di Maestri:\nI \"Chakhamim\".\nNella tradizione ebraica, gli individui riconosciuti Chakhamim sono \"\"saggi\" o \"sapienti\": la parola, al singolare \"Chakham\", deriva dal termine ebraico \"Chokhmah\". Comunemente, nell'ebraico \"moderno\" il termine \"Chakham\" si riferisce ad un individuo che comprende in profondit\u00e0. I \"Chakhamim\" vengono paragonati ai profeti ma, mentre nella maggior parte dei casi questi ultimi sono in grado e possono profetizzare solo in alcuni momenti ispirati da Dio, essi non smettono mai di essere saggi, a volte pervasi dal \"Ruach haQodesh\": per questo motivo la Torah insegna che essi furono meglio dei profeti [e/o di molti tra essi]. Talvolta \"Chakhamim\" \u00e8 sinonimo di \"Rabbanan\", i Rabbanim.\nInsegnamento chassidico \u00e8 il fatto secondo cui ciascun ebreo presta maggior attenzione ad una o pi\u00f9 Mitzvot rispetto ad altre, comunque adempiute; ne risulta facile dedurre che persino le discussioni del Talmud evidenziano un carattere peculiare a ciascun maestro ebreo citato nell'esporre opinioni o leggi Halakhiche definitive. Ci\u00f2 non esclude l'obbligo e la conseguente devozione dei medesimi per la Torah tutta in genere, qui intesa quindi anche come \"comando divino\".\nIl \"Rav\".\nOltre ad essere un prefisso di rispetto, il titolo \"rav\" \u00e8 un termine generico per un insegnante o guida spirituale. Per esempio, il Talmud cita \"Joshua ben Perachyah disse: provvedi a trovarti un insegnante (\"rav\").\" Nahmanide si riferisce a Maimonide chiamandolo a volte \"HaRav\" o \"Il Rav\".\nDal XVI secolo, \"Rav\" o \"Il Rav\" generalmente si riferisce a Rabbi Obadiah di Bertinoro, \"Rav\" essendo un acronimo dell'ebraico: Rabbino Obadiah di Bertinoro (\u05e8\u05e2\u05d1) che pu\u00f2 infatti esser pronunciato \"Rav\".\nPi\u00f9 recentemente, come segno di grande rispetto, alcuni rabbini vengono semplicemente chiamati \"il Rav\" anche al di fuori del loro circolo di seguaci. Da notare che, quando la parola viene pronunciata usando una Patakh (segno di cantillazione), il significato indica universalmente Rabbi Obadiah ben Abraham di Bertinoro. Quando invece si usa una Kamatz, il termine pu\u00f2 riferirsi, tra gli altri, a:\n\"Rov\".\nLa parola ebraica \"Rov\" significa sia \"grande\" sia \"maggioranza\", in quest'ultimo caso usata in alcune discussioni del Talmud per indicare l'opinione halakhica della maggioranza dei sapienti.\nLista di rabbini e maestri talmudisti.\nLa seguente \u00e8 una lista di rabbini rinomati e importanti per la storia del rabbinismo e dell'ermeneutica talmudica, che hanno inoltre avuto un ruolo determinante come guide spirituali delle rispettive congregazioni nel corso della storia ebraica."}
{"id": "1495686", "revid": "94647", "url": "https://it.wikipedia.org/wiki?curid=1495686", "title": "Felice de Chaurand", "text": ""}
{"id": "1495688", "revid": "729019", "url": "https://it.wikipedia.org/wiki?curid=1495688", "title": "Felice De Chaurand", "text": "Carriera.\nIl conte Felice De Chaurand de Saint Eustache \u00e8 nominato sottotenente di artiglieria nel 1875. Frequenta la Scuola di Guerra ed entra nel 1884 nel Corpo di stato maggiore. Nel 1898 \u00e8 promosso colonnello, grado con il quale comanda il 39\u00ba Reggimento fanteria.\nNel settembre 1900 \u00e8 nominato responsabile dell'Ufficio I dello Stato Maggiore dell'Esercito. Con tale incarico d\u00e0 una prima embrionale impostazione all'intelligence militare italiana. Lascia tale incarico nel giugno 1902.\nNel 1905 consegue la promozione a maggiore generale e comandante della brigata Reggio. Nel 1910 \u00e8 promosso tenente generale e partecipa dal novembre 1911 alla Guerra italo-turca alla guida della 3\u00aa divisione speciale, composta da sette battaglioni di fanteria, uno di alpini, uno di granatieri ed una batteria da 75 mm. De Chaurand si fa onore nei combattimenti e per questi fatti gli \u00e8 attribuita la croce di commendatore dell'Ordine Militare di Savoia.\nDurante la Prima guerra mondiale \u00e8 al comando della 35\u00aa divisione sul fronte tridentino nella zona dell'altopiano di Tonezza del Cimone. Fu silurato dal comando e mandato a casa il 16 maggio del 1916 all'inizio dell'offensiva austro-ungarica, la cosiddetta Strafexpedition.\nFu prolifico autore di testi di storia ed analisi militare, oltre ad essere precursore dell'utilizzo in Italia della crittografia e della cifra. Spos\u00f2 Matilde Dall'Ovo, dell'omonima famiglia bergamasca."}
{"id": "1495694", "revid": "3115", "url": "https://it.wikipedia.org/wiki?curid=1495694", "title": "Il negro del Narciso", "text": ""}
{"id": "1495695", "revid": "773636", "url": "https://it.wikipedia.org/wiki?curid=1495695", "title": "AFI's 100 Years... 100 Cheers", "text": "L'AFI's 100 Years... 100 Cheers \u00e8 una lista che fa parte delle AFI 100 Years... series, stilate annualmente dall'American Film Institute dal 1998, che comprende i cento film pi\u00f9 commoventi (\"cheers\" in inglese letteralmente \u00e8 traducibile \"applausi\", \"acclamazioni\") del cinema statunitense.\n\u00c8 stata resa pubblica il 14 giugno 2006 in uno special televisivo della CBS."}
{"id": "1495698", "revid": "110157", "url": "https://it.wikipedia.org/wiki?curid=1495698", "title": "Provincia di Serua", "text": "Serua \u00e8 una provincia delle isole Figi, nella Divisione Centrale, sull'isola di Viti Levu, la maggiore dell'arcipelago.\nLa provincia \u00e8 costituita da due distretti: il distretto di Nuku ed il distretto di Serua, formato da 3 porzioni non contigue di territorio, separate da lembi del distretto di Nuku.\nLa provincia \u00e8 amministrata da un Consiglio Provinciale, retto da Atunaisa Lacabuka."}
{"id": "1495700", "revid": "1013865", "url": "https://it.wikipedia.org/wiki?curid=1495700", "title": "Provincia di Tailevu", "text": "Tailevu \u00e8 una provincia delle isole Figi, nella Divisione Centrale.\nLa provincia \u00e8 costituita dalla parte sud-orientale dell'isola di Viti Levu, la maggiore dell'arcipelago e da alcuni isolotti minori tra cui l'isola di Bau, che costituisce uno dei distretti della provincia.\nL'isola di Bau \u00e8 il cuore della Confederazione Kubuna, dove ha sede anche il capo-trib\u00f9, che qui viene chiamato \"Vunivalu\". L'ultimo \"Vunivalu\" (il \"Ratu\" Sir George Cakobau) per\u00f2, \u00e8 morto nel 1989 e da allora persiste uno stato di vacanza del titolo."}
{"id": "1495701", "revid": "15756", "url": "https://it.wikipedia.org/wiki?curid=1495701", "title": "Festa di santa Lucia (Siracusa)", "text": "La festa di santa Lucia si svolge il 13 e il 20 dicembre a Siracusa, dove la vergine e martire santa Lucia ebbe i natali. \nQuella di Dicembre \u00e8 una festa molto sentita, che convoglia nella citt\u00e0 siciliana una grande quantit\u00e0 di fedeli. Vi sono anche delle delegazioni di emigrati siracusani provenienti da diverse parti del mondo (Argentina e Stati Uniti su tutte) che tornano nella citt\u00e0 natale o di origine appositamente per assistere alla festa della loro concittadina pi\u00f9 illustre. Il 13 dicembre, alle 10.15, viene celebrato in Cattedrale il Solenne Pontificale. Nel pomeriggio, alle 15.30, inizia la processione che parte da piazza Duomo e che arriva nella Chiesa di Santa Lucia al Sepolcro intorno alle 22.30. Lungo tutto il percorso della processione si crea un lungo \"fiume\" di fedeli. Il 20 dicembre, invece, la processione inizia alle 16, partendo da piazza Santa Lucia, in Borgata. All'arrivo al Santuario della Madonna delle Lacrime il Simulacro si \"incontra\" con Maria. La tappa successiva \u00e8 all'Ospedale Umberto I, dove avviene l'omaggio dell'Asp 8 e gli infermi possono pregare da vicino la Santa Patrona. Al Ponte Umbertino viene eseguito il tradizionale spettacolo pirotecnico. L'arrivo in Cattedrale avviene intorno alle 23.\nLa prima domenica di maggio si festeggia, invece, la Festa del Patrocinio di Santa Lucia, comunemente chiamata Festa di Santa Lucia delle Quaglie. Alle 12 inizia la breve processione che percorre piazza Duomo e, dopo il messaggio dell'Arcivescovo Metropolita di Siracusa ed il volo dei colombi viaggiatori, il Simulacro e le Reliquie entrano nella Chiesa di Santa Lucia alla Badia, dove rimarranno per l'ottavario. La seconda domenica, sempre di maggio, ricorre l'ottava durante la quale il Simulacro e le Reliquie, dopo la processione che percorre le vie del centro storico, ritornano, dalla chiesa di Santa Lucia alla Bad\u00eca, in Cattedrale. La tradizione riguardo alle celebrazioni della santa collegano la Svezia a Siracusa in Sicilia. Ogni anno viene selezionata una \"Lucia\" in Svezia per partecipare alle celebrazioni a Siracusa.\nNel 2020 e 2021 a causa della pandemia di COVID-19 sono state annullate le tradizionali processioni di dicembre e maggio del simulacro per le vie della citt\u00e0 al fine di evitare il propagarsi della diffusione del virus.\nInizio delle festivit\u00e0 di dicembre.\nLa festa patronale della Santa siracusana, sebbene sia preceduta da una preparazione composta da momenti di preghiere e di altre iniziative prettamente religiose che inizia 13 giorni prima (tale preparazione viene definita \"tredicina\"), comincia ufficialmente in cattedrale circa cinque giorni prima con l'apertura della nicchia che custodisce il simulacro.\nLa mattina del 12 dicembre invece il simulacro argenteo viene traslato al grido di \"\"Sarausana j\u00e8\" (Siracusana \u00e8)\" dalla sua \"cameretta\" all'altare maggiore. La sera vengono poi celebrati, sempre in Cattedrale, i vespri solenni presieduti dall'arcivescovo a cui partecipano diversi sacerdoti della diocesi, diaconi, il seminario arcivescovile, oltre a diverse autorit\u00e0 civili e religiose. Alla fine dei vespri viene distribuita ai fedeli la \"cucc\u00eca\", dolce tipico Luciano che viene preparato come da tradizione il giorno antecedente alla festa.\nLa festa del 13 dicembre.\n\u00c8 questo il giorno principale della festa, in cui tutta la citt\u00e0 e non solo si stringe attorno alla Vergine e Martire siracusana.\nIn mattinata viene celebrato il Solenne Pontificale, solitamente presieduto da un Cardinale alla presenza dell'Arcivescovo, del clero e delle autorit\u00e0 civili e militari della citt\u00e0.\nNel pomeriggio, verso le 15.30, il simulacro argenteo tra il suono festoso delle campane viene portato a spalla dai 48 devoti (che per il tradizionale cappello che indossano vengono chiamati \"berretti verdi\") in Piazza Duomo, dando cos\u00ec inizio alla processione per le vie della citt\u00e0.\nInoltre, il simulacro viene preceduto da una bara dove sono ubicate, all'interno di pregiati espositori, le Reliquie della santa portate a spalla da donne.\nDopo un breve discorso a sfondo sociale dell'arcivescovo alla cittadinanza, la processione scende lungo il passeggio Aretusa per varcare, nel tardo pomeriggio, la \"Porta Marina\" (attigua al Porto grande), qui avviene uno dei momenti pi\u00f9 toccanti della giornata, ovvero il saluto di marinai e di militari che fanno suonare a festa le sirene delle loro navi. Dopo di ci\u00f2, il simulacro di santa Lucia pu\u00f2 dirigersi verso il ponte a Lei intitolato per consentire una sosta di alcuni minuti.\nQuando il corteo \u00e8 ormai sulla terraferma, percorre il corso Umberto dove svolta per viale Regina Margherita avvicinandosi quindi al cuore della Borgata Santa Lucia salendo per via Piave fino ad arrivare ancora una volta al suono di campane in festa in piazza Santa Lucia e alla Basilica di Santa Lucia al Sepolcro.\nEntrato in basilica, il simulacro viene sistemato sull'altare maggiore dove rester\u00e0 dinanzi ai fedeli per i successivi sette giorni.\nLa festa del 20 dicembre (l\"'ottava\").\nGiorno 20, giornata tradizionalmente definita dai siracusani come \"l'ottava\", il simulacro di Santa Lucia, rispetto al tragitto di sette giorni prima, \u00e8 pi\u00f9 lungo e osserva diverse soste molto sentite dai fedeli. La processione prevede come orario di inizio le ore 16:00 con partenza dalla basilica della Borgata, e non molto tempo dopo \u00e8 in programma la prima fermata al santuario della Madonna delle Lacrime dove avviene l'incontro tra la santa e Maria attorno al quale si stringe la comunit\u00e0 del tempio Mariano con il suo rettore che tiene un breve discorso alla cittadinanza.\nA pochi metri dal santuario \u00e8 situato l'ospedale Umberto I ed una volta terminata la prima visita \u00e8 qui che la processione si ferma nuovamente assistendo alla visita ai malati e partecipando al momento di preghiera gestito dalla comunit\u00e0 ospedaliera.\nTerminata quest'altra sosta, la processione riprende il suo cammino scendendo lungo il corso Gelone e le vie limitrofe del centro cittadino, la discesa verso l'isola comincia dalla cima del corso Umberto, giunti al ponte umbertino (\"i ponti\" per i siracusani), viene effettuata l'ultima sosta per dare il via al tradizionale spettacolo pirotecnico.\nUna volta rientrati nell'isola di Ortigia da piazza Pancali, il percorso prevede la salita del corso Matteotti e successivamente una nuova deviazione per la centralissima piazza Archimede e per le attigue via Roma e via Minerva con destinazione finale piazza Duomo. Il rientro in cattedrale viene salutato dal suono delle campane e dal definitivo sparo dei botti. Dopo le operazioni di rito, avviene la conservazione del simulacro argenteo nella nicchia dove rimane chiuso fino alla prima domenica di maggio, quando \u00e8 in programma la festivit\u00e0 di \"Santa Lucia re quagghie\".\nFesta di santa Lucia ad aprile.\nDa dieci anni, come intermezzo tra le tradizionali festivit\u00e0 di dicembre e maggio, se n'\u00e8 inserita un'altra per commemorare il miracolo del 1735 caratterizzato dalla sudorazione della Statua marmorea di Santa Lucia ospitata nel Sepolcro a Lei dedicato.\nL'ultima domenica di aprile, quindi, una piccola statuetta raffigurante la martire aretusea viene portata in processione, il cui percorso originariamente era racchiuso nella Borgata Santa Lucia spostato ed esteso, dall'aprile 2011, all'ultimo sabato di aprile e dalla Borgata a Ortigia seguendo, in un certo senso, la tradizione dicembrina.\nFesta di santa Lucia a maggio.\nLa festa del Patrocinio di santa Lucia, pi\u00f9 comunemente definita come \"Santa Lucia re quagghie\" (appellativo dialettale per definire le quaglie), si svolge le prime due domeniche di maggio per ricordare il miracolo avvenuto nel maggio 1646 quando a Siracusa divamp\u00f2 la carestia \"interrotta\" dall'arrivo nel porto aretuseo di navi cariche di grano oltre che di altro cibo. La leggenda narra inoltre che a comunicare il miracolo fu una quaglia entrata all'interno del duomo per comunicare alla popolazione l'avvenimento del miracolo, ecco spiegato perch\u00e9 le \"quagghie\" sono il simbolo di tali festeggiamenti. Non avendo per\u00f2 pi\u00f9 quaglie, la deputazione ha scelto di lanciare colombe e piccioni.\nPrima domenica (il volo \"re quagghie\").\n\u00c8 mezzogiorno quando il simulacro esce dal Duomo per dare vita ad una breve ma sentita processione nella stessa piazza per raggiungere l'attigua chiesa di Santa Lucia alla Badia, non prima di sostarsi per alcuni minuti rispettivamente per il tradizionale discorso dell'arcivescovo e soprattutto per il lancio delle \"quagghie\" dalle gabbiette in cui sono custodite.\nAl termine della celebrazione, il Simulacro argenteo accede nella suddetta chiesetta dove permane per una settimana.\nSeconda domenica (giro di Ortigia e conclusione dei festeggiamenti).\nLa processione parte dalla chiesa della Badia alle 19 circa per effettuare il giro esterno di Ortigia. Recentemente, non si sa perch\u00e9, la processione cambia direzione. Scende per la fonte Aretusa e il castello Maniace in direzione del lungomare di Ponente, successivamente si riaddentra nell'isola svoltando per via Roma attraversando quindi i rioni della Cannamela e della Giudecca.\nGiunti in via Maestranza il suono festoso delle campane della chiesa dell'Immacolata accoglie il corteo che effettua una breve sosta, al termine della quale riprende la marcia verso piazza Duomo dove rientra in Cattedrale sancendo la definitiva conclusione dei festeggiamenti e la riconservazione nella sua cappella.\nStoria.\nIl resoconto di Pietro Della Valle.\nNel 1625 lo scrittore e viaggiatore Pietro Della Valle assiste alla festa raccontando la processione e le usanze che non si differenziano troppo da ci\u00f2 che, a distanza di secoli, si mantiene.\nIn questa prima descrizione risalta l'usanza dell'uomo che si cala con una corda dal campanile del duomo, tradizione non pi\u00f9 presente. Nella processione dell'ottava risalta un dettaglio, la presenza di reliquie oggi non pi\u00f9 presenti: una scarpa e un abito della Santa.\nLa festa inoltre cominciava un giorno prima presso la Chiesa di Santa Lucia alla Badia (oggi sconsacrata), con canti e vespri. Negli altri giorni invece c'era sfoggio di cavalieri, banchetti e dei palii.\nBorch.\nNel 1776 il naturalista polacco Michel-Jean Borch si trovava a Siracusa perch\u00e9 stava effettuando il Grand Tour dell'isola. Egli ebbe modo di assistere all'Ottava della festa di Santa Lucia. Una festa che egli descrive in maniera approssimata soffermandosi pi\u00f9 che altro sul senso di assurdit\u00e0 che avvertiva un uomo di scienza come de Borch. \nUsanze.\nSecondo una credenza popolare, il terremoto del 13 dicembre 1990 che colp\u00ec Siracusa e i comuni limitrofi non caus\u00f2 effetti disastrosi grazie dell'intercessione della Santa intervenuta a protezione della citt\u00e0. In quell'occasione, nonostante lo stato d'emergenza, pur non rinunciare ai festeggiamenti il simulacro fu portato in processione dai Vigili del fuoco. Da allora, in ricordo di quell'occasione e in segno di devozione, ogni anno durante la processione dell'ottava del 20 dicembre, i vigili del fuoco danno il cambio ai portatori del simulacro in corrispondenza dell'ospedale Umberto primo."}
{"id": "1495702", "revid": "413187", "url": "https://it.wikipedia.org/wiki?curid=1495702", "title": "Registro di classe", "text": ""}
{"id": "1495703", "revid": "1573940", "url": "https://it.wikipedia.org/wiki?curid=1495703", "title": "Chrysoperla", "text": "Chrysoperla \u00e8 un genere di Insetti dell'ordine dei Neurotteri (famiglia Chrysopidae), comprendente specie predatrici.\nDescrizione.\nL'adulto delle \"Chrysoperla\" \u00e8 glicifago; si nutre perci\u00f2 di liquidi zuccherini. La larva \u00e8 nuda e non protegge il corpo con spoglie di vittime come avviene in altri generi della famiglia dei Crisopidi.\nTassonomia.\nLa specie pi\u00f9 rappresentativa \u00e8 \"Chrysoperla carnea\", abbastanza comune in Italia, ma oggetto di allevamento per l'impiego frequente in lotta biologica, soprattutto in coltura protetta.\nAltra specie che talora si incontra in alcune regioni italiane (tra cui Sicilia e Sardegna) \u00e8 \"Chrysoperla mediterranea\".\nAltre specie note:"}
{"id": "1495705", "revid": "1013865", "url": "https://it.wikipedia.org/wiki?curid=1495705", "title": "Provincia di Kadavu", "text": "Kadavu \u00e8 una provincia delle isole Figi, nella Divisione Orientale, costituita dall'arcipelago delle isole Kadavu.\nLa provincia \u00e8 costituita dall'intero arcipelago, di origine vulcanica, costituito da Kadavu, l'isola principale, di 411 km\u00b2, e dalle piccole isole di Dravuni, Galoa, Ono e le piccole isole che creano il Great Astrolabe Reef.\nIl Monte Buke Levu, con i suoi 838 metri di altitudine, \u00e8 il rilievo pi\u00f9 alto dell'arcipelago.\nLa provincia, guidata da un Consiglio Provinciale, \u00e8 guidata dal \"Ratu\" Josateki Nawalowalo."}
{"id": "1495706", "revid": "15756", "url": "https://it.wikipedia.org/wiki?curid=1495706", "title": "Chrysoperla carnea", "text": "Chrysoperla carnea , \u00e8 un insetto dell'ordine dei Neurotteri (famiglia Chrysopidae), predatore allo stadio di larva. \u00c8 comunemente chiamato \"crisopa\", ma con questo termine generico si fa riferimento a tutti i Neurotteri della famiglia dei Crisopidi. \u00c8 una delle specie di maggior interesse nel settore della lotta biologica per la notevole attivit\u00e0 delle larve soprattutto nella lotta agli Afidi.\nDistribuzione.\n\"C. carnea\" \u00e8 una specie pressoch\u00e9 cosmopolita, presente anche nelle regioni fredde. \u00c8 diffusamente allevata in diverse biofabbriche in America e Europa per l'impiego nella lotta biologica, principalmente in coltura protetta, ma \u00e8 molto comune anche in natura negli agrosistemi in cui non si fa un massiccio impiego di fitofarmaci. In Italia \u00e8 uno dei Crisopidi pi\u00f9 comuni e nei paesi anglosassoni \u00e8 spesso denominata \"common green lacewing\" (\"crisopa verde comune\"), in alternativa al nome pi\u00f9 generico di \"green lacewing\" (\"crisopa verde\").\nL'habitat pi\u00f9 favorevole \u00e8 rappresentato dalla vegetazione, spontanea o meno, infestata dagli afidi, ma per il regime dietetico polifago, la crisopa si adatta facilmente anche alla predazione di altri piccoli fitofagi, in particolare altri Rincoti e microlepidotteri. In coltura si adatta meglio alle piantagioni che formano una vegetazione continua lungo il filare e tende a disertare le specie che hanno foglie e germogli pubescenti.\nMorfologia.\nL'adulto ha il tipico aspetto dei Crisopidi: corpo di dimensioni medie, esile e delicato, con livrea poco appariscente fra la vegetazione per le tonalit\u00e0 verdi-giallastre. Nello specifico la \"C. carnea\" presenta un colore verde chiaro uniforme, privo di macchie, con una stria gialla dorsale che si estende longitudinalmente su tutto il torace e l'addome. Il capo \u00e8 ipognato, con occhi piccoli, prominenti, ben distanziati e di colore bruno-rossastro; antenne filiformi e allungante, lunghe circa quanto il resto del corpo; l'apparato boccale \u00e8 masticatore. Il torace \u00e8 leggermente pi\u00f9 largo del capo e dell'addome e presenta un pronoto allungato; le zampe sono esili, le ali sono trasparenti e iridescenti, riccamente ramificate; in riposo sono ripiegate a tetto sull'addome. L'apertura alare \u00e8 di 2,5-3 cm. L'addome \u00e8 cilindrico, nettamente pi\u00f9 breve delle ali.\nLo sviluppo postembrionale passa attraverso 4 mute con i seguenti stadi:\nuovo \u2192 larva 1\u00aa \u2192 larva 2\u00aa \u2192 larva 3\u00aa \u2192 pupa \u2192 (pupa farata) \u2192 adulto\nL'uovo \u00e8 quello tipico dei Crisopidi, facilmente riconoscibile: \u00e8 infatti di forma oblunga e sostenuto da un sottile peduncolo. Le uova di \"C. carnea\" sono deposte isolate o in piccoli gruppi di 2-3, inizialmente sono verdastre, ma poi virano al grigio-bruno. La funzione biologica del peduncolo \u00e8 quella di proteggere l'uovo dall'azione degli antagonisti naturali, in particolare le formiche.\nLa larva \u00e8 di tipo campodeiforme, allungata e fusiforme, di colore grigio-bruno, provvista di tre zampe cursorie. Il dorso \u00e8 percorso da una sottilissima stria bruna e lateralmente da due serie di prominenze tubercolari, anch'esse di colore brunastro. Quella di prima et\u00e0 \u00e8 lunga appena 1 mm, quelle delle et\u00e0 successive da 7\u20138\u00a0mm a 10\u201315\u00a0mm. Ben evidente \u00e8 il \"forcipe\", l'apparato boccale pungente-succhiante tipico dei Planipennia: le mandibole sono allungate, acuminate e arcuate verso il lato ventrale (ossia verso l'interno); sulla faccia ventrale sono percorse da una doccia; la lacinia (lobo interno della mascella) \u00e8 anch'essa allungata e si adagia sul lato ventrale della mandibola delimitando un canale attraverso il quale viene iniettata la saliva nel corpo della preda e aspirati i suoi fluidi interni. L'apertura boccale \u00e8 chiusa e i due canalicoli maxillo-mandibolari comunicano direttamente con il tubo digerente. L'intestino medio \u00e8 interrotto.\nLa pupa si forma all'interno di un bozzoletto bianco, costruito con la seta secreta dai tubi malpighiani della larva. \u00c8 dectica ed exarata, cio\u00e8 mobile e dotata di mandibole articolate; a maturit\u00e0 abbandona il bozzolo e si sposta per fissarsi su un supporto prima dello sfarfallamento. La pupa mobile, detta \"fase farata\", \u00e8 in realt\u00e0 una forma di transizione fra la pupa quiescente e l'adulto. Morfologicamente \u00e8 molto simile all'adulto, dal quale si distingue nettamente per l'assenza delle ali.\nCiclo ed esigenze ambientali.\nPur essendo una specie resistente alle temperature relativamente basse, il ciclo della \"C. carnea\" \u00e8 associato al clima e, quindi, alla latitudine. Nelle regioni pi\u00f9 calde svolge ininterrottamente il suo ciclo, mentre nelle regioni temperate compie da 2 a 4 generazioni l'anno (due nel centro e nord Europa, tre nell'Italia settentrionale, quattro nell'Italia meridionale e Italia insulare.\nLa durata del ciclo \u00e8 strettamente legata alla temperatura e all'umidit\u00e0 relativa. La durata dell'incubazione delle uova varia da poco pi\u00f9 di 10 giorni, a 27 \u00b0C, a oltre un mese, a 10\u00a0\u00b0C, e lo sviluppo larvale si completa in un intervallo di tempo che va da circa 25 giorni, a 27\u00a0\u00b0C, a oltre 3 mesi, 10\u00a0\u00b0C. Nelle condizioni ambientali dell'Italia settentrionale, lo sviluppo postembrionale, dalla schiusura dell'uovo allo sfarfallamento, dura, secondo la temperatura e la disponibilit\u00e0 alimentare, dai 22 ai 60 giorni. L'umidit\u00e0 relativa favorevole si attesta fra il 35% e il 75%.\nLa fase svernante, contrariamente ad altri Crisopidi, \u00e8 rappresentata dall'adulto, che entra in diapausa sopravvivendo anche per 9 mesi, ma nel corso della stagione favorevole, una femmina ha una vitalit\u00e0 della durata media di due mesi. In Italia, in condizioni di pieno campo, il periodo di intensa attivit\u00e0 va dal mese di maggio al mese di settembre, mentre negli altri mesi l'attivit\u00e0 del predatore si riduce sensibilmente fino ad arrestarsi del tutto, anche se \u00e8 presente nell'ambiente.\nUn aspetto interessante \u00e8 che il predatore resiste anche a forti abbassamenti di temperatura, prossimi allo zero, purch\u00e9 limitati a poche ore nell'arco della giornata, perci\u00f2 pu\u00f2 essere impiegato anche per combattere le infestazioni primaverili di Afidi in primavera, epoca in cui gli ausiliari naturali sono poco attivi, e, nell'Italia meridionale, in serra fredda durante l'inverno. In ogni modo l'attivit\u00e0 predatoria \u00e8 strettamente associata alla temperatura e manifesta la sua maggiore intensit\u00e0 intorno a 27\u00a0\u00b0C.\nBiologia.\nAdulto.\nContrariamente ad altri Crisopidi, spesso predatori, gli adulti di \"C. carnea\" sono glicifagi e pollinofagi e si nutrono di melata, nettare (botanica) e polline. La loro attivit\u00e0 si svolge al crepuscolo e durante la notte e sono facilmente attratti dalle sorgenti luminose.\nUna volta sfarfallati, gli adulti tendono a migrare dalla zona in cui si sono sviluppati, coprendo talvolta anche distanze dell'ordine di qualche decina di chilometri. Nonostante questo non sono potenti volatori ed hanno necessit\u00e0 di frequenti interruzioni.\nLa fecondit\u00e0 delle femmine \u00e8 influenzata sia dal regime termico sia dalla disponibilit\u00e0 alimentare; in condizioni favorevoli una femmina pu\u00f2 deporre oltre 20 uova al giorno.\nLarva.\nLe larve sono predatrici zoofaghe e si nutrono di piccoli Artropodi o uova. L'attivit\u00e0 \u00e8 sostanzialmente legata alle condizioni climatiche e all'et\u00e0. Le prede preferenziali sono gli Afidi, ma per la loro polifagia possono predare anche Acari, Psille, Aleurodidi, Cocciniglie, Tisanotteri oppure uova di Acari, Lepidotteri e Coleotteri. Le larve di prima et\u00e0, per le loro piccole dimensioni e per la difficolt\u00e0 di movimento, sono prevalentemente oofaghe oppure predano piccoli Artropodi e sostanzialmente indifesi (Acari e Aleurodidi), mentre quelle di seconda e terza et\u00e0 si dedicano prevalentemente agli Afidi. In condizioni di carenza di prede le larve manifestano il cannibalismo; questo comportamento \u00e8 importante per la preparazione di adeguati formulati commerciali di larve da impiegare nella lotta biologica.\nNella predazione manifestano una spiccata attivit\u00e0 nel corso delle ore notturne, mentre di giorno tendono a riposarsi in siti riparati. Si muovono preferibilmente seguendo le nervature delle foglie e trovano la preda con una ricerca casuale; le larve di 2\u00aa e 3\u00aa et\u00e0 sono alquanto mobili, mentre quelle di 1\u00aa si muovono con difficolt\u00e0, soprattutto su una vegetazione irta di ostacoli, come ad esempio la presenza di una pubescenza. Nell'atto dell'alimentazione la larva afferra la preda con il forcipe, ne perfora il tegumento, inietta dentro il corpo la sua saliva e poi ne aspira i liquidi interni predigeriti per mezzo della saliva.\nIl fabbisogno alimentare giornaliero cresce con il procedere dello sviluppo postembrionale ed \u00e8 stato rilevato che circa l'80% del fabbisogno complessivo di tutti gli stadi larvali si soddisfa nella 3\u00aa et\u00e0. Il ritmo di alimentazione \u00e8 inoltre condizionato dalla temperatura e dall'umidit\u00e0 relativa, con condizioni ottimali che si attestano a 27\u00a0\u00b0C e con il 35-75% di umidit\u00e0. Nel corso del suo sviluppo una sola larva pu\u00f2 consumare alternativamente oltre un migliaio di Acari, quasi un migliaio di uova di \"Ephestia kuehniella\" (Tignola delle derrate alimentari), fino a 400 uova di \"Leptinotarsa decemlineata\" (Dorifora della patata) oppure alcune centinaia di Afidi, in rapporto alle dimensioni delle prede.\nFattori di rischio.\nLa mortalit\u00e0 delle crisope \u00e8 elevata nelle larve di 1\u00aa et\u00e0, che rappresentano lo stadio pi\u00f9 vulnerabile. Fra i principali antagonisti naturali della \"C. carnea\" si citano le formiche. Questi insetti, nella loro azione generale di difesa nei confronti degli afidi, sono infatti attivi sia nella distruzione delle ovature sia nell'allontanamento delle larve dalle popolazioni di afidi.\nIl fattore di rischio di maggiore rilevanza \u00e8 tuttavia l'impiego dei trattamenti chimici fitosanitari. La maggiore sensibilit\u00e0 si presenta nei confronti degli insetticidi e degli acaricidi, mentre i trattamenti anticrittogamici sono nella generalit\u00e0 innocui, fatta eccezione per il pyrazophos. Gli insetticidi sono le sostanze chimiche di maggiore impatto; la crisopa si \u00e8 mostrata infatti particolarmente sensibile ad una vasta gamma di principi attivi, allo stadio di larva o di adulto o di entrambi, comprendendo, in questa gamma, sia quelli a largo spettro d'azione sia diverse sostanze ad azione selettiva e, quindi, teoricamente compatibili con i principi della lotta integrata.\nGli insetticidi a largo spettro, fra i quali rientra la quasi totale generalit\u00e0 degli esteri fosforici e i piretroidi, sono attivi sia sulle larve sia sugli adulti. Questi principi attivi vanno perci\u00f2 evitati a priori in quanto sono in generale incompatibili con la lotta integrata. Solo pochissimi fosforganici fanno eccezione (es. il vamidothion), manifestando una debole o moderata tossicit\u00e0 nei confronti degli adulti.\nGli insetticidi di nuova generazione, che per il loro meccanismo d'azione selettivo sono principi a basso impatto, possono rappresentare un serio fattore di rischio perch\u00e9 molti di essi sono attivi nei confronti delle larve. Questo problema si rileva in particolare per gli azotorganici chitinoinibitori, in genere usati nella lotta integrata contro le larve di Lepidotteri e Coleotteri. Questi principi attivi agiscono inibendo la biosintesi della chitina e quindi impediscono la muta e il completamento dello sviluppo postembrionale dei fitofagi. Altamente tossici si sono rivelati, ad esempio il diflubenzuron, il lufenuron, il teflubenzuron, mentre moderatamente tossici \u00e8 ad esempio il buprofezin.\nGli oli bianchi manifestano una tossicit\u00e0 bassa, tuttavia sono attivi in particolare sulle uova. In ogni modo andrebbero esclusi quelli attivati con fosforganici, data la generale tossicit\u00e0 di questi ultimi.\nL'uso degli aficidi o, pi\u00f9 in generale degli insetticidi sistemici, \u00e8 l'aspetto di maggiore importanza, data la stretta associazione fra le crisope e gli afidi. Per questi insetticidi vanno presi in considerazione due ordini di problemi: da un lato si presenta il problema dell'esclusione, a priori, dei principi attivi non selettivi (es. imidacloprid, acephate, endosulfan, ecc.) da un altro si presenta quello della frequente induzione di resistenza nelle popolazioni di afidi. In generale, perci\u00f2, l'ambito di impiego degli aficidi si riduce notevolmente in quanto i pochi principi attivi compatibili vanno scartati, a causa dell'esistenza in atto di fenomeni di resistenza, oppure limitati ad un trattamento l'anno, per limitare il rischio di generare fenomeni di resistenza. Questo problema si presenta in particolare in caso di forti infestazioni e di insufficiente attivit\u00e0 degli ausiliari.\nFra gli insetticidi biotecnologici si citano come tossici il rotenone e l'abamectina, attivi in particolare sugli adulti. Un discorso particolare merita il \"Bacillus thuringiensis\". La letteratura cita questo insetticida biologico come compatibile con la lotta biologica e quella integrata e la sua specificit\u00e0 d'azione in generale lo rende innocuo nei confronti degli ausiliari. \u00c8 stata tuttavia riscontrata una mortalit\u00e0 del 66% nelle larve di crisopa nutrite con larve di \"Ostrinia nubilalis\" sopravvissute allevate su mais transgenico BT. Questa azione tossica del mais BT \u00e8 stata confermata da altri ricercatori e potrebbe rappresentare un serio limite all'impiego del \"Bacillus thuringiensis\" in un ambito di compatibilit\u00e0 nella lotta biologica condotta con l'impiego delle crisope. Va tuttavia precisato che le comunicazioni relative al ruolo della tossina del \"Bacillus thuringiensis\" traggono risultati discordanti e non pienamente condivisi.\nFra i fattori di rischio va infine citata la riduzione della biodiversit\u00e0 ambientale. Le crisope, in qualit\u00e0 di predatori polifagi, traggono grande vantaggio dalla presenza di una vegetazione spontanea negli agrosistemi, sulla quale completare il loro ciclo in alcuni periodi dell'anno. La forte specializzazione colturale, l'eliminazione delle siepi, il diserbo, sono in generale elementi che ostacolano la diffusione delle crisope. Si tratta tuttavia di un concetto di portata generale che rientra nelle linee guida generali relative alle produzioni integrate.\nImpiego in lotta biologica e integrata.\nLa presenza naturale di \"C. carnea\" negli agrosistemi \u00e8 un presupposto per l'adozione del metodo protettivo sia in lotta biologica sia in lotta integrata. La possibilit\u00e0 di allevare in massa questa specie, tuttavia, la rende interessante soprattutto per l'impiego con il metodo inondativo.\nAmbiti d'impiego.\nGli ambiti di impiego della \"C. carnea\" con interventi mirati citati in bibliografia sono diversi. In generale la letteratura cita il predatore come fra i pi\u00f9 attivi nel controllo di afidi, acari, lepidotteri, coleotteri, cocciniglie, su differenti colture (cotone, patata, ortive, fragola, olivo, ecc.). In Italia, i settori di ricerca e operativi pi\u00f9 attivi, in relazione all'impiego diretto della crisopa in lotta biologica, fanno capo all'Istituto di Entomologia \"Guido Grandi\" di Bologna e al Biolab di Cesena, la prima biofabbrica allestita in Italia. Le ricerche e le applicazioni in questo caso si sono concentrate principalmente sull'impiego in coltura protetta per la difesa della fragola, del pomodoro, della melanzana, del peperone e delle piante ornamentali.\nLanci inondativi.\nLe indicazioni relative all'utilizzo di \"C. carnea\" nei lanci inondativi vanno rapportate agli specifici contesti: l'efficacia varia infatti in funzione di differenti condizioni, quali il tipo di coltura, l'incidenza dei fattori di mortalit\u00e0, l'intensit\u00e0 delle infestazioni, ecc. I risultati migliori si ottengono impiegando larve di 2\u00aa et\u00e0 in luogo delle uova, intervenendo su infestazioni di afidi non gravi, operando in serra o in tunnel. La casistica pi\u00f9 collaudata fa inoltre riferimento alla coltura della fragola.\nIl lancio del predatore allo stadio di uovo \u00e8 aleatorio in quanto le uova sono facilmente soggette a predazione da parte delle formiche e le larve di 1\u00aa et\u00e0 sono soggette ad un'elevata mortalit\u00e0 per varie cause, si muovono con difficolt\u00e0 sulla fragola e su altre piante pubescenti. Le prove condotte individuano quale contesto operativo un'intensit\u00e0 di 80 uova/m2 con un rapporto quantitativo di 1 uovo di crisopa ogni 1-4 afidi.\nIl lancio del predatore allo stadio di larva di 2\u00aa offre migliori risultati in quanto le larve sono pi\u00f9 attive e superano meglio le condizioni avverse. In questo caso la riduzione dell'aleatoriet\u00e0 permette \"dosaggi\" pi\u00f9 bassi, dell'ordine di 18 larve/m2 sulla fragola, 10-20 al metro quadro, pi\u00f9 in generale, secondo il contesto. Questo criterio inoltre si presta per un intervento pi\u00f9 rapido in caso di forti infestazioni: come detto in precedenza, le larve di 3\u00aa sono infatti le pi\u00f9 voraci e attive e a temperature non elevate occorrono 2-3 settimane prima che una larva di 1\u00aa giunga alla 3\u00aa et\u00e0.\nLanci inoculativi.\nIl ricorso al metodo inoculativo \u00e8 utile per introdurre la crisopa in un ambiente da cui \u00e8 scomparsa, per varie cause, o semplicemente per incrementarne la popolazione integrando quella naturale. Questo metodo pu\u00f2 rivelarsi utile per combattere alcuni fitofagi dei frutteti e degli oliveti, contro acari, afidi e cocciniglie, oppure contro alcuni Lepidotteri allo stadio di uovo.\nIl lancio inoculativo richiede densit\u00e0 inferiori rispetto a quello inondativo in quanto si parte dal presupposto che gli adulti, una volta sfarfallati dalle larve immesse artificialmente, si riproducano incrementando la popolazione. Affinch\u00e9 il lancio inoculativo possa avere efficacia \u00e8 indispensabile che si adottino le linee guida che nel complesso definiscono il metodo protettivo e che, soprattutto, siano venute meno le cause che hanno portato ad una diminuzione della popolazione naturale o alla sua scomparsa.\nAllevamento massale.\nL'allevamento massale della \"C. carnea\" comprende tre distinte linee:\nIl prodotto, come detto in precedenza, \u00e8 commercializzato sotto forma di uova oppure di larve di 2\u00aa et\u00e0. Nel secondo caso il prezzo \u00e8 pi\u00f9 alto, per i maggiori costi di produzione, ma il costo complessivo di un lancio si mantiene sostanzialmente invariato in quanto la densit\u00e0, espressa come numero di individui per unit\u00e0 di superficie, si riduce in media del 75%.\nLa preda di sostituzione \u00e8 rappresentata dalle uova di un Lepidottero che infesta le derrate alimentari, l\"Ephestia kuehniella\" (Tignola grigia delle farine) oppure la \"Sitotroga cerealella\" (Tignola del grano). Questa linea produttiva \u00e8 indipendente dalle altre in quanto le uova del lepidottero sono utilizzate come substrato di predazione o parassitizzazione per differenti ausiliari. Nel caso dell'utilizzazione delle crisope, le uova sono conservate a temperature inferiori a 12\u00a0\u00b0C fino alla loro utilizzazione, come substrato alimentare nella linea di allevamento delle larve di crisopa oppure come alimento integrato nelle confezioni delle larve di 2\u00aa et\u00e0.\nLe larve di \"C. carnea\" sono destinate ad alimentare la linea di allevamento degli adulti. Sono allevate in contenitori alveolari, con cellette di circa 1\u00a0cm\u00b3 e una densit\u00e0 di una larva per celletta. Insieme alle larve, in ogni celletta si dispone il substrato alimentare, costituito dalle uova della tignola. Al termine dello sviluppo larvale le pupe vengono trasferite in gabbie prima dello sfarfallamento.\nGli adulti sono allevati in gabbie cilindriche e alimentati con una dieta mista composta da miele, estratto di lievito e acqua. La finalit\u00e0 di questa linea di allevamento \u00e8 quella di consentire la riproduzione e la produzione massiva delle uova.\nLe uova, conservabili a bassa temperatura per alcuni giorni, hanno tre differenti utilizzi:\nConfezionamento.\nIl confezionamento della \"C. carnea\" cambia secondo la tipologia (stadio di uovo o larva di 2\u00aa et\u00e0). Nel caso delle uova il confezionamento e l'impiego sono relativamente semplici: le uova sono infatti messe in confezioni rigide mescolate con un materiale disperdente, che ne facilita la distribuzione al momento del lancio.\nNel caso delle larve \u00e8 necessario provvedere all'alimentazione delle neonate che nasceranno dalle uova e nel contempo prevenire il cannibalismo. In questo caso le confezioni conterranno:\nLe uova del lepidottero hanno naturalmente la funzione di alimentare le larve di crisopa che si svilupperanno dentro la confezione fino alla prima muta. La pula del grano saraceno ha lo scopo di prevenire il cannibalismo: le scaglie della pula hanno infatti una forma concava e l'intera massa costituisce un sistema incoerente di cellette che ostacola il movimento delle larve e limita la probabilit\u00e0 che entrino in contatto fra loro.\nIn funzione dei tempi necessari perch\u00e9 si svolga l'incubazione e lo sviluppo fino alla prima muta, le confezioni recano la data in cui le confezioni devono essere aperte per effettuare il lancio."}
{"id": "1495708", "revid": "31886", "url": "https://it.wikipedia.org/wiki?curid=1495708", "title": "Sospensione (diritto)", "text": "La sospensione \u00e8 un provvedimento giuridico, consistente nell'allontanare l'individuo oppure il gruppo sociale dalla comunit\u00e0, qualora questi abbiano avuto un comportamento contrario alle norme.\nDefinizione generale.\nUna persona che riceva tale sanzione \u00e8, generalmente, sospesa dalle attivit\u00e0 del contesto in esame: il provvedimento si considera attivo fino a nuovo ordine. In casi pi\u00f9 gravi, pu\u00f2 venire disposta l'espulsione definitiva.\nNel mondo.\nItalia.\nLa legge italiana contempla la sospensione nei seguenti ambiti:\nSospensione della patente.\nPer infrazioni ai sensi del C.d.s., il conducente del veicolo pu\u00f2 incorrere nella sospensione della patente di guida. Tale provvedimento pu\u00f2 avere carattere di pena accessoria.\nSospensione scolastica.\n\u00abIl temporaneo allontanamento dello studente dalla comunit\u00e0 scolastica pu\u00f2 essere disposto solo in casi di gravi e reiterate infrazioni disciplinari, per periodi non superiori ai quindici giorni.\u00bb (\"Statuto delle studentesse e degli studenti\", D.P.R. n. 249, 24 giugno 1998, articolo 4 \"(Doveri)\" comma 7.)\nCome esplicato dall'articolo, la sospensione pu\u00f2 avere la durata massima di 15 giorni scolastici. Soltanto in casi eccezionalmente gravi, che vedano per esempio l'aver commesso un reato, il termine pu\u00f2 venir prolungato. La sospensione \u00e8 correlata alla condotta dello studente, potendo essere attivata anche in caso di ripetute note disciplinari.\nLa sanzione, che pu\u00f2 comportare la bocciatura (non ammissione al successivo anno scolastico) dell'alunno, \u00e8 applicabile anche nei confronti dei docenti. Ad ordinarla, o giudicarne in merito, \u00e8 preposta soltanto la Commissione Disciplinare. Nel periodo di allontanamento dall'istituto, lo studente pu\u00f2 essere soggetto all'obbligo di frequenza.\nUn Regio decreto in vigore fino al 1998 prevedeva l'espulsione da tutte le scuole d'Italia, di ogni ordine e grado, pubbliche e private, come massima sanzione esistente nell'ordinamento scolastico per i fatti di maggiore gravit\u00e0. \nIl trasferimento obbligato dello studente ad altra istituzione scolastica, ovvero l'espulsione, sono misure disciplinari previste negli altri ordinamenti scolastici dei Paesi dell'Unione europea: Svezia, Finlandia, Germania, Regno Unito, Scozia, Portogallo, Polonia, Ungheria, Repubblica Ceca.\nSospensione sportiva.\nL'atleta che, nel praticare una disciplina, si renda colpevole di violazioni al regolamento (infrazione delle regole, utilizzo di sostanze proibite) pu\u00f2 ricevere la sanzione della squalifica.\nDiritto canonico.\nNel diritto canonico la \"sospensione a divinis\" \u00e8 una delle tre forme di pena canonica, insieme con la scomunica e l'interdetto. La pena della sospensione pu\u00f2 essere inflitta soltanto a membri del clero, e consiste nella proibizione di celebrare il culto e amministrare i sacramenti."}
{"id": "1495709", "revid": "1543377", "url": "https://it.wikipedia.org/wiki?curid=1495709", "title": "Luigi Antonio Calegari", "text": "Nipote di Antonio Calegari. Scrisse opere come \"Amor soldato\", un dramma giocoso di successo, e \"Saul\", una tragedia musicale per voci soliste, coro e due piani, ispirata a quella di Vittorio Alfieri."}
{"id": "1495710", "revid": "94647", "url": "https://it.wikipedia.org/wiki?curid=1495710", "title": "Fognature", "text": ""}
{"id": "1495711", "revid": "228587", "url": "https://it.wikipedia.org/wiki?curid=1495711", "title": "Thomas James Mathias", "text": "Biografia.\nFiglio del sub-tesoriere dei beni della regina inglese Carlotta di Mecklenburg-Strelitz, moglie di Giorgio III, studio' prima a Eton e poi al Trinity College di Cambridge dove si laureo' nel 1774 e comincio' la carriera universitaria. Ancora dottorando compose \"Runic Odes\", poi nel 1783 scrisse la dissertazione \"An Essay on the evidence external and internal, relating to the poems attributed to Thomas Rowley\".\nLa sua prima opera matura arrivo' nel 1794, anche se all'epoca coperta da anonimato, con la prima delle 4 parti di \"The Pursuits of Literature\" (finita di pubblicare nel 1797), una brillante satira sugli uomini di lettere inglesi che scateno' un vivace dibattito negli ambienti letterari londinesi. Un'altra satira, anche se meno apprezzata, usc\u00ec nel 1798 con il titolo \"The Shade of Alexander Pope, on the banks of the Thames\". Poi per\u00f2 nel 1799, alla morte del padre, dovette abbandonare l'insegnamento universitario per prenderne il posto a corte anche se questo non gli impedi' di continuare a scrivere e nel 1814 pubblico' a Cambridge il suo lavoro pi\u00f9 accademicamente riuscito dal titolo \"Works of Thomas Gray; with his Life and additions\".\nAnche se dal 1812 occupava la carica di bibliotecario a Buckingham Palace, che corrispondeva per compiti e importanza a un titolo di professore universitario, essendo contrario ad alcune scelte politiche fatte dall'Inghilterra durante il Congresso di Vienna, nel 1814 decise di congedarsi e di trasferirsi a Napoli per dedicarsi liberamente allo studio e alla letteratura. La scelta dell'Italia non fu casuale in quanto era gi\u00e0 padrone della lingua tanto da essere, pur da Londra, membro dell'Accademia dell'Arcadia con lo pseudonimo di \"Lariso Salaminio\". Fu infatti lui a curare l'edizione loninese, nel 1803, di \"Storia dell'Accademia degli Arcadi\" di Giovanni Mario Crescimbeni.\nUn redattore della rivista Atheneum scriveva: \"Incontrai Mr. Mathias a Napoli nel 1823; risiedeva in citt\u00e0 da alcuni anni ed era molto stimato e apprezzato da quei napoletani che mostravano un certo interesse per la letteratura. Aveva gi\u00e0 tradotto vari nostri poemi inglesi [...] e gli italiani erano sorpresi e deliziati dalla fluenza di Mathias nella loro armoniosa lingua. Ho sentito io alcuni letterati fare gli elogi pi\u00f9 vivi della purezza e della precisione del suo italiano scritto. Ma anche se i suoi testi mostravano una perfetta conoscenza e padronanza dell'Italiano, la conversazione in questa lingua gli risultava difficile sia per fluidit\u00e0 che per correttezza.\"\nIn Italia pubblic\u00f2 alcuni componimenti poetici, come \"Poesie Liriche Toscane\", e tradusse in italiano varie opere di autori inglesi tra cui \"Il cavaliero della Croce Rossa\" di Spenser e il \"Castello dell'Ozio\" di Thomson ma anche liriche di Milton, Mason, Armstrong, Akenside, Beattie. Per meriti letterari e accademico-linguistici fu accolto all'Accademia della Crusca e nella Societ\u00e0 Pontaniana di Napoli.\n\"De' tanti che hanno sostenuta la venust\u00e0 dell ' italiana favella nel nostro secolo, egli \u00e8 sorprendente il vedere che un figlio di Albione, pria che fosse mai stato in Italia, colla sola scorta di un genio distinto, di un gusto esquisito, della piena cognizione de' classici greci latini ed italiani , sia giunto a scrivere nell ' idioma italiano versi di vario stile cos\u00ec belli e sublimi, che sembra sia un prodigio dell ' umano ingegno, e quello di un fino discernimento, cui la bellezza dell'italiana favella ha dato quell'elettrica scintilla, che lo ha animato e condotto a tanta perfezione . Questi \u00e8 il signor Tommaso Jacopo Mathias, le di cui poesie pubblicate in Londra, e quindi in Toscana con dovuti encomii, non che in Roma, dove, al pari che dagli Accademici della Crusca, ebbero dall'Arcadia quelle lodi che pur meritavano, e che dal chiarissimo Abate Godard, Custode del Bosco Parrasio e Nestore de' poeti viventi, furono nella edizione romana con sommo giudizio celebrate, come un modello del bel dire e della felice fantasia dell'autore.\"\nUn'opinione meno entusiasta ne aveva Foscolo che lo defin\u00ec \"mediocre poeta satirico\". Nonostante i pareri contrastanti su di lui sia in Italia che in patria, la sua opera di promozione della letteratura inglese gli valse gli elogi di Giorgio IV e la concessione un vitalizio."}
{"id": "1495712", "revid": "1702319", "url": "https://it.wikipedia.org/wiki?curid=1495712", "title": "Chiesa di San Paolo (Albano)", "text": "La chiesa di San Paolo, elevato dal 1999 a Santuario di San Gaspare del Bufalo, \u00e8 un luogo di culto cattolico di Albano Laziale, in provincia di Roma nella Sede suburbicaria di Albano.\nNella chiesa sono custodite le reliquie di san Gaspare del Bufalo, fondatore della Congregazione dei Missionari del Preziosissimo Sangue venerate da moltissimi fedeli, che fanno di questo Santuario uno dei centri di pellegrinaggio principali del Lazio e italiani. \nAdiacente alla chiesa, c'\u00e8 il maestoso Collegio del Preziosissimo Sangue dove, in un clima di silenzio e serenit\u00e0 giovani laici si apprestano a passare un anno di discernimento prima di entrare nel seminario maggiore dei missionari. Accanto a questo grande complesso si trovano anche gli antichi \"Cisternoni\" romani, una grande cisterna romana di circa 30 x 50 metri che \u00e8 uno dei simboli della cittadina.\nLe due strutture furono costruite intorno all'anno 1282, in un proprio fondo, dal Cardinale Giacomo Savelli, in seguito divenuto papa con il nome di Onorio IV. \nNel 1710, il pittore Gaspar Van Wittel, in occasione della visita ad Albano di papa Clemente XI Albani, ritrasse in una splendida tela (oggi conservata al Museo Pitti di Firenze) la chiesa e l'annesso convento.\nNel 1769, il cardinale Marcantonio Colonna restaur\u00f2 completamente l'intero complesso modificandolo in parte, soprattutto nell'interno della chiesa, ove \u00e8 presente un gusto baroccheggiante piuttosto rielaborato, mentre la facciata denota uno stile neoclassico ottocentesco.\nTra le tele seicentesche e del settecento presenti nell'edificio, poste presso gli altari, si pone in evidenza quella dietro l'altare principale, nella quale \u00e8 raffigurata l'unzione di San Paolo, opera del tardo XVII secolo di un pittore appartenente alla scuola di Pietro da Cortona. \nLa volta della navata \u00e8 decorata con un affresco ottocentesco, attribuibile al Gagliardi, molto attivo in quel tempo in Albano."}
{"id": "1495713", "revid": "474175", "url": "https://it.wikipedia.org/wiki?curid=1495713", "title": "Stadio Bonifika", "text": "Lo stadio SRC Bonifika \u00e8 lo stadio polivalente di Capodistria.\nLa struttura fa parte di un complesso sportivo che include anche il palazzetto dello sport Arena Bonifika ed una piscina coperta, al 2013 ancora in costruzione.\nTutto il complesso prende il nome dalla zona in cui sorge, detta la Bonifica (\"Bonifika\" in sloveno): era infatti un'area acquitrinosa (in precedenza le antiche saline), in seguito bonificata, che separava il centro storico di Capodistria, in origine un'isola, dall'immediato retroterra.\nCostruito nel 1962, aveva originariamente una capacit\u00e0 di spettatori, aumentata a dopo le ristrutturazioni del 1996 e 2010.\nOspita gli incontri interni della squadra di calcio FC Koper.\nCollegamenti esterni.\nFoto dello stadio"}
{"id": "1495714", "revid": "149587", "url": "https://it.wikipedia.org/wiki?curid=1495714", "title": "Stadio SRC Bonifika", "text": ""}
{"id": "1495715", "revid": "149587", "url": "https://it.wikipedia.org/wiki?curid=1495715", "title": "Stadion SRC Bonifika", "text": ""}
{"id": "1495716", "revid": "149587", "url": "https://it.wikipedia.org/wiki?curid=1495716", "title": "Stadion Bonifika", "text": ""}
{"id": "1495729", "revid": "767487", "url": "https://it.wikipedia.org/wiki?curid=1495729", "title": "M\u0103d\u0103ra\u0219 (Harghita)", "text": "M\u0103d\u0103ra\u015f (in ungherese \"Cs\u00edkmadaras\") \u00e8 un comune della Romania di 2.192 abitanti, ubicato nel distretto di Harghita, nella regione storica della Transilvania.\nM\u0103d\u0103ra\u015f \u00e8 divenuto comune autonomo nel 2004, staccandosi dal comune di D\u0103ne\u0219ti.\nLa maggioranza della popolazione \u00e8 di etnia \"Sz\u00e9kely\"."}
{"id": "1495730", "revid": "1543377", "url": "https://it.wikipedia.org/wiki?curid=1495730", "title": "Le pecore e il pastore", "text": "Le pecore e il pastore \u00e8 un romanzo giallo storico di Andrea Camilleri pubblicato dall'editore Sellerio nel 2007.\nTrama.\nQuesta storia sembrerebbe uno di quei racconti che si svolgono nel Medioevo, epoca di particolare intensa religiosit\u00e0 che poteva arrivare a punte di esaltazione mistica tale da infliggersi punizioni corporali estreme sino a darsi la morte con le proprie mani.\nMa \u00e8 proprio questo invece quello che \u00e8 accaduto appena qualche decennio fa nella Sicilia del 1945 dove si svolgevano lotte contadine per l'abolizione del latifondo con talora sanguinosi tentativi di occupazione delle terre.\nIl vescovo di Agrigento, Giovanni Battista Peruzzo si \u00e8 schierato decisamente con i contadini, considera un peccato il latifondo e ha invitato i suoi parroci a sostenere le rivendicazioni dei braccianti agricoli senza terra.\nIl vescovo sta diventando troppo ingombrante e dunque va eliminato. Una sera d'estate mentre il prelato sta passeggiando con un anziano monaco nel fresco bosco dell'eremo di Quisquina partono dal monastero dei colpi che lo colpiscono gravemente al torace. \nNon meravigli che qualcuno possa aver sparato da quel luogo di preghiera perch\u00e9 nei tempi passati i conventi davano abitualmente rifugio ai ricercati della legge i quali per sfuggire alla giustizia mettevano in atto una latitanza che avrebbe dovuto essere di pentimento e preghiera ma che in realt\u00e0 trasformava i conventi in un rifugio di pericolosi banditi. \nIl vescovo quindi non pu\u00f2 rimanere nell'eremo inadatto a curare un ferito grave e, appena possibile, viene riportato ad Agrigento. \nCamilleri racconta di aver letto di questi avvenimenti in un libriccino dimenticato della sua biblioteca ma ci\u00f2 che lo incurios\u00ec fu una nota a pi\u00e8 di pagina dove si riferiva di una lettera scritta il 16 agosto del 1956 dall'abadessa del monastero benedettino delle monache di clausura benedettine di Palma di Montechiaro. Monastero e citt\u00e0 fondate dalla famiglia di Giuseppe Tomasi, duca di Palma di Montechiaro e principe di Lampedusa autore de \"Il Gattopardo\", romanzo che descrive le vicende di un suo antenato. \nNella lettera si scriveva che dieci giovani monache si lasciarono morire (probabilmente di fame e di sete) per avere, in cambio della loro vita, la salvezza del vescovo che infatti guar\u00ec dalle gravi ferite riportate nell'attentato. Si chiede Camilleri: \n\u00ab\"Nessuna delle suore ebbe un ripensamento? Nessuna suora implor\u00f2, in extremis, di essere salvata? E in questo caso, come si comportarono le consorelle? Si tapparono le orecchie per non sentire quel flebile implorare? Uscirono dalle celle chiudendosi la porta alle spalle o tentarono un salvataggio oramai impossibile? Non lo sapremo mai\"\u00bb."}
{"id": "1495731", "revid": "767487", "url": "https://it.wikipedia.org/wiki?curid=1495731", "title": "M\u0103rtini\u0219", "text": "M\u0103rtini\u0219 (in ungherese \"Homor\u00f3dszentm\u00e1rton\") \u00e8 un comune della Romania di 3.132 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 12 villaggi: Aldea, B\u0103deni, C\u0103lug\u0103reni, Chinu\u0219u, Com\u0103ne\u0219ti, Ghipe\u0219, Locodeni, M\u0103rtini\u0219, Or\u0103\u0219eni, Petreni, Rare\u0219, S\u00e2npaul.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1495732", "revid": "287204", "url": "https://it.wikipedia.org/wiki?curid=1495732", "title": "Martinis", "text": ""}
{"id": "1495733", "revid": "767487", "url": "https://it.wikipedia.org/wiki?curid=1495733", "title": "Pietro Carlo Guglielmi", "text": "Figlio di Pietro Alessandro Guglielmi, studi\u00f2 a Loreto, visse a Londra tra il 1808 e il 1810 e fu Maestro di Cappella della Duchessa di Massa Carrara Maria Beatrice d'Este tra il 1814 e il 1816."}
{"id": "1495734", "revid": "767487", "url": "https://it.wikipedia.org/wiki?curid=1495734", "title": "Mere\u0219ti", "text": "Mere\u0219ti (in ungherese \"Homor\u00f3dalm\u00e1s\") \u00e8 un comune della Romania di 1.340 abitanti, ubicato nel distretto di Harghita, nella regione storica della Transilvania.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1495735", "revid": "287204", "url": "https://it.wikipedia.org/wiki?curid=1495735", "title": "Meresti", "text": ""}
{"id": "1495737", "revid": "767487", "url": "https://it.wikipedia.org/wiki?curid=1495737", "title": "Mih\u0103ileni (Harghita)", "text": "Mih\u0103ileni (in ungherese \"Cs\u00edkszentmih\u00e1ly\") \u00e8 un comune della Romania di 2.655 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 4 villaggi: Livezi, Mih\u0103ileni, N\u0103dejdea, V\u0103c\u0103re\u0219ti.\nLa maggioranza della popolazione (quasi l'80%) \u00e8 di etnia \"Sz\u00e9kely\"."}
{"id": "1495741", "revid": "767487", "url": "https://it.wikipedia.org/wiki?curid=1495741", "title": "Mugeni", "text": "Mugeni (in ungherese \"B\u00f6g\u00f6z\") \u00e8 un comune della Romania di 3.693 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 8 villaggi: Aluni\u0219, Beta, Deju\u021biu, Dobeni, Luti\u021ba, M\u0103ti\u0219eni, Mugeni, T\u0103ietura.\nNel 2004 sono stati scorporati dal comune di Mugeni il villaggio di Porumbeni, andato a formare il comune di Porumbenii Mari, ed il villaggio di Bete\u015fti, che \u00e8 stato unito alla citt\u00e0 di Cristuru Secuiesc.\nLa maggioranza della popolazione (oltre il 98%) \u00e8 di etnia \"Sz\u00e9kely\".\nA Mugeni sorge una chiesa evangelica, un edificio gotico in s\u00e9 non particolarmente significativo, che contiene tuttavia un importante ciclo di affreschi del XIV secolo raffiguranti la leggenda di Re Ladislao e quella di Margherita di Antiochia, ed un Giudizio Universale del 1400 circa, il cui stile rimanda alla pittura italiana del periodo."}
{"id": "1495743", "revid": "767487", "url": "https://it.wikipedia.org/wiki?curid=1495743", "title": "Ocland", "text": "Ocland (in ungherese \"Okl\u00e1nd\") \u00e8 un comune della Romania di 1.286 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 3 villaggi: Cr\u0103ciunel, Ocland, Satu Nou.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1495744", "revid": "767487", "url": "https://it.wikipedia.org/wiki?curid=1495744", "title": "P\u0103uleni-Ciuc", "text": "P\u0103uleni-Ciuc (in ungherese \"Cs\u00edkp\u00e1lfalva\") \u00e8 un comune della Romania di 1.767 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 3 villaggi: Delni\u021ba, P\u0103uleni-Ciuc, \u0218oimeni.\nLa maggioranza della popolazione (circa il 98%) \u00e8 di etnia \"Sz\u00e9kely\"."}
{"id": "1495745", "revid": "287204", "url": "https://it.wikipedia.org/wiki?curid=1495745", "title": "Pauleni-Ciuc", "text": ""}
{"id": "1495746", "revid": "86343", "url": "https://it.wikipedia.org/wiki?curid=1495746", "title": "Pauleni Ciuc", "text": ""}
{"id": "1495748", "revid": "767487", "url": "https://it.wikipedia.org/wiki?curid=1495748", "title": "Pl\u0103ie\u0219ii de Jos", "text": "Pl\u0103ie\u0219ii de Jos (in ungherese \"K\u00e1szonalt\u00edz\") \u00e8 un comune della Romania di 2.991 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 5 villaggi: Casinu Nou, Iacobeni, Imper, Pl\u0103ie\u0219ii de Jos, Pl\u0103ie\u0219ii de Sus.\nLa maggioranza della popolazione (oltre l'80%) \u00e8 di etnia \"Sz\u00e9kely\"."}
{"id": "1495749", "revid": "287204", "url": "https://it.wikipedia.org/wiki?curid=1495749", "title": "Plaiesii de Jos", "text": ""}
{"id": "1495750", "revid": "15756", "url": "https://it.wikipedia.org/wiki?curid=1495750", "title": "Chiesa di San Bonaventura (Albano)", "text": "La chiesa di San Bonaventura, con annesso convento di PP. Cappuccini, \u00e8 un luogo di culto cattolico di Albano Laziale, in provincia di Roma, nella Sede suburbicaria di Albano.\nStoria.\nLa chiesa ed il convento vennero fondati nel 1619 sotto l'invocazione di san Bonaventura da Bagnoregio, cardinale vescovo di Albano, per volont\u00e0 di donna Flaminia Colonna-Gonzaga (\u2020 1633), moglie nel 1587 di Giulio Cesare Gonzaga (1552-1609), principe di Bozzolo e conte di Pomponesco. Dopo la morte del marito, nel 1609, donna Flaminia si ritir\u00f2 ad Albano, all'epoca feudo dei principi Savelli, con i quali era imparentata.\nI lavori di costruzione della chiesa e del convento furono diretti da fra' Michele da Bergamo, \"fabbriciere\" dell'ordine cappuccino ed architetto pontificio. Egli fu anche padre guardiano del convento di Albano per sei anni, dal 1624 al 1635.\nNel 1626, all'interno del bosco pertinenziale al convento, vennero realizzate sei cappelle minori, creando un vero e proprio \"sacro monte\", su un modello diffuso nell'Italia settentrionale.\nLa consacrazione della chiesa avvenne nel 1634 o nel 1635, ad opera del cardinale Giulio Savelli.\nDescrizione.\nIl complesso conventuale \u00e8 stato realizzato seguendo le direttive sulla costruzione dei conventi cappuccini, contenute nelle Constitutiones albacinenses del 1529. In particolare, il convento si trova quasi alla sommit\u00e0 del colle al quale poi ha dato nome (Colle dei Cappuccini), distante circa un miglio dall'abitato e collegato ad esso da una strada rettilinea ed alberata, l'attuale Via San Francesco d'Assisi. \nLa chiesa conventuale \u00e8 ad una navata, con due cappelle laterali. La facciata \u00e8 a capanna. L'intero complesso appare semplice ed austero, in conformit\u00e0 ai dettami dell'ordine cappuccino.\nNella chiesa si trova una grande pala d'altare, datata 1618, opera del pittore Gherardo delle Notti, \"Madonna in gloria con i santi Francesco e Bonaventura\" in cui \u00e8 presente la contessa committente, Flaminia Colonna.\nLa parte produttiva, ossia il bosco e l'orto, appaiono preponderanti rispetto agli ambienti di produzione e di alloggio dei frati. \nIn particolare, la vasta area boschiva pertinenziale al convento venne destinata alla meditazione: all'interno della tenuta vennero infatti realizzate sei cappelle, tuttora esistenti, sul modello dei Sacri Monti diffusi nell'Italia settentrionale. Papa Urbano VIII concesse una particolare indulgenza ai pellegrini in queste cappelle. Questo pontefice, nato come Maffeo Barberini, gi\u00e0 da cardinale possedeva una villa nella vicina Castel Gandolfo (Villa Barberini, oggi parte del complesso delle Ville Pontificie), e fu il primo pontefice ad eleggere come residenza di villeggiatura Castel Gandolfo, nel 1626.\nLe sei cappelle minori realizzate nel bosco dei Cappuccini vennero finanziate da alcuni importanti committenti, legati alle famiglie Barberini e Savelli: la cappella dell'Orazione all'Orto venne finanziata personalmente dal papa; quella della Trasfigurazione dal cardinale Francesco Barberini, nipote del papa; quella della Nativit\u00e0 dal cardinale Antonio Barberini, fratello del papa quella dell'Annunziata da Andrea Fattore (proprietario di un casino ad Albano) quella del Calvario da monsignor Fausto Poli (all'epoca Prefetto Maggiordomo del Palazzo del Laterano); quella della Resurrezione dal duca Federico Savelli.\nProbabilmente, il \"sacro monte\" di Albano \u00e8 da mettere in relazione con la villa dei Barberini a Castel Gandolfo, visto il legame presente in altri complessi analoghi tra \"sacro monte\" e villa signorile."}
{"id": "1495753", "revid": "310967", "url": "https://it.wikipedia.org/wiki?curid=1495753", "title": "Garda", "text": ""}
{"id": "1495755", "revid": "365417", "url": "https://it.wikipedia.org/wiki?curid=1495755", "title": "Falchera", "text": "La Falchera (\"Farchera\" in piemontese) \u00e8 un quartiere della \"Circoscrizione 6\" di Torino, situato nell'estrema periferia nord della citt\u00e0.\nStoria.\nIl Borgo Vecchio e le origini del quartiere.\nSino al tardo Ottocento il territorio della Falchera era un'area prevalentemente rurale, costellata di terreni agricoli e pastorizi e di un discreto numero di cascine. Fra le pi\u00f9 antiche, ad esempio, si ricordano le quattrocentesche \"Ranotte\" e \"Antioca\", la cinquecentesca \"Ca Bianca\", le settecentesche \"Barberina\" e \"Gli Stessi\" e infine la cascina \"Falchera\", risalente anch'essa ai primi del Settecento. Proprio a quest'ultimo edificio, originariamente di propriet\u00e0 della famiglia Falchero, deve il nome l'intero quartiere.\nFin dai quei tempi la zona era attraversata da un'importante arteria stradale, il cosiddetto stradone o strada di Lein\u00ec (l'attuale strada provinciale di Cuorgn\u00e8), che collegava Torino con l'area nord del Canavese. Lungo questa strada nacque il primo nucleo della Falchera, oggi noto come il \"Borgo Vecchio\", un agglomerato di poche case rurali ed alcuni esercizi commerciali (botteghe artigianali, negozi di generi alimentari, un'osteria, ecc.) che, fra l'altro, si dot\u00f2 presto di una scuola elementare, la cosiddetta scuola di \"Ponte Stura\" (1898). Grazie alla sua particolare ubicazione, il Borgo Vecchio era un punto sia di transito sia di sosta per quei commercianti che, con i loro carretti, portavano le merci dal basso Canavese ai mercati della citt\u00e0. In quegli anni, inoltre, la provinciale di Cuorgn\u00e8 era attraversata da una linea tranviaria detta \"Canavesana\" o \"tramway Torino-Lein\u00ec-Volpiano a vapore\", che, dal 1883 al 1929, collegava la cintura nord di Torino al resto della citt\u00e0, giungendo fino a Porta Palazzo.\nAl di l\u00e0 della provinciale, altre strade di rilievo erano la strada del Villaretto e la strada vicinale dell'Abbadia di Stura, che conducevano rispettivamente allo storico borgo del Villaretto e all'antica Abbazia di Stura, di origine medievale. In passato entrambi questi luoghi erano dei punti di riferimento importanti per l'abitato dell'Oltrestura, tenendo presente che, gi\u00e0 nel Settecento, gran parte di questa regione era compresa nel Contado di Villaretto e Cascinette e faceva parte della Parrocchia dell'Abbadia di Stura.\nAd ogni modo, l'abitato del Borgo Vecchio si svilupp\u00f2 principalmente lungo la strada di Cuorgn\u00e8, punto di ingresso significativo nella periferia nord di Torino. Al di fuori di quest'asse, nuclei minori di case sorsero anche attorno ai vecchi cascinali della zona, soprattutto nei pressi della \"Barberina\" e dell\"'Antioca\" e, nel lato est, in prossimit\u00e0 delle \"Ranotte\".\nFalchera Vecchia.\nAll'indomani della seconda guerra mondiale, di fronte alle necessit\u00e0 di \"incrementare l'occupazione operaia, agevolando la costruzione di case per lavoratori\", il Comitato di Attuazione dell'INA-Casa acquist\u00f2 l'area a nord della ferrovia, ampiamente non urbanizzata, e sotto la direzione dell'architetto e urbanista Giovanni Astengo realizz\u00f2 un quartiere ex novo, noto fin da subito col nome \"Falchera\" (l'attuale \"Falchera Vecchia\").\nIl progetto, realizzato fra il 1952 e il 1954, diede vita a un borgo a s\u00e9 stante rispetto al resto della citt\u00e0, caratterizzato da uno schema di condomini sistematicamente a tre piani e dalle caratteristiche facciate in mattone rosso; i caseggiati, articolati in tre o quattro ali che si raccolgono su ampie aree di verde pubblico, sono disposti a raggiera attorno a un centro comune, che ha il suo cuore nell'attuale piazza Giovanni Astengo (gi\u00e0 piazza Falchera fino al 2007), la piazza centrale del quartiere. Attorno alla piazza, sul lato est, venne inaugurata nel 1957 la Parrocchia di \"San Pio X\", con annesso l'ampio oratorio a tutt'oggi esistente, e negli anni furono realizzati diversi servizi quali, ad esempio, la scuola materna e la scuola elementare \"Antonio Ambrosini\".\nDal punto di vista urbanistico, i nomi delle vie furono curiosamente ispirati al mondo floreale (per la precisione ai nomi degli alberi), escludendo da questa logica solo il viale e la piazza centrali (viale Falchera e piazza Giovanni Astengo). Rimasero inalterati, tuttavia, i vecchi nomi delle strade preesistenti (strada della Barberina, strada dell'Antioca, strada vicinale dell'Abbadia di Stura, ecc.), mentre il circondario delle \"Ranotte\" svilupp\u00f2 un'odonomastica tutta sua legata ai nomi dei fiumi (con l'unica eccezione di via Antonio Sant'Elia).\nUna breve parentesi riguardo a quest'ultima zona, mai interessata dai piani di edilizia pubblica (diversamente da gran parte del quartiere): per quanto piccola e circoscritta nell'ambito di poche vie, l'area delle \"Ranotte\" ha conosciuto uno sviluppo diverso rispetto a quello di Falchera Vecchia, sia sotto l'aspetto urbanistico-edilizio sia dal punto di vista commerciale e di servizi pubblici. Edificata in edilizia privata, la zona \u00e8 infatti composta di qualche casa indipendente e di condomini di piccole o medie dimensioni, sviluppati in un classico sistema viario a griglia (secondo la concezione tipica dell'urbanistica torinese); ancora oggi sono attivi diversi servizi pubblici (studio medico, studio dentistico, centro di assistenza fiscale, ecc.) oltre a un certo numero di esercizi commerciali, mentre in passato la zona contava anche un cinema di quartiere.\nUn po' diverso \u00e8 il caso di strada della Barberina, che, per via del suo isolamento rispetto al centro di Falchera, risulta meno sviluppata dal punto di vista di strade e abitazioni (frutto anch'esse di edilizia privata) e ancora oggi mantiene l'aspetto di un piccolo sobborgo rurale.\nFalchera Nuova.\nNei primi anni settanta, a seguito del costante aumento demografico in citt\u00e0, il quartiere della Falchera venne ampliato nei suoi confini settentrionali, realizzando cos\u00ec un nuovo nucleo urbano noto con il nome di \"Falchera Nuova\".\nCaratterizzata da edifici parzialmente a schiera (di 4 piani) e parzialmente a torre (sedici edifici di 10 piani), disposti in maniera lineare e dalle facciate rosse o bianche, la Falchera Nuova conobbe uno sviluppo urbanistico e architettonico diverso da quello della Falchera Vecchia (fra le differenze maggiori, ad esempio, vi fu il ricorso a sistemi di prefabbricazione), uno sviluppo che, come nel caso dell'INA-Casa per Falchera Vecchia, fu strettamente vincolato alle richieste Gescal e IACP (l'attuale ATC). Gi\u00e0 negli anni settanta il nuovo quartiere si dot\u00f2 di strutture scolastiche (scuola materna, scuola elementare e scuola media) e di servizi sociali e commerciali (lungo via degli Abeti) e nel 1976 inaugur\u00f2 la Parrocchia di \"Ges\u00f9 Salvatore\".\nVa ricordato, a difesa della memoria storica, che nell'area est dell'odierna Falchera Nuova un tempo sorgeva la cascina \"Gli Stessi\", di origine settecentesca e ancora attiva alla fine degli anni sessanta. Anche noto come \"Gli Istesi\" o \"cascina della Mensa Arcivescovile di Torino\", l'edificio venne abbattuto nei primi anni settanta per far posto al nuovo quartiere. A pochi passi dalla cascina si stendeva un boschetto molto fitto con al suo interno un piccolo specchio d'acqua, chiamato da tutti \"Laghetto\", dal quale la gente attingeva l'acqua per dissetarsi; nei medesimi anni, tuttavia, al posto del laghetto venne costruito il Centro Commerciale di Falchera Nuova, ancora oggi presente lungo via degli Abeti.\nDal punto di vista urbanistico va detto che Falchera Nuova mantiene la stessa onomastica stradale di Falchera Vecchia, ispirata ai nomi degli alberi, anche se la disposizione del tracciato stradale \u00e8 notevolmente diversa rispetto a quella del vecchio quartiere.\nLe due eccezioni toponomastiche sono i casi di piazza Tonino Miccich\u00e8, dedicata ad un militante di Lotta Continua ucciso il 16 aprile 1975 da una guardia giurata durante le lotte per l'occupazione delle case , e piazzale Volgograd.\nEstensione.\n\u00c8 delimitato:\nOltre ai comuni di Mappano e Settimo, la Falchera confina dunque con i quartieri del Villaretto (lato ovest) e di Pietra Alta (lato sud), assieme ai quali condivide buona parte dell'Oltrestura torinese (relativamente all'abitato della zona).\nPer consuetudine locale, la zona viene suddivisa in tre borgate:\nle quali da Strada Provinciale di Cuorgn\u00e8 si sviluppano in direzione est; il versante ovest, dal canto suo, ha conosciuto una minore espansione urbanistica e architettonica (per lo pi\u00f9 lungo strada della Barberina) e presenta ampi tratti di territorio a tutt'oggi non urbanizzati.\nLuoghi di interesse.\nCascina Falchera.\nSul lato ovest di strada provinciale di Cuorgn\u00e8 sorge la cascina \"Falchera\", un antico cascinale di inizio Settecento che, grazie alla sua imponenza e centralit\u00e0 lunga la tratta del vecchio borgo, fin\u00ec col prestare il suo nome all'intero quartiere.\nIn origine la cascina apparteneva alla famiglia Falchero, che a partire dalla met\u00e0 del Seicento fu tra le famiglie di maggior prestigio all'interno della Parrocchia di Lucento (comprendente un ampio territorio tra la Dora e lo Stura, oltre una parte dell'Oltrestura). Gestita a lungo dai Falchero, di cui si ricordano ad esempio i fratelli Giacomo e Francesco, proprietari nel 1790, col passare dei secoli la cascina cambi\u00f2 propriet\u00e0 finch\u00e9, fra gli anni ottanta e novanta dello scorso secolo, l'Ufficio Tecnico del Comune di Torino modific\u00f2 pesantemente il complesso rurale, allestendo al suo interno laboratori botanici e spazi didattici (a cura dell'Assessorato all'Ambiente in collaborazione con l'Assessorato all'Istruzione).\nAttualmente la cascina \"Falchera\" ospita il \"Centro di Cultura per l'Educazione all'Ambiente e all'Agricoltura della Citt\u00e0 di Torino\", una fattoria didattica, cio\u00e8, con un'area dedicata all'allevamento e una alla coltivazione, un laboratorio di trasformazione alimentare, spazi polifunzionali e ricreativi, nonch\u00e9 una sala riunioni. Fanno inoltre parte della struttura un ristorante e un ostello.\nLaghetti della Falchera.\nNell'area a nord-est di Falchera Nuova, in una porzione di territorio mai edificato, si stendono i cosiddetti \"laghetti della Falchera\", due grandi specchi d'acqua artificiali che, assieme ai campi circostanti, costituiscono l'estremo confine nord-est del quartiere, a ridosso della tangenziale nord. \u00c8 interessante notare che questi laghetti non sono sempre esistiti, ma come il resto della Falchera fanno parte di un processo evolutivo che ha accompagnato la storia del quartiere.\nFino alla fine degli anni sessanta, in effetti, il terreno su cui essi sorgono si presentava come una grande spianata di terra in superficie; il territorio, tuttavia, \u00e8 sempre stato molto acquitrinoso e ricco di acque sorgive nel sottosuolo. Al momento di costruire la Falchera Nuova, poco pi\u00f9 a sud dell'area in questione, ci si rese conto che il terreno presentava delle difformit\u00e0 in fatto di livelli, cosa che rendeva difficile l'edificazione dei nuovi caseggiati. Si pens\u00f2 allora di ovviare all'inconveniente estraendo terra e ghiaia da riporto dalla spianata a nord-est, cos\u00ec da riutilizzarla per livellare la superficie del nuovo quartiere in costruzione.\nPer via indiretta, questa soluzione port\u00f2 alla nascita degli odierni laghetti. Difatti, la terra e la ghiaia rimossi produssero un invaso molto grande nell'area di estrazione, facendo affiorare in superficie parte dell'acqua proveniente dal sottosuolo. Alla formazione dei laghetti, inoltre, contribuirono anche gli scavi per la costruzione della tangenziale nord, seguendo un processo simile a quello descritto per la Falchera Nuova.\nNel corso degli anni, l'area dei laghetti \u00e8 stata abbandonata all'incuria. Per via di ci\u00f2 si \u00e8 formulato un progetto di riqualificazione dell'intera zona, che vede nascere un parco urbano attorno ai laghi (inaugurato ad inizio agosto 2020).\nServizi.\nArchitetture religiose.\nA Falchera vi sono due chiese, che in entrambi i casi sono anche due parrocchie. La pi\u00f9 vecchia delle due, appartenente al territorio di Falchera Vecchia, \u00e8 la Parrocchia di \"San Pio X\" (inaugurata nel 1957), mentre la pi\u00f9 recente, sita a Falchera Nuova, \u00e8 la Parrocchia di \"Ges\u00f9 Salvatore\" (inaugurata nel 1976); sia l'una che l'altra dispongono anche di un piccolo oratorio con parco giochi.\nScuole.\nSe si esclude la vecchia scuola di \"Ponte Stura\" (attiva fino al 1983 come scuola media succursale), la Falchera conta due scuole materne, due scuole primarie e una scuola secondaria di primo grado. Alla Falchera Vecchia hanno sede la scuola dell'infanzia \"San Pio X\" e la scuola elementare \"Antonio Ambrosini\"; alla Falchera Nuova risiedono la scuola materna \"Rosa Luxemburg\", la scuola elementare \"Pablo Neruda\" e la scuola media inferiore \"Leonardo Da Vinci\" (anche nota come \"Istituto comprensivo Leonardo Da Vinci\").\nServizi culturali e sociali.\nFra i servizi dedicati alla cultura e all'informazione vanno menzionati la biblioteca civica \"Don Lorenzo Milani\", sita dal 2014 in una vecchia ala della scuola Antonio Ambrosini, e il giornale \"Gente di Falchera\", un periodico locale che, a partire dal 1993, offre uno strumento di espressione e coinvolgimento riguardo alle vicissitudini del quartiere.\nNell'ambito dei servizi sociali offerti ai giovani va ricordato il Centro per il Protagonismo Giovanile \"El Barrio\", spazio di \"creativit\u00e0 e socializzazione\" dedicato a \"musica, arte, creativit\u00e0, solidariet\u00e0 internazionale, stili di vita, sviluppo sostenibile\".\nSport.\nAll'interno delle strutture oratoriali, in particolar modo presso l'Oratorio \"San Pio X\", ha sede una polisportiva giovanile salesiana (\"PGS Conquista\"), che agli sport di squadra unisce attivit\u00e0 di fitness, ginnastica dolce e ginnastica adulti. Sia alla Falchera Vecchia che alla Falchera Nuova, inoltre, vi sono due grandi impianti sportivi dotati di campi da calcio, campi da calcetto, campi da tennis e, nell'impianto della Falchera Vecchia, anche di un campo di tiro con l'arco.\nParchi e verde pubblico.\nGrazie alla sua peculiare pianta urbanistica, la Falchera gode di molti spazi di verde pubblico, ai quali vanno aggiunti tre parco giochi attrezzati, rispettivamente a Falchera Vecchia, in via delle Betulle, e Falchera Nuova, in piazzale Volgograd. \nUn tempo in stato di degrado, inoltre, l'area dei laghetti \u00e8 stata oggetto del sopra citato piano di bonifica e riqualificazione del quartiere, con l'intenzione di adibirla nuovamente a parco urbano (comprendente fra l'altro servizi e piste ciclabili).\nInfrastrutture e trasporti.\nStrade.\nA causa del suo isolamento e della sua posizione periferica, la Falchera \u00e8 un territorio di poco passaggio per i non residenti, che attraversano la zona principalmente da strada provinciale di Cuorgn\u00e8 in direzione Torino o provincia. Questo fatto \u00e8 dovuto allo sviluppo stesso del quartiere, che, racchiuso in gran parte nel quadrilatero ferrovia-autostrada-tangenziale-strada provinciale, \u00e8 accessibile quasi esclusivamente dalla provinciale di Cuorgn\u00e8, se si escludono due accessi pi\u00f9 indiretti ed estremamente marginali nel sistema viario locale (uno proveniente da Settimo Torinese e l'altro dalle Basse di Stura).\nIl quartiere, ad ogni modo, gode di due piazze principali al suo interno, distribuite rispettivamente a Falchera Vecchia (piazza Giovanni Astengo) e Falchera Nuova (piazzale Volgograd).\nTrasporti urbani, suburbani e tranviari.\nFalchera \u00e8 raggiungibile sia attraverso la rete urbana e suburbana (le linee principali sono il 50 e il 46), sia attraverso la rete tranviaria di Torino (linea 4). Alla stessa maniera del 50, anche il 4 fa capolinea a Falchera Nuova, mentre il 46 prosegue in direzione Mappano. Altre linee secondarie (le cosiddette \"navette\" o gli \"speciali stabilimento\") attraversano ancora il quartiere e lo collegano sia a Torino sia alla provincia torinese, specialmente alla cintura nord.\nVa ricordato, inoltre, che l'allungamento della linea 4 sino a Falchera \u00e8 relativamente recente (anno 2006) e, tramite un tunnel che passa al di sotto della ferrovia, permette di collegare i due poli opposti della citt\u00e0: la Falchera nella periferia nord e Mirafiori nella periferia sud.\nTrasporti ferroviari.\nFra le infrastrutture pi\u00f9 importanti del quartiere vi \u00e8 la stazione di Torino Stura, che, posta sul lato sud di Falchera (al confine con Pietra Alta), \u00e8 attraversata dalla Torino-Milano e dal passante ferroviario di Torino. L'intera struttura, comprensiva di binari ferroviari e fabbricato viaggiatori, \u00e8 stata ricostruita e potenziata fra il 2006 e il 2011.\nNell'estate del 2015, RFI ha indetto un evento di arte urbana che ha portato alla realizzazione di numerosi \"murales\" lungo le pareti della stazione Stura, sui muri delle banchine nel sottopasso ovest e su una parete all'ingresso: all'opera hanno partecipato sessanta artisti provenienti dalla scena italiana ed europea."}
{"id": "1495757", "revid": "767487", "url": "https://it.wikipedia.org/wiki?curid=1495757", "title": "Porumbenii Mari", "text": "Porumbenii Mari (in passato \"Golumba Mare\", in ungherese \"Nagygalambfalva\") \u00e8 un comune della Romania di 1.778 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: Porumbenii Mari e Porumbenii Mici.\nFino al 2004 il comune faceva parte, con il nome di \"Porumbeni\", del comune di Mugeni, da cui si \u00e8 staccato per divenire comune autonomo."}
{"id": "1495758", "revid": "86343", "url": "https://it.wikipedia.org/wiki?curid=1495758", "title": "Porumbeni", "text": ""}
{"id": "1495759", "revid": "125756561", "url": "https://it.wikipedia.org/wiki?curid=1495759", "title": "Graziella Magherini", "text": "Psichiatra psicoanalista, \u00e8 membro didatta dell'Associazione Italiana di Psicoanalisi e dell'International Psychoanalytic Association, nonch\u00e9 attuale presidente dell'International Association for Art and Psychology.\n\u00c8 esperta in storia dell'arte con particolare riferimento a studi su Michelangelo, assieme a Simona Argentieri, relativi al suo vissuto travagliato ed alle conseguenti relazioni con la sua opera. Uno dei suoi libri pi\u00f9 noti al grande pubblico \u00e8 relativo alla sindrome di Stendhal, di cui ha stesso titolo, pubblicato nel 1989. Nel libro si analizza, anche mediante lo studio sistematico di casi clinici, il retroterra psichico che causa tale manifestazione di stampo emotivo. Graziella Magherini ha una pluridecennale esperienza presso l'ospedale di Santa Maria Nuova di Firenze. La citt\u00e0 stessa \u00e8 stata un ottimo osservatorio per lo studio e l'acquisizione di dati inerenti allo sviluppo ed il manifestarsi della sindrome di Stendhal, tenuto conto anche della grande affluenza dei visitatori stranieri portati al disturbo emotivo succitato di fronte alla grande quantit\u00e0 di opere artistiche a Firenze, sia a livelli di singolo che di gruppo. Di interesse particolare pu\u00f2 essere il caso clinico di Inge. Di importanza focale per il suo lavoro di psicanalista sono gli studi inerenti alla auxologia ed in relazione a ci\u00f2 la Magherini \u00e8 presidente della societ\u00e0 relativa formatasi."}
{"id": "1495761", "revid": "767487", "url": "https://it.wikipedia.org/wiki?curid=1495761", "title": "Praid", "text": "Praid (in ungherese \"Parajd\", in tedesco Salzberg) \u00e8 un comune della Romania di 6.698 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 6 villaggi: Beca\u0219, Bucin, Ocna de Jos, Ocna de Sus, Praid, \u0218a\u0219vere\u0219.\nLa maggioranza della popolazione (oltre il 95%) \u00e8 di etnia \"Sz\u00e9kely\".\nA Praid si trovano le rovine di un'antica fortezza szekely (XI-XII secolo) chiamata la fortezza di Raps\u00f3n\u00e9.\nFin dall'antichit\u00e0 \u00e8 attiva nel territorio di Praid una miniera di sale, tuttora operativa. Dentro la miniera, a 120\u00a0m nel sottosuolo si trovano un reparto medico per malattie delle vie respiratorie, un parco giochi, una chiesa, il museo della miniera e un'enoteca.\nAccanto alla miniera vi sono dei bagni termali naturali a base di sale e si possono visitare le colline bianche di sale. La pi\u00f9 alta si chiama S\u00f3h\u00e1t ed \u00e8 alta 576\u00a0m. \nIl paesino ha una chiesa cattolica, una protestante e una ortodossa.\nPraid fu il luogo preferito del grande poeta della natura Lajos \u00c1prily cosicch\u00e9 nel paesino si trova una casa memoriale dedicata a lui."}
{"id": "1495762", "revid": "767487", "url": "https://it.wikipedia.org/wiki?curid=1495762", "title": "Racu", "text": "Racu (in ungherese \"Cs\u00edkr\u00e1kos\") \u00e8 un comune della Romania di 1.539 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: Racu e Satu Nou.\nRacu \u00e8 divenuto comune autonomo nel 2004, staccandosi dal comune di Siculeni.\nLa maggioranza della popolazione \u00e8 di etnia \"Sz\u00e9kely\"."}
{"id": "1495763", "revid": "125759360", "url": "https://it.wikipedia.org/wiki?curid=1495763", "title": "Vincenzo Pucitta", "text": "Fu inoltre uomo di teatro, pianista, maestro di bel canto, direttore d'orchestra ed editore del primo Ottocento.\nStudi\u00f2 al Conservatorio della Piet\u00e0 dei Turchini di Napoli. La sua carriera teatrale non fu attiva solo in Italia, ma anche all'estero: Lisbona, Parigi, Amsterdam e Londra in cui fu direttore d'orchestra al King's Theatre in Haymarket dal 1809 al 1814.\nImportante fu anche l'incontro con il soprano Angelica Catalani, il cui rapporto artistico sar\u00e0 significativo per il musicista.\nBiografia.\nLa famiglia e la giovinezza.\nVincenzo Pucitta nacque a Civitavecchia il 17 febbraio nel 1778. Figlio del patrizio Filippo Antonio Pucitta e Amalia Albert, Vincenzo proviene da un'antica famiglia nobile viterbese. La famiglia, infatti, si trov\u00f2 a Civitavecchia nella met\u00e0 del Seicento, in cui Francesco Pucitta, bisnonno di Vincenzo, visconte e magistrato comunale, diede un importante contributo al finanziamento del completamento e del restauro della chiesa pi\u00f9 antica della citt\u00e0: Santa Maria dell'Orazione (conosciuta come Chiesa della Morte).\nVincenzo Pucitta trascorse la sua infanzia a Civitavecchia e qui inizi\u00f2 a coltivare la passione per la musica. I primi approcci musicali li ebbe nella Societ\u00e0 Filarmonica che dava la possibilit\u00e0, alle famiglie borghesi, di poter impartire lezioni private di musica e di bel canto e organizzare spettacoli.\nStudi\u00f2 al Conservatorio della Piet\u00e0 dei Turchini nella sua adolescenza, in cui tra i vari insegnamenti quelli fondamentali, per la sua musica e arte, furono di Fedele Fenaroli, per quanto riguarda l'accompagnamento, e di Nicola Sala, sul contrappunto.\nLa carriera.\nInizi\u00f2 la sua carriera artistica a Senigallia nel 1799 e nel 1800 Pucitta ebbe il suo esordio al Teatro Ducale di Parma, con la sua farsa \"Le nozze senza sposa\". Tutto cambi\u00f2, il 16 giugno 1801, con l'opera \"Il fuoriuscito\" rappresentata nel Teatro alla Scala di Milano. Quest'opera \u00e8 un dramma costituito di due atti. Raggiunse la popolarit\u00e0 e si fece strada nei vari teatri italiani e esteri. Nel 1802 a Venezia esegu\u00ec \"Werther e Carlotta\". Tra il 1805 e 1808 lavor\u00f2 nel teatro italiano di Amsterdam, insieme alla cantante Agnese Pucitta, sua moglie, la quale probabilmente spinse il musicista ad andare a Londra.\nProprio qui Vincenzo rafforza il suo legame artistico con la cantate Angelica Catalani, considerata una tra le voci pi\u00f9 vigorose e potenti dell'Ottocento, e scrisse per lei delle opere di grande successo: \"La Vestale, Le tre sultane, Ginevra di Scozia, Boadicea\"\".\" La Catalani amava eseguire il repertorio di Pucitta e rimase accanto al musicista fino a Parigi, dove il soprano prender\u00e0 posto nella direzione del Th\u00e9\u00e2tre-Italien insieme al marito.\nLe opere teatrali, precedentemente citate, furono rappresentate al King's Theatre in Haymarket di Londra e Pucitta ne divenne il compositore e il direttore d'orchestra gradualmente. Inizialmente, infatti, aveva altri colleghi che tentarono di prendere il posto. Pietro Carlo Guglielmi fu uno dei suoi rivali pi\u00f9 acerrimi. Infatti, entrambi i musicisti misero in scena delle opere tratte dai lavori di Shakespeare: Pucitta con \"I villeggiatori bizzarri\" (tratto dalla La bisbetica domata) e Guglielmi con \"Romeo e Giulietta\". \"I villeggiatori\" fu un'opera di successo, nonostante l'assenza della cantate Catalani, a causa \u201cdelle sue pretese economiche\u201d, cos\u00ec come \"La caccia di Enrico IV\". La cantante fece ritorno nel cast del King's Theatre nel 1810, e il suo primo ruolo nel repertorio di Pucitta fu quello di Giulia in \"La vestale\". Pucitta, a Londra, venne apprezzato per i suoi capolavori e per il suo talento:\n\u201cThe music of the opera by Pucitta was beautiful, and might have almost told its story without the aid of language\u201d.\nNel 9 giugno 1814 fu la volta dell\"'Aristodemo\", un'opera seria tragica che fu ricordata principalmente per il momento storico in cui era stata rappresentata. Infatti ci ritroviamo verso la fine dell'Impero napoleonico, e ad assistere allo spettacolo vi furono importanti figure politiche: re Federico Guglielmo I di Prussia, lo zar Alessandro I I e dei reali inglesi tra cui i figli di Giorgio III.\nIn quest'opera si mantenne lo stile serio dall'aspetto tragico grazie a vocalit\u00e0 di Angelica Catalani e Pucitta fece leva sulla scura vocalit\u00e0 di Diomiro Tramezzani.\nL'opera chiuse la carriera di Pucitta a Londra e segu\u00ec Angelica Catalani a Parigi dal 1815 al 1817, nel Th\u00e9\u00e2tre-Italien, in cui nel 1817 rappresent\u00f2 l'opera buffa \"La principessa di campagna\". In seguito, il rapporto artistico con la cantante, che aveva portato Pucitta al successo in Europa, sub\u00ec una rottura.\nNel 1818 a Parigi fu ripresa la \"Caccia di Enrico IV\", in cui la protagonista era interpretata dalla cantate Elizabeth Ferron, che probabilmente era stata allieva di Pucitta, e insieme fecero una tourn\u00e9e in Austria e in Germania.\nNel 1820 a Milano rappresent\u00f2 \"La principessa del villaggio\" e nel 1822 a Roma fu la prima esecuzione de \"La festa del villaggio\"\".\" In entrambe le opere cant\u00f2 la Ferron. Esegu\u00ec poi l'opera \"La fausse Agn\u00e8s\" a Parigi nel 1822: un misto di musiche di Domenico Cimarosa, Wolfgang Amadeus Mozart, Gioachino Rossini, Giacomo Meyerbeer e Pucitta. Infine venne rappresentata nel 1833 a Milano, nel Teatro Carcano, l'opera l\"'Adolfo e Chiara (La burla fortunata\" o \"i due prigionieri)\". Dopo si dedic\u00f2 a un repertorio tutto diverso: pass\u00f2 dalle opere teatrali alla musica sacra a componendo le \"Mille Melodie consagrate a Maria Immacolata\" e nel 1850 i cantici popolari nella raccolta \"Mese di Maria.\" Queste furono stampate presso l'editoria Casa Ricordi.\nPucitta editore.\nVincenzo Pucitta, grazie alla capacit\u00e0 di essere imprenditore, fu gestore della sua editoria con cui pot\u00e9 pubblicare le sue opere frammentate in piccoli pezzi, nelle collane del \"Periodical\" e \"New periodical work\". Questo dava la possibilit\u00e0 alle persone di poter cantare ed eseguire i pezzi a livello dilettantistico. Ci fu, inoltre, una collaborazione con l'editore Chappell.\nQuando poi torn\u00f2 in Italia nel 1825, pubblic\u00f2 l'edizione musicale \"Opera pia per promuovere il canto spirituale nelle pie famiglie e case di educazione in Italia,\" che contiene pezzi sacri.\nLa morte.\nMor\u00ec a Milano il 20 dicembre del 1861."}
{"id": "1495764", "revid": "767487", "url": "https://it.wikipedia.org/wiki?curid=1495764", "title": "Remetea (Harghita)", "text": "Remetea (in ungherese \"Gyergy\u00f3remete\") \u00e8 un comune della Romania di 6.261 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 4 villaggi: F\u0103ge\u021bel, Martonca, Remetea, Sineu.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1495768", "revid": "767487", "url": "https://it.wikipedia.org/wiki?curid=1495768", "title": "S\u0103cel (Harghita)", "text": "S\u0103cel (in ungherese \"Sz\u00e9kelyandr\u00e1sfalva\") \u00e8 un comune della Romania di 1.347 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 5 villaggi: S\u0103cel, \u0218oimu\u0219u Mare, \u0218oimu\u0219u Mic, Uilac, Vid\u0103cut.\nLa maggioranza della popolazione (oltre il 65%) \u00e8 di etnia \"Sz\u00e9kely\"."}
{"id": "1495769", "revid": "287204", "url": "https://it.wikipedia.org/wiki?curid=1495769", "title": "Sacel", "text": ""}
{"id": "1495774", "revid": "767487", "url": "https://it.wikipedia.org/wiki?curid=1495774", "title": "Satu Mare (Harghita)", "text": "Satu Mare (in ungherese \"M\u00e1r\u00e9falva\") \u00e8 un comune della Romania di 1.951 abitanti, ubicato nel distretto di Harghita, nella regione storica della Transilvania.\nSatu Mare \u00e8 divenuto comune autonomo nel 2004, staccandosi dal comune di Br\u0103de\u0219ti.\nLa maggioranza della popolazione \u00e8 di etnia \"Sz\u00e9kely\"."}
{"id": "1495777", "revid": "240277", "url": "https://it.wikipedia.org/wiki?curid=1495777", "title": "Ferdinando Paini", "text": "Ferdinando Paini (anche Pajini) visse per di pi\u00f9 al di fuori del Ducato di Parma, componendo numerose opere, rappresentate in importanti teatri."}
{"id": "1495778", "revid": "28592", "url": "https://it.wikipedia.org/wiki?curid=1495778", "title": "Reggimenti", "text": ""}
{"id": "1495781", "revid": "1013865", "url": "https://it.wikipedia.org/wiki?curid=1495781", "title": "Contea di Ribeira Grande", "text": "La contea di Ribeira Grande \u00e8 una contea di Capo Verde con 18.890 abitanti al censimento del 2010. \n\u00c8 situata sull'isola di Santo Ant\u00e3o, appartenente al gruppo delle Barlavento."}
{"id": "1495782", "revid": "729019", "url": "https://it.wikipedia.org/wiki?curid=1495782", "title": "Andrea Bartolini", "text": "Carriera.\nInizia ad andare in motocicletta a 12-13 anni. Nel suo paese, Casola Valsenio, c'\u00e8 una pista da cross. Diventa il suo campo di allenamento.\nEsordisce nel campionato mondiale di motocross nel 1991 in sella alla Suzuki 125cc. Nel 1992 passa alla Honda e disputa una buona stagione, finendo sesto nella classifica assoluta. Ottiene la sua prima vittoria il 20 giugno 1993 conquistando il Gran Premio di San Marino, sempre nella classe 125cc. A fine stagione \u00e8 sesto nella classifica generale. Nello stesso periodo vince tre titoli italiani di categoria.\nDal 1994 partecipa al Campionato del mondo nella classe 250cc. Firma per la Yamaha ufficiale, diventando compagno di squadra del campione mondiale Donny Schmit. Dopo un'annata di apprendistato, nel 1995 e nel 1996 conclude rispettivamente settimo (tre vittorie) e sesto (con una sola vittoria). Nel 1997 passa alla classe 500 cc. Vince il Gran Premio d'Italia, disputato il 6 aprile, e finisce quinto nella classifica generale.\nNel 1998 \u00e8 in lotta per il titolo (vince tre gare nelle prime nove) ma al Gran Premio del Belgio (la decima e terzultima prova) si infortuna (frattura di due vertebre e rottura del femore) e si deve ritirare. L'anno seguente \u00e8 la sua migliore stagione: Bartolini conquista il titolo mondiale 1999, oltre a vincere per l'Italia due edizioni del Motocross delle Nazioni in squadra con Alessio Chiodi e Claudio Federici nel 1999 e nuovamente con Chiodi e Alessandro Puzar nel 2002.\nOltre al campionato mondiale della 500 ha conquistato anche un terzo posto finale nella classe 125 nel campionato mondiale del 2003.\nOltre che nelle competizioni di motocross ha partecipato, seppur non a tempo pieno, al Campionato del Mondo Supermoto 2005 con discreti risultati.\nNel 2007 \u00e8 stato chiamato a rivestire il ruolo di CT della nazionale italiana Motocross e Supermotard per i trofei delle nazioni di specialit\u00e0.\nSempre nel 2007 \u00e8 stato chiamato dalla Husqvarna per seguire lo sviluppo dei suoi nuovi modelli da motocross."}
{"id": "1495784", "revid": "1005847", "url": "https://it.wikipedia.org/wiki?curid=1495784", "title": "Contea di Ribeira Grande de Santiago", "text": "La contea di Ribeira Grande de Santiago \u00e8 una contea di Capo Verde con 8.325 abitanti al censimento del 2010.\n\u00c8 situata sull'isola di Santiago, appartenente al gruppo delle Sotavento. \u00c8 stata istituita nel 2005, per scissione dalla contea di Praia, e il governo locale si \u00e8 insediato il 23 luglio 2005. Il suo capoluogo \u00e8 Cidade Velha.\nSuddivisione amministrativa.\nLa contea \u00e8 suddivisa in due parrocchie: Sant\u00edssimo Nome de Jesus e S\u00e3o Jo\u00e3o Baptista."}
{"id": "1495794", "revid": "195968", "url": "https://it.wikipedia.org/wiki?curid=1495794", "title": "Palazzi di Cannaregio (Venezia)", "text": ""}
{"id": "1495795", "revid": "121676787", "url": "https://it.wikipedia.org/wiki?curid=1495795", "title": "Eisgek\u00fchlter Bommerlunder", "text": "Eisgek\u00fchlter Bommerlunder \u00e8 una canzone tedesca, molto nota in Germania. Il \"Bommerlunder\" \u00e8 un cosiddetto \"Schnapps\" (grappa) con una percentuale alcolica di circa il 38%. La canzone \u00e8 un inno alla sbronza, una sorta di canzone da osteria.\nTesto.\nEisgek\u00fchlter Bommerlunder\nBommerlunder eisgek\u00fchlt\nEisgek\u00fchlter Bommerlunder\nBommerlunder eisgek\u00fchlt\nund dazu\nEin belegtes Brot mit Schinken\n(gridato) Schinken!\nEin belegtes Brot mit Ei\n(gridato) Ei!\nDas sind zwei belegte Brote\nEins mit Schinken, eins mit Ei\nund dazu ...\nQueste due strofe sono ripetute ad oltranza e ogni volta che chi canta raggiunge \"und dazu\" la canzone deve accelerare, continuando finch\u00e9 non si riesce pi\u00f9 a cantare.\nTraduzione.\nIl testo della canzone, significa letteralmente:\nGhiacciato Bommerlunder\nBommerlunder ghiacciato\nghiacciato Bommerlunder\nBommerlunder ghiacciato\nE con quello\nun panino con il prosciutto\nProsciutto!\nun panino con l'uovo\nUovo!\nQuesti sono due panini, uno con il prosciutto e l'altro con l'uovo\nE con questi...\nMusica contemporanea.\nUn gruppo tedesco molto famoso, Die Toten Hosen, ha suonato una celebre versione della canzone, che fu registrata live, uscita come singolo nel 1983 e inserita nell'album dal vivo \"Bis zum bitteren Ende\".\nNel 1983, Fab Five Freddy ha creato una versione Hip Hop della canzone, con il titolo di \"Hip Hop Bommi Bop\" insieme a Die Toten Hosen, considerata la prima co-produzione di punk e Hip Hop. Il singolo fu venduto con una piccola bottiglia di Bommerlunder inclusa in ogni custodia.\nGli Askra, un gruppo punk folk sardo, ha inciso nel 1996 una cover del brano \"Eisgek\u00fchlter Bommerlunder\" dei Die Toten Hosen riadattandola in lingua sarda con il titolo \"Petha 'e anzone\" che compare come ultimo brano nell'album \"A sa muta!\"."}
{"id": "1495797", "revid": "1543377", "url": "https://it.wikipedia.org/wiki?curid=1495797", "title": "Rodolfo Walsh", "text": "Biografia.\nIl padre di Rodolfo Jorge Walsh Gill si chiamava Miguel Esteban Walsh, e la madre Dora Gill, entrambi lavoratori di origine irlandese.\nWalsh, dapprima correttore di bozze e traduttore presso la casa editrice Hachette, inizi\u00f2 la sua carriera letteraria come autore di racconti polizieschi, arrivando a vincere il prestigioso \"Premio Municipal de Literatura de Buenos Aires\" con l'opera \"Diez cuentos policiales argentinos\" (1953). \nScrisse il libro \"Operaci\u00f3n Masacre\" (1957) per testimoniare un barbaro e singolare episodio da parte delle forze armate che avevano rovesciato il peronismo e che repressero con esecuzioni sommarie i tentativi di sollevazione della resistenza peronista. Un gruppo di civili che stavano seguendo la radiocronaca di un incontro di boxe fu trascinato via e fucilato in un immondezzaio; la singolarit\u00e0 dell'evento sta nel fatto che sette dei dodici sopravvissero persino ai colpi di grazia. L'episodio colp\u00ec profondamente la sensibilit\u00e0 del giornalista, che scrisse il suo libro capolavoro e col quale inaugur\u00f2 il genere della cosiddetta \"non-fiction\" (\"romanzo-verit\u00e0\" in italiano) non solo in Argentina ma nel mondo intero, giacch\u00e9 fu pubblicato nove anni prima di \"A sangue freddo\" di Truman Capote (1966), considerato il capostipite del genere. \nAltro titolo degno di nota, fra le sue opere, il racconto \"Esa Mujer\" (\"Quella donna\", pubblicato in italiano nella raccolta \"Fotografie\" La Nuova Frontiera, 2014), che tratta del trafugamento del cadavere di Evita Per\u00f3n da parte dei militari antiperonisti, e che nel 1999 fu eletto miglior racconto argentino del XX secolo da una giuria di scrittori e critici letterari consultati dalla casa editrice Alfaguara.\nNel 1959, a Cuba, intercett\u00f2 e decodific\u00f2 un telex della CIA sull'invasione della Baia dei Porci. Grazie alle sue informazioni, Fidel Castro si prepar\u00f2 per contrastare l'invasione. Proprio a L'Avana Walsh aveva fondato, insieme a Gabriel Garc\u00eda M\u00e1rquez, l'agenzia giornalistica cubana \"Prensa Latina\", diretta dall'argentino Jorge Jos\u00e9 Ricardo Masetti Blanco (su ordine del medico argentino che a Cuba era diventato il mitico Comandante Ernesto Che Guevara de La Serna).\nSi un\u00ec al movimento armato dei Montoneros come esperto di \"intelligence\", quando il peronismo fu bandito. Lo scrittore combatt\u00e9 in prima linea la feroce dittatura dei generali, durante la quale perse la vita in uno scontro a fuoco la figlia ventiseienne Vicki (Mar\u00eda Victoria). Divenne un super ricercato, cambi\u00f2 identit\u00e0, and\u00f2 a vivere con la moglie Lilia Ferreyra, e con la figlia minore, in un piccolo villaggio fuori Buenos Aires.\nNel marzo del 1977 scrisse una lettera aperta al generale Videla e alla sua giunta (la \"Carta Abierta de un Escritor a la Junta Militar\"), lettera in cui denunciava e chiedeva conto dei crimini perpetrati: compil\u00f2 liste di morti e desaparecidos, risalenti alle fosse comuni e ai centri di tortura; non tacque della depravazione in cui il paese era caduto, descrivendo l'uso estremo della tortura e il coinvolgimento della CIA nell'addestramento della polizia argentina; non ultimo, denunci\u00f2 la fallimentare politica economica, che avrebbe portato povert\u00e0 e condizioni di lavoro prossime allo schiavismo.\nVenne catturato in un'imboscata a Buenos Aires mentre diffondeva la sua lettera, spedendone alcune copie per posta alle redazioni dei giornali argentini e a corrispondenti stranieri. Il suo nome risulta nell'elenco dei desaparecidos, ma secondo la testimonianza di alcuni detenuti sopravvissuti alla ESMA sarebbe arrivato al campo di concentramento gi\u00e0 morto ed il suo cadavere esposto dai militari come un trofeo. Nessuno, all'epoca, pubblic\u00f2 il suo scritto che oggi \u00e8 diventato un classico della letteratura in Argentina. Tradotto per la prima volta in italiano nel 2004, fu ripubblicato nell'edizione del 2011 di \"Operazione Massacro\" che contiene a chiusura il testamento politico e letterario di Rodolfo Walsh."}
{"id": "1495798", "revid": "195968", "url": "https://it.wikipedia.org/wiki?curid=1495798", "title": "Palazzi di Castello (Venezia)", "text": ""}
{"id": "1495799", "revid": "767487", "url": "https://it.wikipedia.org/wiki?curid=1495799", "title": "RecA", "text": "RecA \u00e8 una proteina di 38 kilodalton, essenziali per la riparazione e il mantenimento di DNA21. Un reco dell'omologo strutturale \u00e8 stato trovato in tutte le specie in cui si \u00e8 seriamente cercato e serve come archetipo per questa classe di omologhe proteine di riparazione del DNA. La proteina omologa \u00e9 RAD51 in Eucarioti e RadA in Archea.\nRecA ha molteplici attivit\u00e0, tutte relative alla riparazione del DNA. Nella risposta SOS batterica, ha una funzione di co-proteasi nella scissione autocatalitica del repressore LexA e \u03bb.\nL'associazione di RecA con il DNA major si basa sul suo ruolo centrale nella ricombinazione omologa. La proteina RecA si lega fortemente e in lunghi cluster allo ssDNA per formare un filamento nucleo proteico. La proteina ha pi\u00f9 di un sito di legame del DNA, e quindi pu\u00f2 contenere un singolo filamento e doppio filamento insieme. Questa caratteristica consente di catalizzare una reazione di sinapsi del DNA tra una doppia elica del DNA e una regione complementare di DNA a filamento singolo. Il filamento RecA-ssDNA ricerca la similarit\u00e0 di sequenza lungo il dsDNA. Il processo di ricerca induce l'allungamento del duplex del DNA, che migliora il riconoscimento della complementarit\u00e0 di sequenza (un meccanismo chiamato proofreading conformazionale). La reazione avvia lo scambio di fili tra due doppie eliche ricombinanti del DNA. Dopo l'evento synapsis, nella regione heteroduplex inizia un processo chiamato migrazione delle diramazioni. Nella migrazione di rami, una regione non appaiata di uno dei trefoli singoli sposta una regione accoppiata dell'altro filamento singolo, spostando il punto di diramazione senza modificare il numero totale di coppie di basi. Si pu\u00f2 verificare una migrazione spontanea del ramo, tuttavia poich\u00e9 generalmente procede in modo uguale in entrambe le direzioni, \u00e8 improbabile che la ricombinazione sia completata in modo efficiente. La proteina RecA catalizza la migrazione unidirezionale del ramo e cos\u00ec facendo \u00e8 possibile completare la ricombinazione, producendo una regione di DNA eteroduplo che \u00e8 lunga migliaia di coppie di basi.\nPoich\u00e9 \u00e8 un ATPasi dipendente dal DNA, RecA contiene un sito aggiuntivo per l'associazione e l'idrolizzazione dell'ATP. RecA si associa pi\u00f9 strettamente al DNA quando ha un legame ATP rispetto a quando ha un legame ADP.\nIn Escherichia coli, eventi di ricombinazione omologhi mediati dalla reca possono verificarsi durante il periodo successivo alla replicazione del DNA quando i loci gemelli rimangono vicini. RecA pu\u00f2 anche mediare l'associazione dell'omologia, la ricombinazione omologa e la riparazione della rottura del DNA tra loci lontani che si erano separati alle met\u00e0 opposte della cellula di E. coli.\nI ceppi di E. coli carenti di reca sono utili per le procedure di clonazione nei laboratori di biologia molecolare. I ceppi di E. coli sono spesso geneticamente modificati per contenere un allele reca mutante e quindi assicurano la stabilit\u00e0 dei segmenti extracromosomici del DNA, noti come plasmidi. In un processo chiamato trasformazione, il DNA plasmidico viene assorbito dai batteri in una variet\u00e0 di condizioni. I batteri contenenti plasmidi esogeni sono chiamati \"trasformanti\". I trasformanti mantengono il plasmide in tutte le divisioni cellulari in modo tale da poter essere recuperato e utilizzato in altre applicazioni. Senza una proteina reca funzionale, il DNA plasmidico esogeno viene lasciato inalterato dai batteri. La purificazione di questo plasmide da colture batteriche pu\u00f2 quindi consentire un'amplificazione PCR ad alta fedelt\u00e0 della sequenza plasmidica originale.\nRuolo della RecA nella trasformazione naturale.\nSulla base dell'analisi delle propriet\u00e0 molecolari del sistema RecA, Cox ha concluso che i dati \"forniscono prove convincenti che la missione primaria della proteina RecA \u00e8 la riparazione del DNA.\" In un ulteriore saggio sulla funzione della proteina RecA, Cox ha riassunto i dati dimostrando che \"La proteina reca si \u00e8 evoluta come componente centrale di un sistema di riparazione del DNA ricombinazionale, con la generazione della diversit\u00e0 genetica come sottoprodotto a volte utile\".\nLa trasformazione batterica naturale comporta il trasferimento del DNA da un batterio ad un altro (normalmente della stessa specie) e l'integrazione del DNA del donatore nel cromosoma ricevente mediante ricombinazione omologa, un processo mediato dalla proteina RecA (vedi Trasformazione (genetica)). La trasformazione, in cui RecA svolge un ruolo centrale, dipende dall'espressione di numerosi altri prodotti genici (ad esempio circa 40 prodotti genici in Bacillus subtilis) che interagiscono specificamente per svolgere questo processo, indicando che si tratta di un adattamento evoluto per il trasferimento del DNA. In B. subtilis la lunghezza del DNA trasferito pu\u00f2 essere grande come un terzo e fino alla dimensione dell'intero cromosoma. Affinch\u00e9 un batterio si leghi, raccolga e ricombini il DNA esogeno nel suo cromosoma, deve prima entrare in uno speciale stato fisiologico chiamato \"competenza\" (vedi Competenza naturale). La trasformazione \u00e8 comune nel mondo dei procarioti e finora 67 specie sono note per essere competenti per la trasformazione.\nUno dei sistemi di trasformazione pi\u00f9 ben studiati \u00e8 quello di B. subtilis. In questo batterio, la proteina RecA interagisce con il DNA entrante a filamento singolo (ssDNA) per formare strutture filamentose sorprendenti. Questi filamenti RecA / ssDNA emanano dal polo cellulare contenente il macchinario di competenza e si estendono nel citosol. I fili filamentosi RecA / ssDNA sono considerati nucleofilamenti dinamici che scandiscono il cromosoma residente per regioni di omologia. Questo processo porta il DNA in arrivo nel sito corrispondente nel cromosoma di B. subtilis in cui avviene lo scambio di informazioni.\nMichod et al. hanno esaminato la prova che la trasformazione mediata da RecA \u00e8 un adattamento per la riparazione ricombinazionale omologa del danno al DNA in B. subtilis, cos\u00ec come in molte altre specie batteriche (Neisseria gonorrhoeae, Hemophilus influenzae, Streptococcus pneumoniae, Streptococcus mutans e Helicobacter pylori). Nel caso delle specie patogene che infettano gli esseri umani, \u00e8 stato proposto che la riparazione mediata da reca dei danni al DNA possa essere di notevole beneficio quando questi batteri sono sfidati dalle difese ossidative del loro ospite."}
{"id": "1495800", "revid": "1013865", "url": "https://it.wikipedia.org/wiki?curid=1495800", "title": "Contea di Sal", "text": "La contea di Sal \u00e8 una contea di Capo Verde con 25.779 abitanti al censimento del 2010. \nIl suo territorio coincide con l'isola omonima, appartenente al gruppo delle Barlavento. Il suo capoluogo \u00e8 Espargos.\nSuddivisione amministrativa.\nLa contea comprende una sola parrocchia, Nossa Senhora das Dores."}
{"id": "1495801", "revid": "547034", "url": "https://it.wikipedia.org/wiki?curid=1495801", "title": "Michael Mizrachi", "text": "Biografia.\nMizrachi, seguendo le orme del fratello maggiore Robert, cominci\u00f2 la carriera di giocatore professionista di poker sui tavoli online 5$/10$ di Paradise Poker, fino a raggiungere i tavoli cash 100$/200$ PokerStars di Texas hold 'em.\nNel 2004 inizi\u00f2 a giocare nei live ma fu nel 2005 che arrivarono i primi risultati di rilievo. Ottenne il quinto posto nel WPT \"$10.000 World Poker Open\" a Tunica Resorts per oltre $280.000 e vinse il WPT \"$10.000 L.A. Poker Classic\" a Los Angeles per $1.859.909 di premio\nNel 2006 la sua carriera tocc\u00f2 l'apice con la vittoria del prestigioso titolo di Player Of The Year, messo in palio dalla rivista Card Player. Quell'anno vinse cinque tornei tra cui il WPT \"$10.000 Borgata Winter Poker Open\" ad Atlantic City con un primo premio da $1.173.373 ed arriv\u00f2 al tavolo finale di altri otto tornei.\nAlle WSOP 2010 Mizrachi conquist\u00f2 il suo primo braccialetto nell'evento \"$50.000 The Players Championship Event 8 Game\", vincendo $1.559.046. Sempre alle WSOP 2010 riusc\u00ec a raggiungere il tavolo finale del Main Event, chiudendo al 5\u00ba posto e ottenendo $2.332.992.\nAlle World Series of Poker Europe 2011 conquist\u00f2 il secondo braccialetto della sua carriera mentre alle 2012 bissa il risultato del 2010 conquistando nuovamente il \"$50.000 The Poker Players Championship\" e vincendo $1.451.527.\nLe vincite di Mizrachi sono di oltre $14.500.000."}
{"id": "1495802", "revid": "57342", "url": "https://it.wikipedia.org/wiki?curid=1495802", "title": "Hjalmar Branting", "text": "Biografia.\nDopo avere studiato astronomia, \u00e8 stato assistente all\u2019osservatorio di Stoccolma, ma ha abbandonato la carriera scientifica per dedicarsi al giornalismo nel 1884. Lancia il giornale \"Social-Demokraten\" , ed \u00e8 stato con August Palm nel 1889 uno dei fondatori del partito Social-Democratico svedese dei lavoratori, di cui fu il primo rappresentante ad essere eletto nel parlamento nel 1897, poi dirigente dal 1907 al 1925.\nAccettando la revisione del marxismo avanzata da Eduard Bernstein, propone una transizione pacifica dal capitalismo al socialismo. Egli pensava che se gli operai avessero il diritto di voto, questa transizione poteva essere realizzata in parlamento.\nFu tre volte primo ministro di Svezia, dal 10 marzo al 27 ottobre 1920(governo Branting l) , dal 13 ottobre 1921 al 19 aprile 1923 (governo Branting ll) e dal 18 ottobre 1924 al 24 gennaio 1925 (governo Branting lll). E stato il primo social-democratico ad aver ottenuto un incarico cos\u00ec elevato. E stato anche ministro delle finanze dal 19 ottobre 1917 al 05 gennaio 1918 e ministro degli esteri dal 13 ottobre 1921 al 19 aprile 1923.\nHa fatto entrare la Svezia nella societ\u00e0 delle nazioni dove fu molto attiva.\nHa sostenuto nel 1917 la rivoluzione di febbraio in Russia, ed ha difeso i menscevichi cos\u00ec come il governo di Aleksandr Kerenski, che aveva incontrato personalmente a San Pietroburgo. Dopo la rivoluzione di ottobre dello stesso anno, ha condannato la presa di potere dei bolscevichi.\nIl 1917 \u00e8 stato anche l\u2019anno della scissione nel partito social-democratico, quando i partigiani dei bolscevichi si sono staccati per fondare con Zeth Hoglund e Ture Nerman il primo partito comunista svedese. \nNel 1921 ha condiviso il premio Nobel per la pace con Christian Lous Lange."}
{"id": "1495804", "revid": "195968", "url": "https://it.wikipedia.org/wiki?curid=1495804", "title": "Palazzi di Dorsoduro (Venezia)", "text": ""}
{"id": "1495806", "revid": "14691", "url": "https://it.wikipedia.org/wiki?curid=1495806", "title": "Sal (Capo Verde)", "text": ""}
{"id": "1495807", "revid": "195968", "url": "https://it.wikipedia.org/wiki?curid=1495807", "title": "Palazzi di San Marco (Venezia)", "text": ""}
{"id": "1495808", "revid": "185138", "url": "https://it.wikipedia.org/wiki?curid=1495808", "title": "Tac (Stargate)", "text": ""}
{"id": "1495809", "revid": "287204", "url": "https://it.wikipedia.org/wiki?curid=1495809", "title": "Primera Divisi\u00f3n 2004-2005 (Argentina)", "text": "L'edizione 2004-05 della Primera Division argentina vide i Newell's Old Boys di Am\u00e9rico Gallego vincere il torneo di Apertura dopo un lungo testa a testa con il V\u00e9lez S\u00e1rsfield. Il V\u00e9lez poi si rifece vincendo agevolmente il torneo di Clausura; il Banfield arriv\u00f2 secondo nonostante avesse disputato molte partite del campionato con la squadra giovanile poich\u00e9 la prima squadra veniva impiegata in Copa Libertadores de Am\u00e9rica.\nL'Hurac\u00e1n de Tres Arroyos e Almagro vennero retrocesse in Primera B Nacional mentre l'Argentinos Juniors e l'Instituto disputarono degli spareggi salvezza contro l'Atl\u00e9tico de Rafaela e l'Hurac\u00e1n. Vinsero entrambe questi spareggi e si salvarono.\nRetrocessioni.\nSpareggi Promozione.\nRitorno.\nL'Argentinos Juniors vince 4-2 e rimane in Primera Division.\nL'Instituto vince 3-1 e rimane in Primera Division"}
{"id": "1495813", "revid": "195968", "url": "https://it.wikipedia.org/wiki?curid=1495813", "title": "Palazzi di San Polo (Venezia)", "text": ""}
{"id": "1495815", "revid": "195968", "url": "https://it.wikipedia.org/wiki?curid=1495815", "title": "Palazzi di Santa Croce (Venezia)", "text": ""}
{"id": "1495817", "revid": "1647404", "url": "https://it.wikipedia.org/wiki?curid=1495817", "title": "Sway", "text": "Sway \u00e8 un brano musicale, versione in inglese di Qui\u00e9n Ser\u00e1, su ritmo di cha cha cha del 1953 scritto dal messicano Pablo Beltr\u00e1n Ruiz.\nIl testo in inglese fu scritto da Norman Gimbel nel febbraio 1954 e tale versione fu incisa da Dean Martin. Da quel momento, il brano \u00e8 stato registrato e remixato da molti artisti (si veda la discografia).\nLa versione delle Pussycat Dolls.\nLa versione delle Pussycat Dolls di \"Sway\" \u00e8 uno dei brani principali della colonna sonora del film \"Shall we dance?\" con Richard Gere e Susan Sarandon. Infatti il singolo, registrato e pubblicato nel 2004, riprende le vicende dell'omonimo film, uscito sempre nello stesso anno, e ne diventa la colonna portante.\nIl video.\nIl video \u00e8 stato diretto da Steve Antin nel 2004 e vede le Pussycat in ambienti dorati differenti e in atteggiamenti provocanti."}
{"id": "1495818", "revid": "1573940", "url": "https://it.wikipedia.org/wiki?curid=1495818", "title": "Osamu Muramatsu", "text": "\u00c8 un prolifico scopritore di asteroidi. \u00c8 anche co-scopritore della cometa periodica 147P/Kushida-Muramatsu.\nL'asteroide 5606 Muramatsu porta il suo nome ."}
{"id": "1495819", "revid": "287204", "url": "https://it.wikipedia.org/wiki?curid=1495819", "title": "Opel Olympia", "text": "La Olympia era un'autovettura di fascia media prodotta dal 1935 al 1953 dalla Casa automobilistica tedesca Opel.\nProfilo e storia.\nDurante la prima met\u00e0 degli anni trenta l'automobile stava subendo una profonda evoluzione stilistica: si stava infatti diffondendo in quegli anni la cultura e la moda dello \"streamlining\", ossia di quella tendenza stilistica volta a creare automobili dalla carrozzerie tondeggianti, sinuose e profilate, in una parola, \"aerodinamiche\". Tale tendenza avrebbe raggiunto il suo culmine alla fine del decennio, quando, specie nelle auto di lusso, si videro carrozzerie dai profili arditi, definite con il termine francese \"flamboyant\".\nMa non era necessario arrivare a tali vetture per constatare tale evoluzione stilistica: anche nelle fasce pi\u00f9 basse si cominciarono a vedere modelli sempre pi\u00f9 tondeggianti e profilati, gi\u00e0 fin dalla prima met\u00e0 del decennio. La Opel in listino aveva gi\u00e0 alcuni modelli del genere, vale a dire la 2.0 L e la 1.3 L. Quest'ultima era vista dalla Casa pi\u00f9 che altro come un modello-cuscinetto, in attesa di lanciare un vero e proprio nuovo modello. La 1.3 L era infatti una 2.0 L su telaio a passo accorciato e con un propulsore derivato dalla pi\u00f9 economica 1.2 L. Doveva fungere da apripista per il vero nuovo modello, il cui progetto era gi\u00e0 in fase di sviluppo da qualche tempo. Alla Opel, infatti, non si decise solo di continuare con la moda dello \"streamlining\", ma anche di proporre qualcosa di veramente innovativo. L'anno prima, in Francia, la Citro\u00ebn stup\u00ec tutti con la sua Citro\u00ebn Traction Avant, prima vettura che riuniva in s\u00e9 numerose soluzioni d'avanguardia come la scocca portante e la trazione anteriore, un modello importantissimo nella storia della Casa francese.\nAlla Opel si decise di portare avanti il progetto in quel senso, con l'intento di realizzare una vettura dotata di scocca portante in acciaio, sapendo anche che in Germania tale soluzione non era stata ancora sperimentata (le DKW avevano scocca portante, ma in legno) e che pertanto avrebbe presumibilmente riscosso un notevole successo. E fu proprio a met\u00e0 degli anni '30 del secolo scorso che, nel quadro storico di un forte sviluppo della Casa di R\u00fcsselsheim (che in quel periodo raggiunse i 100.000 esemplari annui), venne presentata la nuova Opel \"Olympia\".\nPrima serie.\nLa presentazione della nuova vettura avvenne in particolare nel febbraio del 1935 al Salone di Berlino: il nome \"Olympia\" fu scelto in onore dei Giochi olimpici estivi che si sarebbero tenuti in Germania nel 1936. La sigla di progetto fu invece \"13237\" e fu la sigla con la prima generazione della \"Olympia\" fu nota all'epoca agli addetti ai lavori. Con il suo arrivo, la \"1.3 L\" fu pensionata e la Olympia pot\u00e9 cos\u00ec cominciare la sua fortunata carriera.\nTyp 13237: caratteristiche.\nDi fatto, la Olympia colse nel segno: fu infatti la prima vettura tedesca di grande produzione ad utilizzare una scocca portante in acciaio, nonch\u00e9 una delle pi\u00f9 valide esponenti tedesche dello stile aerodinamico di met\u00e0 anni '30 applicato a modelli di fascia media o medio-bassa. La scocca portante consentiva di abbassare il baricentro della vettura e nello stesso tempo di alleggerirne la struttura, fatto che permetteva anche prestazioni pi\u00f9 brillanti proprio in virt\u00f9 del peso ridotto. Ci\u00f2 fu quasi un atto dovuto, viste le scarse prestazioni del motore, che era praticamente lo stesso 4 cilindri che equipaggiava la \"1.3 Liter\". Tale motore, della cilindrata di 1288 cm\u00b3, disponeva di distribuzione a valvole laterali ed arrivava ad erogare una potenza massima di 24 CV a 3300 giri/min, non molti quindi, ma la coppia massima era di 70 N\u00b7m a 1600 giri/min e pertanto si godeva di uno spunto relativamente soddisfacente per l'epoca. In ogni caso, le prestazioni non erano molto esaltanti, poich\u00e9 la velocit\u00e0 massima arrivava a 95\u00a0km/h. \nIl cambio era a tre marce: il resto del sistema di trasmissione era composto da una frizione monodisco e da un differenziale con dentatura a spirale. Per quanto riguarda la meccanica telaistica, le sospensioni anteriori erano a ruote indipendenti con schema Dubonnet, mentre il retrotreno era ad assale rigido. L'impianto frenante prevedeva invece quattro tamburi ed era a comando meccanico.\nUna menzione particolare va alle particolari caratteristiche riguardanti la \"Olympia\" nell'ambito della sicurezza passiva: la scocca della vettura fu infatti realizzata attraverso un processo di saldatura a punti e termoformatura, in maniera tale da ottenere una cella abitativa indeformabile, mentre altre zone della carrozzeria erano invece di tipo deformabile per assorbire le linee d'urto in caso di impatto. Ci\u00f2 fa della \"Olympia\" uno dei precursori del concetto di cella indeformabile, assolutamente imprescindibile al giorno d'oggi durante la progettazione di una vettura odierna.\nStilisticamente, la prima generazione della \"Olympia\" era caratterizzata in primis da un frontale a fari seminglobati nei parafanghi e da una grossa calandra centrale. Ai prominenti parafanghi faceva da contraltare l'assenza dei predellini centrali, una caratteristica tipica delle vetture dei tardi anni '30. La sua linea, moderna per gli standard dell'epoca, affascin\u00f2 anche molte altre aziende automobilistiche, prima fra tutte la Renault, che si ispir\u00f2 fortemente ad essa per realizzare la sua Juvaquatre due anni pi\u00f9 tardi.\nLa carriera commerciale.\nLa commercializzazione fu ufficialmente avviata alla fine del mese di aprile del 1935: la \"Olympia\" era disponibile inizialmente con carrozzeria di tipo berlina trasformabile. Solo a partire dal novembre dello stesso anno fu introdotta anche la berlina chiusa a due porte. Tale ritardo fu dovuto all'iniziale mancanza di adeguati stampi per le lamiere che avrebbero dovuto costituire il tetto della berlina chiusa, stampi che di fatto giunsero in fabbrica con alcuni mesi di ritardo.\nNonostante ci\u00f2, per\u00f2, gi\u00e0 la prima generazione della \"Olympia\" riscosse un buon successo ed in due anni e mezzo ne furono prodotti 81.661 esemplari, che a quell'epoca era un risultato pi\u00f9 che buono.\nDurante l'ultimo anno di produzione, la Olympia fu oggetto di alcuni aggiornamenti meccanici con i quali il cambio divenne a quattro marce, mentre la potenza massima sal\u00ec a 26 CV. Altri aggiornamenti avvenuti in contemporanea furono l'arrivo di un nuovo impianto frenante idraulico, di un nuovo attacco per i cerchi in acciaio e della leggera riduzione della carreggiata anteriore (da 1,11 a 1,092 m).\nLa prima serie dell'Olympia fu tolta di produzione alla fine del 1937.\nSeconda Serie.\nLa seconda generazione della \"Olympia\", contraddistinta dalla sigla di progetto \"OL38\", fu presentata nel febbraio 1938 al Salone di Berlino, come gi\u00e0 per il modello precedente.\nTyp OL38: caratteristiche.\nEsteticamente, la nuova serie si differenziava per un leggero, ma generale restyling, il quale trovava i suoi pi\u00f9 evidenti elementi distintivi nel frontale, dove ora si trovava una calandra molto pi\u00f9 bombata ed arrotondata rispetto alla serie precedente, e solcata trasversalmente da sei listelli cromati. La gamma delle versioni si arricch\u00ec con l'arrivo della berlina a 4 porte, che and\u00f2 ad aggiungersi alla berlina a 2 porte ed alla trasformabile.\nTecnicamente, vi furono novit\u00e0 consistenti: la nuova serie della Olympia adott\u00f2 infatti un nuovo 4 cilindri in linea da 1488\u00a0cm\u00b3 con distribuzione a valvole in testa, una soluzione introdotta sulla Opel Super 6 l'anno prima. In realt\u00e0, fu l'intero propulsore ad essere derivato dalla \"Super 6\". Il nuovo motore della \"Olympia\", infatti, non fu altro che una versione a corsa accorciata (da 82 a 74 mm) del propulsore della \"Super 6\", ma privato di due cilindri. Tale propulsore arrivava ad erogare una potenza massima di 37 CV a 3500 giri/min ed una coppia massima di 90 N\u00b7m a 2000 giri/min. Il cambio era a 4 marce, come sulle ultime Olympia prima serie. Per quanto riguarda le soluzioni telaistiche relative alle sospensioni, l'avantreno fu dotato di un nuovo schema a ruote indipendenti, mentre i freni rimasero invariati. Il telaio in s\u00e9 fu invece allungato nella misura del passo, che sal\u00ec cos\u00ec da 2,37 a 4,43 metri. Per il resto, vi furono solo cambiamenti di dettaglio, come la batteria pi\u00f9 potente o come il nuovo carburatore di tipo Carter.\nGrazie al nuovo propulsore, la nuova \"Olympia\" raggiungeva una velocit\u00e0 massima di circa 110\u00a0km/h, con un consumo medio di 10.5 litri/100\u00a0km.\nLa tormentata carriera a cavallo della guerra.\nLa seconda generazione della \"Olympia\" fu posta in listino a prezzi compresi fra i 2.675 marchi richiesti per una berlina a 2 porte e i 2.950 marchi richiesti invece a chi voleva aggiungere due porte in pi\u00f9. In mezzo stava la trasformabile, venduta a 2.750 marchi.\nNel 1939 la \"Olympia\" fu sottoposta ad alcune modifiche di dettaglio, mentre nel maggio 1940, in pieno conflitto mondiale, la produzione fu sospesa dopo che la \"Olympia\" venne prodotta in 87.214 esemplari. Dopo il conflitto, la Casa di R\u00fcsselsheim dovette fare i conti con i danni subiti dai suoi impianti. Dopo essersi appoggiata sulla produzione di frigoriferi e dopo aver avviato la produzione degli autocarri Blitz, nel dicembre del 1947 la Opel avvi\u00f2 finalmente la produzione della \"Olympia\", sempre basata sulla seconda generazione. Questa seconda parte della produzione vide la gamma restringersi, dal momento che la \"Olympia\" venne prodotta unicamente in versione berlina a 2 porte. Invariata fu invece la meccanica rispetto alla \"Olympia\" lanciata nel 1938. La differenza pi\u00f9 evidente stava ancora una volta nella misura del passo, che nella \"Olympia\" post-bellica scese a 2,395 metri. Il prezzo richiesto per la berlina a 2 porte fu di 6.785 marchi (dato aggiornato al luglio 1948).\nLa \"Olympia\" seconda serie fu tolta di produzione nel dicembre 1949 dopo altri 25.952 esemplari prodotti.\nTerza Serie.\nCaratteristiche del modello 1950.\nNel gennaio 1950, con l'uscita di produzione della seconda serie dell\"Olympia\", fu introdotta la terza, che propose una nuova carrozzeria profondamente aggiornata e caratterizzata in primo luogo dal nuovo frontale, dove i classici fari circolari semi-inglobati nella carrozzeria (aspetto presente anche sulle precedenti Olympia) sovrastavano una nuova calandra a spessi listelli orizzontali cromati, listelli che seguivano le forme bombate del muso, divenendo curvilinei al centro e dritti alle estremit\u00e0. Gli stessi parafanghi erano molto pi\u00f9 massicci rispetto ai modelli precedenti ed erano quindi piuttosto in linea con le tendenze stilistiche dell'epoca, in voga nel periodo a cavallo tra la fine degli anni quaranta e l'inizio degli anni cinquanta.\nLungo la fiancata, all'altezza della linea di cintura, una linea cromata percorreva quasi per intero la lunghezza della vettura. La parte posteriore era invece decisamente pi\u00f9 pronunciata di quella delle Olympia precedenti e ci\u00f2 andava a vantaggio della capacit\u00e0 di carico del bagagliaio.\nMeccanicamente la Olympia terza serie ricalcava quasi del tutto la serie precedente: si ritrovavano cos\u00ec il motore da 1.5 litri a valvole in testa da 37 CV, l'avantreno a molle elicoidali con ammortizzatori idraulici, il retrotreno con molle a balestre semiellittiche ed i freni a tamburo sulle quattro ruote. Anche il telaio con passo da 2,395 metri era il medesimo della precedente \"Olympia\", Identiche anche le prestazioni. Una delle pochissime differenze meccaniche stava nel cambio, il quale torn\u00f2 ad essere a tre marce, ma con seconda e terza marcia sincronizzate.\nEvoluzione del modello.\nPer quanto riguarda la gamma carrozzerie, la terza ed ultima generazione della \"Olympia\" venne proposta come berlina a 2 porte, trasformabile ed anche nell'inedita variante furgonetta. Quest'ultima era la variante pi\u00f9 economica, essendo proposta ad un prezzo di 6.500 marchi. La trasformabile, con i suoi 6.950 marchi era invece la pi\u00f9 costosa.\nCon questa configurazione la gamma della \"Olympia\" del 1950 cominci\u00f2 la sua carriera commerciale.\nNel 1951 vi fu una leggera rivisitazione a livello meccanico e la Olympia pass\u00f2 da 37 a 39 CV a 3500 giri/min, migliorando leggermente anche la velocit\u00e0 massima che arriv\u00f2 a 112\u00a0km/h. Nel 1952 un altro aggiornamento tecnico di dettaglio introdusse gli ammortizzatori idraulici telescopici al retrotreno.\nNel 1953 la terza ed ultima serie della Opel \"Olympia\" fu tolta di produzione: nella Germania di allora, la \"Olympia\" ebbe un notevole successo, merito anche delle sue qualit\u00e0 di maneggevolezza e relativa economia di esercizio, pur non essendo un'auto alla portata di tutti, specie in un periodo difficile come i primi anni '50. La sola terza serie fu prodotta in oltre 130.000 unit\u00e0, un bel risultato all'epoca.\nIl dopo-Olympia.\nConl'uscita di scena della terza serie, il nome Olympia non fu comunque abbandonato, ma fu ripreso subito dopo per costituire il nome del nuovo modello, la Olympia Rekord. Le versioni pi\u00f9 economiche della Olympia Rekord furono battezzate semplicemente Olympia e negli anni successivi, dopo che l'Olympia Rekord fu ribattezzata semplicemente Rekord, il nome Olympia fu nuovamente ripreso per indicare un nuovo modello, la Olympia A, versione di lusso delle Kadett B prodotte in quel periodo."}
{"id": "1495820", "revid": "767487", "url": "https://it.wikipedia.org/wiki?curid=1495820", "title": "Soldato Jane", "text": "Soldato Jane (\"G.I. Jane\") \u00e8 un film statunitense del 1997, diretto da Ridley Scott.\nIl titolo originale si basa su un gioco di parole tra G.I. Joe e il nome della protagonista.\nTrama.\nUn comitato per i servizi armati del Senato intervista un candidato per la carica di segretario alla Marina e la senatrice del Texas Lillian DeHaven decide di usare un doppio standard per il programma Navy SEAL delle squadre di ricognizione combinata. Questa decisione comporta la selezione di una pioniera tra le tante candidate.\nViene scelta Jordan O'Neill, tenente della Marina, analista topografica che lavora alla N.I.C. (Naval Intelligence Centre). L'addestramento comporta tre mesi devastanti sotto il comandante istruttore capo. Essendo una donna viene agevolata negli esercizi, ha una camera singola e tutti sono scettici e prevenuti nei suoi confronti, ma si ribella, si rade a zero la testa. i suoi capelli ora caduti definitivamente sono una parte di jane. lei \u00e8 soldato jane. si integra con il gruppo e risulta migliore di molti altri uomini.\nI test attitudinali sarebbero dovuti essere riservati, invece la stampa ne viene a conoscenza rendendo Jordan un manifesto dei diritti delle donne, chiamandola \"Soldato Jane\". A questo si aggiungono maldicenze a sfondo sessuale che la costringeranno ad abbandonare l'addestramento. Jordan si batter\u00e0, anche contro la senatrice, e riuscir\u00e0 a cambiare la politica delle donne nel combattimento dimostrando che il \"gentil sesso\" non vale meno degli uomini. Sar\u00e0 cos\u00ec inviata in missione in combattimento.\nCritica.\nIl film propone un enfatico militarismo, tipicamente statunitense, insieme alla questione dell'Uguaglianza di genere nelle forze armate.\nIl film ha ricevuto pesanti critiche da buona parte della stampa. \"\"La storia \u00e8 raccontata dal punto di vista del delirio masochista della protagonista (Demi Moore, che fa parte anche delle figure produttrici), ma difficilmente il buon senso di uno spettatore non perverso pu\u00f2 condividere una battaglia per i diritti civili cos\u00ec idiota. Il succo \u00e8 in una battuta che la Moore con i capelli rasati alla Giovanna d'Arco sul rogo rivolge al sadico addestratore: \u00abIstruttore capo, succhiami il c [...] !\u00bb D'altra parte \"R. Scott arranca come un regista pubblicitario suonato\"\", questa la critica del sito specializzato MYmovies.\nAnche Paolo Mereghetti non \u00e8 stato molto tenero, dando al film una stella su quattro e definendolo \"\"un rivoltante e puerile spot guerrafondaio, rimasto fermo ai modelli alla Top Gun\". \"Demi Moore con la pelata alla Bruce Willis, si comporta e parla come un marinaio ubriaco\". (Massimo Bertarelli, 'Il Giornale', 19 novembre 2001).\nL'interpretazione della Moore \u00e8 stata apprezzata da alcuni critici, sebbene l'attrice abbia ottenuto il Razzie Award alla peggior attrice protagonista per il 1997. \"Cautamente, il film molto ripetitivo, ma non noioso, non prevede pesanti molestie sessuali, appena qualche battuta volgare contro la donna invadente troppo brava: e presto tra le grida, le sopraffazioni, le mortificazioni dell'addestramento, quasi ci si dimentica che uno dei vessati \u00e8 femmina. Demi Moore, anche co-produttrice del film, \u00e8 fisicamente ammirevole: recita benissimo, piegamenti, ginnastiche per rafforzare la muscolatura, corse, sforzi d'ogni genere, fatiche molto pesanti e una mascolinit\u00e0 coatta. Peccato sia arrivata in ritardo di qualche mese col sacrificio supremo di privarsi dei capelli: rasarsi la testa che poteva risultare un atto altamente simbolico di rinuncia alla femminilit\u00e0 come in passato era nel caso delle monache, oppure di separazione dal mondo come era nel caso delle ergastolane, adesso \u00e8 soltanto una moda, adottata in tutto il mondo da tante ragazze.\" \"(Lietta Tornabuoni, 'La Stampa', 2 ottobre 1997).\n\"Di Demi Moore si pu\u00f2 dire che, per quanto assurda sia la storia, \u00e8 molto pi\u00f9 a suo agio qui che nel ruolo della mammina spogliarellista di Striptease. Il sadico che pi\u00f9 sadico non si pu\u00f2 \u00e8 Viggo Mortensen che per\u00f2, ovviamente lo fa per la causa, perch\u00e9 \u00e8 un animo delicato che legge Coetzee e ama la poesia tanto che come segno di conquistato rispetto regala alla soldatessa Jane una copia molto letta e sottolineata delle poesie di Lawrence\" (Irene Bignardi, 'La Repubblica', 4 ottobre 1997).\nA fronte di un budget di circa 50 milioni di dollari, il film ne incass\u00f2 circa 97 milioni in tutto il mondo (di cui solo 48 milioni negli Stati Uniti), venendo perci\u00f2 definito come un fiasco dal punto di vista commerciale."}
{"id": "1495824", "revid": "1305772", "url": "https://it.wikipedia.org/wiki?curid=1495824", "title": "AutoIt", "text": "AutoIt (pronunciato \"auto-it\") \u00e8 un linguaggio di scripting e di automazione freeware per Microsoft Windows. Inizialmente, AutoIt fu creato principalmente per creare script di automazione per i programmi funzionanti su Microsoft Windows. Visto il suo grande successo, per\u00f2, i creatori hanno deciso di renderlo un linguaggio pi\u00f9 versatile e potente implementando funzioni avanzate.\nCon la distribuzione della versione 3, la sintassi di AutoIt \u00e8 stata rinnovata per renderla simile a quella del BASIC. \u00c8 un linguaggio di programmazione di terza generazione che utilizza un modello di dati classico e una variante del tipo di dati che consente la memorizzazione di diversi tipi di dati, inclusi gli array. \u00c8 compatibile con Windows 95, 98, ME, NT4, 2000, XP, 2003, Vista, Seven e 8 (Il supporto per i sistemi operativi precedenti a Windows 2000 \u00e8 cessato dalla v3.3.0).\nUno script creato con AutoIt pu\u00f2 essere compilato in un eseguibile stand-alone compresso, in modo da consentirne il funzionamento anche sui computer che non hanno AutoIt installato. \u00c8 disponibile anche un'ampia gamma di librerie chiamate UDF, o \"User Defined Functions\" (Funzioni Definite dall'Utente) incluse o aggiuntive che aggiungono funzioni particolari. Nel pacchetto sono inclusi il compilatore e una guida esaustiva utili a tutti i programmatori che utilizzano AutoIt.\nGli sviluppatori di AutoIt distribuirono il suo codice sorgente con la licenza GPL ma, in seguito alla proliferazione di molti programmi \"clone\" di AutoIt, la distribuzione fu sospesa all'inizio dello sviluppo della versione 3.2.0 (Agosto 2006) per poi riprendere successivamente.\nLimiti.\nAutoIt non ha, o ha solo supporto limitato su:\nUso.\nOperazioni comuni come il controllo di siti Internet, computer di rete, deframmentazione e backup possono essere automatizzati nei vari passaggi e combinati in una applicazione.\nUn altro possibile utilizzo \u00e8 nei giochi online, evitando all'utente operazioni ripetitive. L'utilizzo in questo ambito \u00e8 solitamente vietato dai giochi stessi e sconsigliato dalla comunit\u00e0 di AutoIt; nonostante questo alcuni script possono ancora essere reperiti nel forum ufficiale.\nEsempi.\nHello World - Stampa a monitor della scritta \"Hello World\"\nMsgBox(16,\"Messaggio\",\"Hello World!\")\nInputBox - creare un input box\nPer creare un inputbox basta usare il seguente codice\ninputbox (\"testo\", \"testo\")\nFor - Stampa nella console i numeri da 0 a 10\nFor $i = 0 to 10\n ConsoleWrite($i);send $i to shell\nNext\nConsoleRead();to get and stop process\nRiga di comando e parametri\nPossiamo usare una variabile predefinita per ottenere gli argomenti passati attraverso la riga di comando.\n$CmdLine[0] ;\u00e8 il numero di parametri\n$CmdLine[1] ;\u00e8 il primo parametro (dopo il nome dello script)\n$CmdLine[2] ;\u00e8 il secondo parametro\n$CmdLine[N] ;\u00e8 l'N-esimo parametro\n@ScriptName ;\u00e8 la macro che contiene il nome dello script\nEliminare un file\nFileDelete(@WindowsDir&amp;\"\\File.Exe\")\nEliminare una chiave di registro\nRegDelete(\"Chiave_Key\\Wikipedia\")\nUna delle funzioni pi\u00f9 utilizzate \u00e8 la funzione Send(), che ha il compito di simulare la pressione dei tasti della tastiera:\nSend (\"Messaggio\") ; invier\u00e0 la scritta Messaggio\nSend (\"{F1}\") ; invier\u00e0 la pressione del tasto F1\nSend (\"{ASC 065}\") ; invier\u00e0 il carattere A (65 in ASCII)\nGUI (Grafic User Interface).\nIn AutoIt si possono anche creare delle interfacce grafiche in modo da cambiare l'aspetto delle schede windows normale.\nPer prima cosa bisogna includere dei file, ma solo se si utilizzano particolari:\nQuesto \u00e8 il file principale da includere dopo si prosegue creando form, inputbox...\nQuesti sono alcuni semplici esempi:\nGUISetBkColor(0xFF0000)\nCon questa funzione si decide il colore dello sfondo...(in questo caso \u00e8 rosso)\n$Form1_1 = GUICreate(\"TITOLO FORM\", 300, 150, 100, 100)\nCon questo si crea un form stabilendo il suo titolo e le sue misure\n GUICtrlCreateInput(\"testo\", 24, 32, 249, 21,)\nQuesto invece crea un inputbox, ovvero uno spazio in cui l'utente pu\u00f2 inserire dei dati(password, testo...). S\u00ec pu\u00f2 far comparire dati gi\u00e0 all'interno della inputbox in questo caso verr\u00e0 scritto TESTO, i numeri che seguono sono sempre le misure...Nel caso fosse l'inputbox di una password e volete far vedere i pallini al posto dei caratteri basta fare cos\u00ec:\n GUICtrlCreateInput(\"password\", 24, 32, 249, 21, 0x00020 )\nbasta aggiungere 0x00020\nGUICtrlCreateButton(\"OK\", 90, 80, 100, 40, 0)\nCos\u00ec creiamo un bottone su cui l'utente potr\u00e0 cliccare.\nIn questo caso all'interno del bottone viene scritto OK...in seguito vedremo come legare il bottone a una funzione ovvero decidere cosa succede quando l'utente clicca sul bottone.\nGUICtrlCreateLabel(\"Benvenuto\", 24, 10)\nFacciamo comparire una scritta all'interno del form in questo caso verr\u00e0 scritto Benvenuto e quelle che seguono sono le coordinate.\nnota:senza un Ciclo While la gui verr\u00e0 eseguita ma scomparir\u00e0 in un brevissimo tempo.\nPer permettere alla GUI di rimanere visibile \u00e8 necessario, come detto prima, utilizzare un ciclo while,vediamone un esempio:\nWhile 1\n$nMsg = GUIGetMsg() ; assegniamo la variabile $nMsg che avr\u00e0 il compito di captare qualunque \"input\" che viene dalla GUI\n Switch $nMsg ;utilizziamo il ciclo iterativo switch\n Case $GUI_EVENT_CLOSE ;nel caso in cui $nMsg corrisponda alla costante $GUI_EVENT_CLOSE dichiarata nella libreria GUIConstants\n Exit ;esce dal loop chiudendo la interfaccia grafica\n EndSwitch\nWEnd\nDa notare che la variabile $GUI_EVENT_CLOSE corrisponde al tasto con la X in alto a destra."}
{"id": "1495830", "revid": "1005847", "url": "https://it.wikipedia.org/wiki?curid=1495830", "title": "Contea di Santa Catarina", "text": "La contea di Santa Catarina (Santa Katarina in creolo capoverdiano) \u00e8 una contea di Capo Verde con 43.297 abitanti al censimento del 2010.\n\u00c8 situata sull'isola principale di Santiago, appartenente al gruppo delle Sotavento. Il suo capoluogo \u00e8 Assomada.\nSuddivisione amministrativa.\nLa contea comprende un'unica parrocchia omonima. L'odierna contea di S\u00e3o Salvador do Mundo \u00e8 stata una parrocchia di Santa Catarina fino al 2005."}
{"id": "1495831", "revid": "599013", "url": "https://it.wikipedia.org/wiki?curid=1495831", "title": "Ljudmila Ivanovna \u010cernych", "text": "Biografia.\nSi \u00e8 laureata nel 1959 presso l'Universit\u00e0 Pedagogica Statale di Irkutsk. Tra il 1959 e il 1963 ha lavorato nel 'Time and Frequency Laboratory' presso Irkutsk, dove ha compiuto delle osservazioni astrometriche.\nTra il 1964 e il 1998 ha lavorato presso l'Istituto di Astronomia teorica presso l'Accademia Sovietica delle Scienze, presso la sede dell'Osservatorio astrofisico della Crimea. Fu moglie del collega di lavoro Nikolaj Stepanovi\u010d \u010cernych.\nHa scoperto numerosi asteroidi, tra cui l'asteroide Apollo 2212 Hephaistos e 3147 Samantha.\nCuriosit\u00e0.\nLe \u00e8 stato dedicato l'asteroide 2325 Chernykh."}
{"id": "1495832", "revid": "697352", "url": "https://it.wikipedia.org/wiki?curid=1495832", "title": "Santa Catarina (disambigua)", "text": "Santa Catarina \u00e8 un toponimo comune nei paesi di lingua spagnola e portoghese. Pu\u00f2 riferirsi tra l'altro a:"}
{"id": "1495833", "revid": "22475", "url": "https://it.wikipedia.org/wiki?curid=1495833", "title": "La legge dei figli", "text": "La legge dei figli \u00e8 un'antologia noir curata da Sabina Marchesi e Lorenzo Trenti per la Casa Editrice Meridiano Zero per i sessant'anni della Costituzione Italiana. La particolarit\u00e0 dell'antologia \u00e8 che \u00e8 stata scritta da sedici autori tutti appartenenti a vario titolo alle istituzioni dello Stato, in qualit\u00e0 di magistrati, esponenti delle forze dell'ordine e altro. La prefazione \u00e8 di Giancarlo De Cataldo\nGli autori de \"La legge dei figli\" sono: Alessandro Cannevale, Marco De Franchi, Piergiorgio Di Cara, Girolamo Lacquaniti, Simona Mammano, Mauro Marcialis, Angelo Marenzana, Maurizio Matrone, Ugo Mazzotta, Carmelo Pecora, Marco Pelliccia, Giovanni Sicuranza, Piernicola Silvis, Sergio Sottani, Giampaolo Trevisi, Andrea Testa."}
{"id": "1495836", "revid": "113497620", "url": "https://it.wikipedia.org/wiki?curid=1495836", "title": "Martese", "text": "Martese \u00e8 una frazione del Comune di Rocca Santa Maria in provincia di Teramo.\nGeografia fisica.\nIl borgo \u00e8 sito a quota 997 metri, a soli 1,2\u00a0km di distanza stradale dal capoluogo comunale. Si raggiunge percorrendo un breve tratto di strada in discesa, tortuosa ma percorribile in auto, che si distacca dalla strada provinciale 48 \"di Bosco Martese\" che da Teramo conduce a Rocca Santa Maria spingendosi fino alla localit\u00e0 montana del \"Ceppo\".\nImmerso nel cuore dei Monti della Laga, nel territorio del Parco nazionale del Gran Sasso e Monti della Laga, il paese \u00e8 rivolto verso le due catene montuose del parco medesimo che da qui si colgono con un solo sguardo.\nIl paesino \u00e8 posto su un promontorio che sovrasta l'alta valle del Tordino. Il nucleo abitato \u00e8 costituito da un gruppo raccolto di case, con la chiesa leggermente distaccata da queste, come \u00e8 tipico dei borghi di questi luoghi.\nStoria.\nMartese, gi\u00e0 facente parte dell'universit\u00e0 di \"Rocca Santa Maria\" compresa nello \"Stato di Bisegno\", nel 1813 entr\u00f2 definitivamente a far parte dell'istituendo Comune di Rocca Santa Maria.\nSociet\u00e0.\nEvoluzione demografica.\nNel 1804 il borgo era abitato da 62 persone. Nel 1841 gli abitanti erano scesi a 55. Al giorno d'oggi \u00e8 disabitato.\nIl Progetto \"Borghi\".\nMartese \u00e8 uno dei tre paesi, insieme a Serra e a Tavolero, inseriti nel progetto \"Borghi\", promosso dall'amministrazione provinciale di Teramo con l'obiettivo del loro recupero a fini turistici. Nel corso del progetto sono stati vagliati gli aspetti architettonici, ambientali e turistici di oltre cinquanta borghi compresi nell'entroterra della montagna teramana. I tre prescelti sono stati ritenuti i pi\u00f9 interessanti e meritevoli di un rapido recupero e di promozione."}
{"id": "1495837", "revid": "125334709", "url": "https://it.wikipedia.org/wiki?curid=1495837", "title": "M\u00e9lanie Coste", "text": "La sua carriera \u00e8 durata solo due anni, dal 2002 al 2004, ed ha partecipato ad una ventina di film.\nBiografia.\nL'attrice ha lavorato in un'agenzia di viaggi prima di partecipare, nel 2001, ad un concorso di foto amatoriali per una rivista. Questo le fece guadagnare una serie di scatti col fotografo Christophe Mourth\u00e9.\nIn seguito inizi\u00f2 una carriera come attrice pornografica. Nel 2002, sigl\u00f2 un contratto di esclusiva per un anno con Marc Dorcel. In precedenza, Dorcel aveva stipulato un contratto simile solo con Laure Sinclair. Non rinnov\u00f2 il contratto alla scadenza, ed inizi\u00f2 a lavorare come free lance, soprattutto per Blue One. Nel 2003, ha interpretato il suo ultimo film, a fianco di Tiffany Hopkins: La Menteuse di John B. Root.\nNel 2004 s'innamor\u00f2 di un animatore televisivo e mise fine alla sua carriera. In seguito ha lavorato per la pubblicazione ad uso maschile FHM (\"For Him Magazine\"), su cui ha scritto diversi articoli. Ha poi cessato la sua collaborazione per concentrarsi sul progetto di diventare un'attrice di commedie."}
{"id": "1495838", "revid": "14691", "url": "https://it.wikipedia.org/wiki?curid=1495838", "title": "Santa Catarina do Fogo", "text": ""}
{"id": "1495839", "revid": "212348", "url": "https://it.wikipedia.org/wiki?curid=1495839", "title": "Santa Cruz (Capo Verde)", "text": ""}
{"id": "1495840", "revid": "125922305", "url": "https://it.wikipedia.org/wiki?curid=1495840", "title": "Audioprotesista", "text": "L'Audioprotesista \u00e8 il professionista sanitario che svolge la propria attivit\u00e0 nella prevenzione, correzione e riabilitazione dei deficit della funzione uditiva.\nTitolo di studio.\nPer poter essere abilitato a svolgere la professione a tutti gli effetti di legge si deve essere in possesso della Laurea di I livello in Tecniche Audioprotesiche (abilitante alla professione) classe SNT/3 oppure possedere un titolo del previgente ordinamento riconosciuto equipollente o equivalente. Per i laureati di I livello \u00e8 possibile proseguire la propria formazione accademica sia presso il corso di Laurea Magistrale delle Professioni Sanitarie sia frequentando Master di I e II livello di specializzazione.\nAttivit\u00e0.\nIl dottore in Tecniche Audioprotesiche, abilitato alla Professione Sanitaria di Audioprotesista in possesso della Laurea abilitante, svolge la propria attivit\u00e0 nella fornitura, adattamento e controllo dei presidi protesici per la prevenzione e correzione dei deficit uditivi. \nEspleta l'esercizio della professione con atti professionali di propria competenza, in piena autonomia e propria responsabilit\u00e0.\nSomministra al paziente ipoacusico questionari sulla percezione della disabilit\u00e0 uditiva.Attua test di audiometria protesica quantitativi e qualitativi\nOsserva il condotto uditivo esterno (CUE) e ne rileva l'impronta.\nSomministra ed accerta l'efficacia e l'adeguatezza del dispositivo medico uditivo. \nEspleta l'educazione protesica del paziente ipoacusico attraverso una mirata azione di counseling. Accerta il beneficio dell'applicazione protesica uditiva.\nCollabora con altre figure professionali medico/sanitarie (Medico Specialista ORL/Audiologo, Tecnico Audiometrista, Psicologo, Logopedista) ai programmi di prevenzione e di riabilitazione dei deficit uditivi mediante la fornitura di presidi protesici e l'addestramento al loro utilizzo.\nSvolge la propria attivit\u00e0 professionale in strutture sanitarie private, in regime di dipendenza e libero-professionale.\nAlbo Professionale.\nLa Legge del 3 gennaio 2018 n.11 ha istituito l'Ordine dei Tecnici Sanitari di Radiologia Medica e delle Professioni Tecniche, della Riabilitazione e della Prevenzione, all\u2019interno del quale \u00e8 inserito l\u2019Albo dei Tecnici Audioprotesisti. L'iscrizione all'Albo \u00e8 obbligatoria per poter esercitare la professione a partire dal 1\u00ba luglio 2018 (DM 13 marzo 2018)"}
{"id": "1495841", "revid": "729019", "url": "https://it.wikipedia.org/wiki?curid=1495841", "title": "Kerrunch", "text": "Kerrunch \u00e8 un gioco da tavolo creato da Andy Jones per l'azienda britannica Games Workshop come parodia del football americano, ed \u00e8 ambientato in un universo fantastico simile, ma non identico, a quello di Warhammer Fantasy, popolato da tradizionali personaggi della letteratura fantasy quali guerrieri umani, elfi, orchi e nani. Il gioco venne messo in commercio nel 1991 insieme ad altri quattro giochi, \"Ultra Marines\", \"Mighty Empires\" e \"Space Fleet\". Successivamente \u00e8 stato rimpiazzato da \"Blood Bowl\".\nGioco.\nScopo del gioco \u00e8 quello di segnare tre \"touchdown\"; con un meccanismo di gioco a turni ogni giocatore deve muovere le sue miniature, passare la palla e scontrarsi con i componenti della squadra avversaria.\nUn giocatore pu\u00f2 scegliere tra la squadra dei \"Bright Crusaders\" (formata da umani e nani) e quella dei \"Darkside Cowboys\" (formata da orchi e elfi)."}
{"id": "1495843", "revid": "12906680", "url": "https://it.wikipedia.org/wiki?curid=1495843", "title": "Rinconsaurus", "text": ""}
{"id": "1495844", "revid": "125254207", "url": "https://it.wikipedia.org/wiki?curid=1495844", "title": "Diana Taurasi", "text": "Gioca dal 2004 nella WNBA e dal 2005 al 2017 milita anche in diverse squadre europee. Ha ricevuto una menzione d'onore in occasione della scelta della WNBA All-Decade Team, il roster delle migliori 10 giocatrici militate nel campionato statunitense nei suoi primi 10 anni ('97-'06), nonostante lei fosse nella lega da soli 2 anni.\nCarriera.\nFiglia di un ex portiere italiano e di un'argentina, fu notata nella sua \"high school\", quando nel 2000 le fu assegnato il Naismith Prep Player of the Year. \u00c8 cresciuta nella squadra universitaria del Connecticut, con cui ha vinto tre titoli NCAA. Nel 2001 fu protagonista con la nazionale statunitense juniores ai mondiali, conclusi al terzo posto.\nDal 2004 gioca nelle Phoenix Mercury, squadra in cui \u00e8 arrivata come prima scelta al \"Draft WNBA\". Al suo esordio nella WNBA, ha vinto il WNBA Rookie of the Year Award. Nel 2005 ha vinto l'NBA Shooting Stars Competition con Shawn Marion e Dan Majerle all'All-Star Weekend. Nel 2007 occupava l'ottavo posto tra le migliori marcatrici di sempre del campionato americano.\nNel 2005 ha iniziato a giocare nei campionati invernali europei: per un anno ha vestito la maglia della Dinamo Mosca e nel 2006 \u00e8 passata alla Spartak Regione di Mosca. Con quest'ultima ha vinto l'Eurolega.\nCome membro della Nazionale di pallacanestro femminile degli Stati Uniti d'America ha partecipato a cinque edizioni dei Giochi olimpici (2004, 2008, 2012, 2016, 2020), vincendo in tutte la medaglia d'oro.\nVita privata.\nNel 2017 Taurasi ha sposato l'ex compagna di squadra Penny Taylor.\nStatistiche.\n\"Dati aggiornati il 31 dicembre 2018\""}
{"id": "1495848", "revid": "767487", "url": "https://it.wikipedia.org/wiki?curid=1495848", "title": "S\u00e3o Domingos (Capo Verde)", "text": "S\u00e3o Domingos \u00e8 una citt\u00e0 di Capo Verde, capoluogo della contea omonima. Si trova sull'isola di Santiago, appartenente al gruppo delle Sotavento. A S\u00e3o Domingos si trovano diverse scuole, chiese e un ufficio postale."}
{"id": "1495858", "revid": "767487", "url": "https://it.wikipedia.org/wiki?curid=1495858", "title": "Agiadi", "text": "Gli Ag\u00ecadi furono una dinastia di re di Sparta, il cui eponimo fu Agide I, figlio di Euristene. Questa casa reale govern\u00f2 sulla citt\u00e0 di Sparta fin dai tempi di Licurgo, assieme all'altra stirpe degli Euripontidi. Secondo Erodoto, le due dinastie regnanti discendevano direttamente da Eracle, tramite Ilio ed Aristodemo, padre di Euristene e Procle, i due gemelli primi re di Sparta.\nStoria.\nDall'incoronazione del re Cleomene I avvenuta nel 520 a.C. fino al 370 circa a.C. la famiglia dei re Agiadi avr\u00e0 un ruolo determinante nella storia spartana, ruolo che spesso prevaricher\u00e0 quello dell'altro re euripontide e spesso anche quello degli efori.\nGuardando le complesse vicende e gli atteggiamenti politici di questa famiglia reale si rivela un dinamismo nella storia spartana che contrasta con l'idea di Sparta come di un sistema politico rigidamente regolato e statico. \nVi furono in realt\u00e0 anche a Sparta tentativi importanti di riforma e di mutamento. Vi furono anche a Sparta e fra gli uomini pi\u00f9 potenti personaggi che potremmo definire \"atipici\" per l'idea che oggi noi abbiamo della situazione sociale di quella citt\u00e0 nel periodo che va dalle guerre persiane allo scontro con Tebe.\nCleomene I era figlio della seconda moglie del re Anassandrida II ed aveva come fratellastri Dorieo, Leonida I e Clembroto (il padre di Pausania). Per le vicende della vita di questi quattro fratelli si rimanda alle pagine loro dedicate, qui basti ricordare alcuni punti salienti.\nCleomene I regn\u00f2 a Sparta per 30 anni, fino al 490 a.C., fu il re che sconfisse duramente gli argivi nel 510 a.C. e poi definitivamente nella battaglia di Sepia nel 494. Facendo eleggere come efori parenti ed amici conquist\u00f2 progressivamente a Sparta una tale autorit\u00e0 da offuscare gradatamente quella dell'altro re/diarca della famiglia degli Euripontidi. Riusc\u00ec persino a provocare la destituzione dell'europontide Demarato quando questi prov\u00f2 a contrastarlo. Fu l'inspiratore di una politica spartana di intervento anche al di fuori del Peloponneso (la classica zona di azione spartana) e della Grecia.\nL'obbiettivo era quello di provocare la caduta delle tirannidi in varie citt\u00e0 greche sostituendole con governi oligarchici vicini a Sparta. \nIn questa strategia politica fu coinvolto anche il fratellastro Dorieo, valoroso condottiero, che fu inviato a Cirene poi a Sibari ed infine in Sicilia dove mor\u00ec combattendo contro i Cartaginesi nel 510 a.C. Sempre in linea con questa politica si spiega nel 510 l'intervento ad Atene per provocare la caduta del tiranno Ippia.\nI risultati per\u00f2 furono scarsi: Cirene fu conquistata da cartaginesi, Sibari venne distrutta da Crotone ed infine ad Atene si instaur\u00f2 non un governo oligarchico ma una democrazia ostile a Sparta (Cleomene tent\u00f2 persino di reinsediare Ippia). \nCleomene fu il re spartano che nel 499 a.C. rifiut\u00f2 l'aiuto alle colonie ioniche ribelli ai Persiani ma che poi rifiut\u00f2 anche di fare atto di sottomissione agli ambasciatori del re persiano Dario I. \nMor\u00ec forse suicida e forse divenuto pazzo nel 490 a.C. ed essendo gi\u00e0 defunto anche il pi\u00f9 grande dei fratellastri Dorieo, divenne re agiade di Sparta Leonida I che morir\u00e0 eroicamente dieci anni dopo nella battaglia delle Termopili.\nEssendo il di lui figlio Plistarco ancora troppo giovane per governare, la reggenza fu assunta dal cugino Pausania figlio del pi\u00f9 giovane dei quattro fratellastri Clembroto.\nPausania fu un valoroso condottiero, fu il generale spartano della vittoria di Platea, dell'assedio di Tebe e l'ammiraglio della flotta confederata nella liberazione di Cipro e Bisanzio. Anche Pausania aveva un carattere autoritario simile a quello dello zio Cleomene I e come questi l'idea di fare di Sparta una potenza mediterranea e non solo limitata al Peloponneso. Questi atteggiamenti ed idee suscitarono l'ostilit\u00e0 degli alleati ateniesi e il sospetto dei suoi concittadini. Venne processato ed accusato per tradimento con false prove e condannato a morte nel 471 a.C.\nDopo la morte di Pausania, il re Plistarco, non pi\u00f9 fanciullo ma ancora ragazzo, govern\u00f2 direttamente fino al 458 a.C.\nNel 469 dopo la vittoria di Tegea contro gli Arcadi anche il diarca europontide Leotichida fu accusato di corruzione ed esiliato . Il re Leotichida era legato alla famiglia degli Agiadi in quanto la sua salita al trono era stata favorita dal re Agiade Cleomene I quando riusc\u00ec a fare destituire il collega diarca europontide Demarato.\nLeotichida governava dal 491 a.C. ed era stato uno degli eroi della seconda guerra persiana e quindi godeva di grande prestigio, il suo allontanamento, dopo la condanna di Pausania contribu\u00ec a rafforzare ulteriormente il potere degli efori tanto pi\u00f9 che gli succedette il nipote (il figlio Zeuxidamo era morto) Archidamo II ancora giovinetto come lo era l'altro diarca l'Agide Plistarco.\nNel 458 a.C. muore il Plistarco (senza discendenti maschi) e diviene re agiade il figlio di Pausania Plistonatte (o Plistoanatte) anch'egli ancora fanciullo e quindi la reggenza passa nelle mani del generale Nicomede (figlio di Clembroto e fratello di Pausania) che sar\u00e0 il condottiero spartano nella battaglia di Tanagra ed Battaglia di Enofita. La storia di Plistonatte evidenzia il forte controllo ed interferenza del consiglio degli efori sulla vita di questa famiglia reale un tempo potente. Divenuto finalmente re nel 447 a.C. conduce un'invasione dell'Attica per appoggiare la rivolta della Beozia contro Atene, ma al ritorno in Attica dello stratega ateniese Pericle, si ritira immediatamente, lasciando libero l'esercito ateniese di sedare la rivolta. Per questo motivo verr\u00e0 accusato di tradimento e deposto, diverr\u00e0 re Agiade suo figlio Pausania, nipote di Pausania. Anch'egli era troppo giovane per governare e la reggenza fu assunta dal generale Cleomene (fratello di suo padre) che sar\u00e0 il generale che comander\u00e0 le truppe peloponnesiache affidate agli agiadi nella prima parte della guerra del Peloponneso. Pausania sar\u00e0 il sovrano agiade della prima fase della guerra del Peloponneso, fino al 426 a.C. quando, anch'egli caduto in disgrazia, verr\u00e0 deposto ed il trono restituito al padre Plistonatte che regner\u00e0 fino alla morte nel 408 a.C. Gli succeder\u00e0 di nuovo il figlio Pausania II fino al 395 a.C. quando fu condannato e deposto per non essere riuscito a congiungere le su truppe con quelle di Lisandro.\nDurante il congresso della lega del Peloponneso del 432 a.C. prender\u00e0 la parola solo il re europontide Archidamo II, l'agiade Pausania \u00e8 ancora troppo giovane. Archidamo II pronuncer\u00e0 un discorso molto assennato contrario ad un'entrata precipitosa in guerra senza adeguata preparazione contro un nemico cos\u00ec potente ed organizzato (che richiedeva strategie nuove di guerra per essere battuto) e riportato da Tucidide, basteranno per\u00f2 poche battute di contestazione dell'eforo Stenelada per convincere l'assemblea all'entrata in guerra. Questo a dimostrare ulteriormente il potere degli efori nella Sparta di questo periodo.\nAlla morte del re europontide Archidamo II nel 427 a.C., con la salita al trono del suo figlio Agide II anche l'altra famiglia reale spartana riduce ulteriormente la sua influenza e nella seconda met\u00e0 della prima parte della guerra del Peloponneso la strategia dell'esercito peloponnesiaco sar\u00e0 nelle mani dal generale Brasida, che sposter\u00e0 il teatro delle operazioni dall'Attica in Tracia, cio\u00e8 da dove Atene riceveva i rifornimenti di cereali.\nQuesta strategia riprendeva le idee di Cleomene I e di Pausania ed \u00e8 significativo che vengano riproposte da un generale non appartenente alla famiglia agiade."}
{"id": "1495859", "revid": "4106", "url": "https://it.wikipedia.org/wiki?curid=1495859", "title": "Torrente Trobio", "text": ""}
{"id": "1495863", "revid": "729019", "url": "https://it.wikipedia.org/wiki?curid=1495863", "title": "U.S. Route 72", "text": "La U.S. Route 72 \u00e8 una strada statunitense a carattere nazionale che corre da est ad ovest per 542\u00a0km (337\u00a0mi) dal Tennessee sud-orientale attraverso l'Alabama settentrionale ed il Mississippi settentrionale fino al Tennessee sud-occidentale.\nIl termine orientale dell'autostrada \u00e8 a Chattanooga (TN); il suo termine occidentale \u00e8 a Memphis (TN). \u00c8 l'unica strada statunitense che ha entrambi i termini nello stesso stato, sebbene ne attraversi altri due diversi."}
{"id": "1495865", "revid": "599013", "url": "https://it.wikipedia.org/wiki?curid=1495865", "title": "Joseph Yobo", "text": "\u00c8 il primatista di presenze della Nigeria con 101 partite disputate, a pari merito con Vincent Enyeama.\nBiografia.\nNel 2010, dopo un breve fidanzamento, ha sposato Adaeze Igwe in una cerimonia tenutasi a mezzanotte a Jos. La coppia ha un figlio, Joey Yobo, nato nell'aprile 2010. \u00c8 fratello minore di Albert Yobo, calciatore della Nazionale Nigeriana. Nel luglio 2008 suo fratello minore Norum \u00e8 stato rapito a Port Harcourt a scopo di estorsione. Viene svincolato dopo 12 giorni il 17 luglio 2008. \u00c8 stato ampiamente riportato dai media che Yobo si \u00e8 recato per pregare da T. B. Joshua a seguito di un infortunio alla Coppa delle Nazioni Africane 2010.\nImpegno nel sociale.\nNel 2007, Yobo ha creato la \"Joseph Yobo Charity Foundation\", fondazione che aiuta i bambini nigeriani ad andare a scuola, per permettergli una buona istruzione. A partire dal 18 luglio 2007 la fondazione ha distribuito oltre 300 borse di studio che vanno dalla scuola primaria all'universit\u00e0. Ha inoltre fondato una scuola calcio nella regione di Ogoni, in Nigeria. Gestisce anche dei campi da calcio a Lagos.\nCarriera.\nClub.\nStandard Liegi, Olympique Marseille e Tenerife.\nNato a Kono ma cresciuto a Port Harcourt, \u00e8 molto amico del calciatore George Abbey, con cui si \u00e8 consultato al momento di decidere se trasferirsi in Inghilterra. Lascia la Nigeria per trasferirsi allo Standard Liegi nel 1998. Debutta in prima squadra nel 2000, totalizzando 46 presenze. Nel 2001 passa al Marsiglia.\nPoco dopo il suo arrivo, viene ceduto in prestito al Tenerife. Tornato dopo 9 mesi al Marsiglia, viene ceduto all'Everton, sempre in prestito, nel luglio 2002. Per il suo prestito venne pagata una tassa di 1 milione di sterline, facendolo cos\u00ec divenire il primo acquisto di David Moyes. Nel 2003 viene esercitata un'opzione per rendere la cessione definitiva e, dopo una disputa tra Yobo e il Marsiglia, l'Everton versa ulteriori 4 milioni di sterline.\nEverton.\nYobo diventa uno dei giocatori chiave dell'Everton diventando uno dei sette giocatori a giocare interamente tutte le partite della Premier League 2006-2007. Nel 2006 si spargono alcune voci in merito a un suo imminente passaggio all'Arsenal visto il ritardo nel rinnovare il suo contratto con l'Everton, il 22 luglio, tuttavia, rinnova il suo contratto con il club di Liverpool fino al 2010. Dal 15 aprile 2007 ha il record di presenze per un giocatore d'oltremare nell'Everton. Il 25 ottobre 2007, nella partita di Coppa UEFA contro il Larissa, viene nominato capitano dell'Everton in seguito all'assenza di Phil Neville, divenendo il primo capitano africano del club. Il 6 maggio 2009 segna il suo primo gol stagionale nella vittoria per 3-1 contro il West Ham. Per la stagione 2009-2010 deve adeguarsi al suo nuovo partner difensivo, Sylvain Distin, dopo la cessione di Joleon Lescott e l'infortunio di Phil Jagielka. Il 29 novembre 2009 segna un autogol nella sconfitta per 2-0 nel derby con il Liverpool. Durante la stagione viene superato nelle gerarchie della difesa da Distin, Jagielka e John Heitinga, venendo cos\u00ec relegato in panchina per la maggior parte della stagione.\nFenerbah\u00e7e.\nIl 31 agosto 2010 viene ceduto in prestito per un anno al Fenerbah\u00e7e. Totalizza 30 presenze segnando anche 1 gol e vincendo la S\u00fcper Lig 2010-2011. Il Fenerbah\u00e7e viene tuttavia coinvolto nello scandalo calcioscommesse, che causa la cessione di Diego Lugano. Il 6 settembre 2011 viene nuovamente ceduto in prestito per un anno al Fenerbah\u00e7e per 700.000 euro, firmando un contratto di un anno a 2,35 milioni di euro. Il 4 agosto 2012 viene annunciato il suo riscatto a titolo definitivo da parte dello stesso Fenerbah\u00e7e per 2.500.000 \u20ac, con cui firma un contratto triennale.\nNorwich.\nIl 30 gennaio 2014 passa al Norwich City con la formula di prestito.\nNazionale.\nDopo aver debuttato nel 2001, ha giocato con Nazionale Nigeriana le tre partite in Giappone e Corea del Sud valide per i Mondiali 2002, mettendo a segno l'assist dell'unico gol della sua nazione nel torneo. Le sue prestazioni in nazionale hanno assunto numerosi commenti positivi. \u00c8 stato convocato dalla Nigeria anche per i Mondiali 2010 in Sudafrica, dopo i quali, a seguito del ritiro di Nwankwo Kanu, \u00e8 diventato capitano della nazionale.\nIl 30 giugno 2014, dopo l'eliminazione della Nigeria dai Mondiali per mano della Francia, annuncia il ritiro dalla Nazionale.\nStatistiche.\nPresenze e reti nei club.\n\"Statistiche aggiornate al 5 aprile 2014.\""}
{"id": "1495866", "revid": "339392", "url": "https://it.wikipedia.org/wiki?curid=1495866", "title": "Asocia\u0163ia Italienilor din Rom\u00e2nia", "text": ""}
{"id": "1495868", "revid": "1494169", "url": "https://it.wikipedia.org/wiki?curid=1495868", "title": "Trobio", "text": ""}
{"id": "1495869", "revid": "86599", "url": "https://it.wikipedia.org/wiki?curid=1495869", "title": "Henry E. Holt", "text": "Il Minor Planet Center gli accredita la scoperta di 690 asteroidi, effettuate tra il 1989 e il 1993, in parte in collaborazione con altri astronomi:\nJeffery Brown, David Levy, Carolyn Shoemaker e Norman Thomas.\n\u00c8 inoltre co-scopritore di varie comete: le comete periodiche 121P/Shoemaker-Holt, 127P/Holt-Olmstead e 128P/Shoemaker-Holt e le comete non periodiche C/1988 J1 Shoemaker-Holt e C/1988 L1 Shoemaker-Holt-Rodriguez.\nGli \u00e8 stato dedicato l'asteroide 4435 Holt."}
{"id": "1495874", "revid": "92723", "url": "https://it.wikipedia.org/wiki?curid=1495874", "title": "Bruno Platter", "text": "Dal 2000 al 2018 \u00e8 stato il 65\u00b0 Gran maestro e Abate generale dell'Ordine teutonico. Dal 2018 \u00e8 Gran maestro emerito dell'Ordine.\nBiografia.\nBruno Platter \u00e8 nato ad Auna di Sotto, frazione del comune di Renon in Provincia di Bolzano, ai tempi dell'occupazione tedesca, quando il territorio era parte Reich tedesco come Zona d'operazioni delle Prealpi. \u00c8 entrato nell'Ordine teutonico il 12 settembre 1964, facendo la sua professione finale dei voti il 15 settembre 1969. Il 29 giugno 1970 \u00e8 stato ordinato sacerdote. Si \u00e8 laureato in teologia all'Universit\u00e0 di Innsbruck \"Leopold-Franzens\" nel 1973, con una tesi sui matrimoni misti. Dal 1974 al 2000 ha ricoperto l'incarico di rettore della chiesa dell'Ordine teutonico di San Giorgio di Weggenstein a Bolzano, commenda dell'Ordine teutonico.\nIl 26 agosto 2000 \u00e8 stato eletto alla carica di 65\u00aa Gran maestro e Abate generale dell'Ordine teutonico nel capitolo generale tenutosi a Lana, mentre il 29 agosto dello stesso anno ha ricevuto il titolo di reverendissimo abate da Wilhelm Egger, vescovo di Bolzano-Bressanone. Il 24 agosto 2006 \u00e8 stato rieletto alla carica di Gran maestro del capitolo generale di Vienna. Nel luglio 2010 fu ospite del presidente della Polonia in occasione del 600\u00ba anniversario della Battaglia di Grunwald. Il 23 agosto 2012 \u00e8 stato riconfermato per la terza volta Gran maestro dal capitolo generale dell'Ordine fino al 2018.\nGli \u00e8 succeduto al Gran magistero il 22 agosto 2018 mons. Frank Bayard, O.T."}
{"id": "1495875", "revid": "110157", "url": "https://it.wikipedia.org/wiki?curid=1495875", "title": "Associazione degli Italiani di Romania", "text": "LAssociazione degli Italiani di Romania (in lingua romena: \"\", abbreviata in RO.AS.IT) \u00e8 un partito politico della minoranza etnica in Romania che rappresenta la comunit\u00e0 italo-romena.\nStoria.\nIl partito venne fondato nel 1993 a Suceava. Partecip\u00f2 alle elezioni parlamentari del 1996, ma venne battuto dalla Comunit\u00e0 Italiana di Romania (CIR), che mantenne il seggio riservato alla comunit\u00e0 italiana nella Camera dei deputati secondo la legge elettorale, che permette ai partiti politici che rappresentano i gruppi etnici minoritari di essere esenti dalla soglia elettorale, applicata solo fino a quando hanno ricevuto il 10% dei voti necessario per un unico seggio nella Camera dei Deputati.\nIl partito partecip\u00f2 alle elezioni del 2000 insieme alla Comunit\u00e0 Italiana di Romania, ma fu in seguito al centro di una disputa giudiziaria: infatti, la ROASIT aveva stretto un'alleanza elettorale con la CIR in base alla quale era stata presentata una lista uninominale con il logo dell'una e la denominazione dell'altra. La lista unica aveva cos\u00ec ottenuto 21.263 voti a livello nazionale ma, bench\u00e9 Mircea Grosaru (membro della ROASIT) avesse ottenuto 5.624 preferenze complessive in 19 delle 42 circoscrizioni elettorali nazionali, il seggio venne assegnato alla nota attrice Ileana Stana-Ionescu (membra della CIR) che aveva ottenuto 2.943 preferenze in una sola circoscrizione. L'ufficio elettorale nazionale aveva cio\u00e8 deciso di premiare il candidato con pi\u00f9 voti ottenuti in una sola ed unica circoscrizione, anzich\u00e9 quello con pi\u00f9 preferenze complessive a livello nazionale. Il caso \"Grosaru c. Romania\" infine arriv\u00f2, dopo 10 anni, fino alla Corte europea dei diritti dell'uomo, che con la sentenza n. 78.039/01 del 2 marzo 2010 (pubblicata sul bollettino ufficiale della CEDU nr. 686 dell'11 ottobre 2010) ha riconosciuto le ragioni di Mircea Grosaru, a cui fu anche riconosciuto un risarcimento di 5.000 euro per il danno subito.\nLa ROASIT ritorn\u00f2 nelle elezioni del 2004, battendo il CIR con 987 voti in pi\u00f9 ed eleggendo Mircea Grosaru, poi riconfermato anche nelle successive elezioni parlamentari del 2008 e 2012.\nDopo la scomparsa di Mircea Grosaru nel 2014, nelle successive elezioni del 2016 \u00e8 stato eletto deputato il figlio Andi-Gabriel Grosaru, con appena 3.486 voti raccolti a livello nazionale.\nIn un articolo del 2016 pubblicato dal quotidiano \"G\u00e2ndul\" in merito ai cosiddetti \"partiti di famiglia\" delle minoranze italiana, polacca e rutena in Romania (i cui seggi sono passati di padre in figlio), il giornalista Andrei Luca Popescu ha avanzato dei dubbi relativi ai sistemi di democrazia interna al partito italo-romeno e che hanno portato alla candidatura di Grosaru alle elezioni del 2016. Lo stesso giornalista Popescu ha ricordato che in passato il fondatore Mircea Grosaru fu accusato e condannato in primo grado per conflitto d'interessi per aver assunto la moglie Ioana quale consigliera parlamentare dal 2008 al 2011; peraltro, in seguito al decesso del deputato nel 2014, la procedura giudiziaria \u00e8 stata interrotta.\nSlogan.\nSlogan dell'associazione \u00e8 una frase di Ovidio contenuta nell'opera \"Amores\":"}
{"id": "1495880", "revid": "599013", "url": "https://it.wikipedia.org/wiki?curid=1495880", "title": "Jlloyd Samuel", "text": "Carriera.\nClub.\nNella sua carriera, Samuel ha giocato per l'Aston Villa, per il Gillingham, per il Bolton Wanderers e per il Cardiff City. Nel gennaio 2012 viene ingaggiato dall'Esteghlal Tehran F.C., squadra militante nella Iran Pro League.\nNazionale.\nNonostante abbia giocato per la Nazionale di calcio dell'Inghilterra Under-21, Samuel ha fatto richiesta di poter partecipare con la Nazionale di calcio di Trinidad e Tobago al , ma la sua domanda \u00e8 stata rifiutata dalla FIFA.\nMorte\nMuore in un incidente stradale all'et\u00e0 di 37 anni"}
{"id": "1495882", "revid": "729019", "url": "https://it.wikipedia.org/wiki?curid=1495882", "title": "Stazione di Leonforte Pirato", "text": "La stazione di Leonforte Pirato \u00e8 una stazione ferroviaria intermedia della ferrovia Palermo-Catania e scalo della citt\u00e0 di Leonforte.\nStoria.\nLa stazione, situata sulla linea ferroviaria tra Catania ed Enna, in origine e fino all'inizio degli anni venti, fu denominata \"Stazione di Leonforte\" perch\u00e9 al servizio di tale paese. Venne attivata il 15 agosto 1870 in concomitanza con l'apertura della tratta ferroviaria Raddusa-Pirato proprio ai piedi della lunga rampa in ascesa, in corso di costruzione, che conduceva alla stazione di Castrogiovanni. Quando Leonforte, nel 1923, fu raggiunta dalla linea a cremagliera Dittaino-Leonforte ed ebbe la sua stazione alla periferia del centro abitato lo scalo a valle, che si trova molto distante e in aperta campagna sul fianco est del fiume Dittaino, mut\u00f2 il suo nome in \"stazione di Pirato\" assumendo quello della localit\u00e0 in cui si trovava lo scalo ferroviario.\nLa stazione di Pirato fu importante fino agli anni settanta perch\u00e9 era la stazione in cui veniva aggiunta la locomotiva a vapore di spinta ai treni che dovevano affrontare la lunga e difficile salita per Enna. Lo continu\u00f2 ad essere anche nel periodo della trazione diesel per i treni pi\u00f9 pesanti ai quali veniva aggiunta in genere una locomotiva 343 agganciata in coda. Vi fermavano la maggior parte dei treni viaggiatori e ci\u00f2 le assicurava un discreto traffico viaggiatori; questo tuttavia decrebbe con lo sviluppo del trasporto individuale su strada. A partire dagli anni novanta la stazione ha visto decrescere la sua importanza in quanto che, con l'elettrificazione della linea, \u00e8 cessato il servizio di spinta ordinario.\nLa stazione assunse la nuova denominazione di \"Leonforte Pirato\" l'11 dicembre 2005.\nCaratteristiche.\nLa stazione di Pirato \u00e8 ubicata a 335\u00a0m s.l.m. ai piedi della lunga rampa in ascesa, che raggiunge il 31 per mille, e conduce alla stazione di Enna. Consta di un binario di corsa e di due binari di incrocio e di precedenza ed alcuni binari passanti e tronchi per servizio merci e ricovero. \u00c8 dotata di serbatoio di acqua e rifornitore per le locomotive a vapore, sagoma limite, piattaforma girevole e ponte a bilico da 30 t. Adiacenti alla stazione alcuni fabbricati civili con bar e posto di ristoro esterno.\nSuccessivamente all'attivazione del CTC e all'attivazione del telecomando DCO, che ha resa superflua la presenza del dirigente locale, la stazione \u00e8 divenuta presenziata di giorno ai fini del servizio commerciale.\nMovimento.\nLa stazione era sede di fermata per cinque coppie di treni viaggiatori (di cui una coppia erano diretti) nel periodo antecedente la seconda guerra mondiale; non vi fermavano invece le due coppie di rapidi Catania-Palermo (e viceversa) che erano effettuati con automotrici.\nL'offerta d'orario del 1975 prevedeva la fermata di tutte le categorie di treni viaggiatori per complessivi 11 treni ordinari e uno periodico per Agrigento nella direzione Catania-Palermo e di 9, di cui uno periodico proveniente da Agrigento, in senso inverso Palermo-Catania (il rapido 980, effettuato con automotrici ALn 990 non vi effettuava fermata).\nL'orario in vigore nel biennio 1981-1983 prevedeva la fermata di tutte le categorie di treni per un totale di 10 nella direzione Catania-Palermo e 9 in senso inverso (erano tuttavia scomparsi dall'offerta i treni rapidi, sostituiti da una coppia di diretti)\nNel 2014 l'offerta prevede la fermata di 6 coppie di treni regionali; nessuno di essi tuttavia raggiunge pi\u00f9 Palermo."}
{"id": "1495892", "revid": "799790", "url": "https://it.wikipedia.org/wiki?curid=1495892", "title": "Jan Pieterszoon Coen", "text": "Guid\u00f2 la Compagnia Olandese delle Indie Orientali a Giava dove espulse gli inglesi, fondando cos\u00ec Batavia (1619); nel 1621 conquist\u00f2 le Isole Banda. Come governatore si adoper\u00f2 molto per l'affermazione del monopolio commerciale olandese."}
{"id": "1495893", "revid": "197778", "url": "https://it.wikipedia.org/wiki?curid=1495893", "title": "Kansas City lowball", "text": ""}
{"id": "1495894", "revid": "1442080", "url": "https://it.wikipedia.org/wiki?curid=1495894", "title": "Million Dollar Championship", "text": "Il Million Dollar Championship \u00e8 stato un titolo di wrestling di propriet\u00e0 della WWE.\nSecondo la storyline fu creato da Ted DiBiase nel 1989, frustrato per non essere riuscito a conquistare il WWF World Heavyweight Championship, ma nonostante fosse comunque difeso nei programmi WWF, non \u00e8 mai entrato a far parte della schiera dei titoli ufficiali.\nTed DiBiase fece realizzare la cintura con vero oro e veri diamanti, tanto da donarle un valore economico di circa 40.000 dollari.\nStoria.\nTed DiBiase, noto come \"The Million Dollar Man\", non fu in grado di vincere il WWF World Heavyweight Championship avendo perso la finale del torneo per la cintura a WrestleMania IV contro Randy Savage. Nell'estate del 1988, DiBiase si alle\u00f2 con Andr\u00e9 the Giant per cercare di conquistare il titolo e non potendolo vincere o comprarlo decise di crearsi una propria cintura chiamata Million Dollar Championship nel 1989. Tale cintura non venne mai riconosciuta ufficialmente come titolo dalla WWF, e raramente DiBiase la metteva in palio durante i suoi match.\nNel corso degli anni, fino al 2021, la cintura veniva pi\u00f9 volte riesumata e poi disattivata. Nella puntata di \"NXT\" dell'8 giugno 2021 Ted DiBiase reintrodusse la cintura, mettendola in palio in un Ladder match tra Cameron Grimes e LA Knight. Il 13 giugno, a , Knight trionf\u00f2 su Grimes vincendo il titolo. Dalla successiva faida tra Grimes e Knight, alla fine, ne usc\u00ec vincitore il primo, che conquist\u00f2 la cintura il 24 agosto a \"NXT TakeOver 36\", e il giorno dopo, ad \"NXT\", la riconsegn\u00f2 nuovamente a Ted DiBiase, che la ritir\u00f2 nuovamente.\nRegni.\nIl campione inaugurale fu Ted DiBiase. Il titolo non \u00e8 mai stato reso vacante e ci sono stati in totale sei diversi campioni ufficiali, con Ted DiBiase che detiene il record del maggior numero di regni con 2. Il campione con il regno pi\u00f9 lungo \u00e8 Ted DiBiase, che ha detenuto il titolo per un totale di 922 giorni. Il campione con il regno pi\u00f9 breve \u00e8 Cameron Grimes, che ha detenuto il titolo per 1 giorno. LA Knight, inoltre, \u00e8 il campione pi\u00f9 anziano avendo vinto il titolo all'et\u00e0 di 38 anni, mentre Ted DiBiase Jr. \u00e8 il pi\u00f9 giovane detentore del titolo a 27 anni. Inoltre, Ted DiBiase detiene anche il record per il maggior numero di giorni combinati come campione con 1.010."}
{"id": "1495898", "revid": "599013", "url": "https://it.wikipedia.org/wiki?curid=1495898", "title": "Gavin McCann", "text": "Carriera.\nNella sua carriera, McCann ha giocato per l', per il , per l'Aston Villa e per il Bolton."}
{"id": "1495900", "revid": "133557", "url": "https://it.wikipedia.org/wiki?curid=1495900", "title": "Analisi esistenziale", "text": "Con la locuzione analisi esistenziale, antropoanalisi, antropologia fenomenologica o antropologia esistenziale o daseinsanalyse, si \u00e8 soliti indicare gli sviluppi in ambito psicologico e psicoanalitico della fenomenologia di Husserl e dell'ontologia esistenzialistica di Heidegger.\nIn particolare, i principali esponenti dell'antropoanalisi furono Ludwig Binswanger e Medard Boss.\nLa dottrina.\nL'antropoanalisi, come dottrina e come prassi terapeutica, si pu\u00f2 a buon diritto far rientrare nell'ambito della cosiddetta psicologia umanistica, ovvero quell'ambito della psicologia che - diversamente ad es. dalla scuola comportamentista - tende ad esaltare la specificit\u00e0 dell'uomo e il suo primato ontologico quale unico ente capace di svolgere una riflessione esplicita su s\u00e9 stesso. In particolare, la filosofia di Heidegger riconosce nell'uomo, come dasein, ovvero esser-ci, l'ente che sperimenta in modo privilegiato la relazione con l'essere, vissuta attraverso le tre dimensioni della temporalit\u00e0.\nBinswanger, da un punto di vista pi\u00f9 antropologico che filosofico, sviluppa questa riflessione sulla tridimensionalit\u00e0 del tempo vissuto dell'uomo, mostrando in particolare come \u00e8 proprio l'alterata relazione con la temporalit\u00e0 la causa dell'impossibilit\u00e0, per un individuo, di esperire in modo autentico la propria vita. In questo senso la patologia insorge, secondo l'analisi esistenziale, come esplicitazione di un'anomalia nel tempo vissuto dell'individuo; il soggetto malato, in altre parole, non \u00e8 pi\u00f9 in grado di rappresentarsi le tre dimensioni della temporalit\u00e0 in modo da distinguerle correttamente l'una dall'altra, ma piuttosto le sovrappone, proiettando ad es. nel futuro le esperienze del passato, o viceversa.\nNella prassi dell'antropoanalisi, fondamentale e carismatica risulta essere la figura del terapeuta, il quale deve svolgere il ruolo di facilitatore pi\u00f9 che un ruolo tecnico vero e proprio. Viene cos\u00ec ad essere privilegiato il momento presente del rapporto terapeutico, rispetto alla ricerca delle radici profonde e inconsce delle patologie dell'individuo. \nIn Italia la riflessione filosofica proposta dall'antropoanalisi \u00e8 stata divulgata e proseguita, fra gli altri, dal filosofo e critico d'arte triestino Gillo Dorfles."}
{"id": "1495903", "revid": "197778", "url": "https://it.wikipedia.org/wiki?curid=1495903", "title": "California lowball", "text": ""}
{"id": "1495904", "revid": "110157", "url": "https://it.wikipedia.org/wiki?curid=1495904", "title": "Coma Pedrosa", "text": "Coma Pedrosa \u00e8 una montagna di Andorra che, con i suoi 2942 m s.l.m., costituisce il punto pi\u00f9 elevato del Principato pirenaico.\nIl villaggio pi\u00f9 vicino \u00e8 Arinsal, nella parrocchia di La Massana."}
{"id": "1495905", "revid": "177641", "url": "https://it.wikipedia.org/wiki?curid=1495905", "title": "Hillary Diane Rodham", "text": ""}
{"id": "1495906", "revid": "1979289", "url": "https://it.wikipedia.org/wiki?curid=1495906", "title": "Barca (Torino)", "text": " \nLa Barca \u00e8 un quartiere della Circoscrizione 6 di Torino, situato nell'estrema periferia nord-est della citt\u00e0. \u00c8 spesso assimilato al vicino quartiere Regio Parco, oppure al vicino quartiere Bertolla, quest'ultimo, di fatto, la sola parte meridionale dello stesso quartiere Barca. Comprende le borgate Baraccone, Scarafiotti e Biasoni.\nIl quartiere \"Barca\" \u00e8 delimitato:\nPer quanto non esattamente confinante, il quartiere \u00e8 altres\u00ec limitrofo alle borgate di Falchera e di Pietra Alta.\nStoria.\nSituato a ridosso della confluenza tra i fiumi Stura di Lanzo e Po, deve il suo toponimo al servizio di traghetto che collegava San Mauro Torinese e Settimo Torinese con la citt\u00e0, data la scarsa affidabilit\u00e0 dei ponti di legno succedutisi a partire dal periodo romano. \nCos\u00ec come Bertolla, la borgata cominci\u00f2 a popolarsi in generale di abitanti che sfruttavano le risorse dei due fiumi, Stura di Lanzo e Po. Nelle campagne verso Settimo Torinese, le cascine rurali pi\u00f9 importanti, risalenti al XVII secolo circa, furono la \"Falconiera\", la \"Ronchi\" e il \"Cascinotto\". Quest'ultima, anticamente detta \"Del Seminario\", diede il nome all'attuale Strada del Cascinotto.\nNell'anno 1884 fu costruito il primo ponte ferroviario Amedeo VIII sulla Stura.\nAbbadia di Stura.\nComplesso edilizio situato su Strada Settimo al confine con Torino, ha lontane origini nel 1146, per iniziativa di tal Pietro Podisio, giureconsulto torinese, che don\u00f2 ai monaci di San Benedetto di Piacenza dei beni per la fondazione di un ospedale che avrebbe preso il nome di San Giacomo di Stura.\nIl complesso comprendeva la chiesa e le strutture ospedaliere e quelle di accoglienza per i pellegrini, oltre alle cascine e ai mulini.La torre campanaria era alta ventiquattro metri, con decorazioni in cotto. Al nucleo pi\u00f9 antico della costruzione, costituito dal campanile, dal chiostro e dalle absidi della chiesa, si affiancano le innumerevoli stratificazioni dei secoli successivi.\nDopo la prosperit\u00e0 dell'istituzione conventuale, venne ceduta nel 1421 al vescovo di Torino con Bolla di Papa Martino V, costituendone una delle principali fonti di reddito. Nel 1867 tutti gli edifici e possedimenti, eccetto la chiesa e le pertinenze parrocchiali, furono acquisiti dal Demanio dello Stato, e venduti nello stesso anno al banchiere Vincenzo Ceriana.\nNegli anni seguenti, il complesso venne ristrutturato nella manica prospettante la Strada di Settimo, con interventi funzionali alla azienda agricola.\nFra il 1884 e il 1954 l'area era servita dalla tranvia Torino-Settimo Torinese.\nLa chiesa parrocchiale di San Giacomo costitu\u00ec un riferimento sociale e religioso per l'ampia comunit\u00e0 delle zone di Falchera e Bertolla; i bombardamenti della seconda guerra mondiale interessarono parzialmente la chiesa nell'estate del 1943.\nDal 1945, il complesso abbaziale fu convertito ad un contesto di vocazione industriale. Le strutture furono frazionate tra diversi privati, e quelle non pi\u00f9 funzionali vennero abbandonate. La chiesa fu dichiarata inagibile gi\u00e0 nel 1954, quindi sconsacrata nel 1960. Gli affreschi interni furono danneggiati da un incendio nel 1972 ed infine la chiesa venne anch'essa ceduta a privati.\nParti dell'Abbadia sono adibite a uso residenziali e altre ad attivit\u00e0 produttive e commerciali, mentre porzioni della struttura permangono nel degrado."}
{"id": "1495909", "revid": "767487", "url": "https://it.wikipedia.org/wiki?curid=1495909", "title": "Opel Kadett A", "text": "La Kadett A \u00e8 la prima generazione della Kadett (tolta la vecchia generazione degli anni '30) ed \u00e8 un'autovettura di fascia medio-bassa prodotta dal 1962 al 1965 dalla Casa automobilistica tedesca Opel.\nProfilo e storia.\nGenesi e debutto.\nLo scenario in cui venne concepita la \"Kadett A\" era quello di una Germania che progressivamente stava tornando alla motorizzazione di massa e stava cercando di lasciarsi alle spalle le follie della guerra terminata non da molto. A met\u00e0 anni '50 il Maggiolino stava ottenendo consensi enormi e per chi aveva meno possibilit\u00e0 economiche stavando avendo un certo successo anche le bubble-car come la Heinkel Kabine o la BMW Isetta. La Opel aveva invece una gamma composta da vettura di fascia media (Olympia Rekord) o alta (Kapit\u00e4n), vetture di successo, in particolare nel segmento medio, ma non in grado di garantire quei grandi volumi di vendita che una Casa automobilistica in forte crescita richiedeva. Per questo, si profil\u00f2 l'esigenza di una vettura di fascia pi\u00f9 bassa che potesse contrastare il dominio del \"Maggiolino\" nel mercato tedesco e non solo. Fu cos\u00ec che nel 1957 venne avviato anche il progetto relativo alla nuova vettura, che avrebbe dovuto essere pi\u00f9 compatta dei modelli in listino e dotata di un piccolo motore intorno al litro di cilindrata.\nIl grosso problema stava nel fatto che lo stabilimento di R\u00fcsselsheim stava gi\u00e0 lavorando a pieno regime per produrre \"Olympia Rekord\" e \"Kapit\u00e4n\", per cui non sarebbe stato sufficiente investire semplicemente per un nuovo progetto, ma anche per un nuovo stabilimento. Purtroppo, la zona intorno a Francoforte, di cui R\u00fcsselsheim faceva parte, era gi\u00e0 sovrasfruttata e gli operai specializzati erano difficili da trovare, per cui venne scartata l'ipotesi di costruire un nuovo stabilimento nei dintorni del primo. La scelta cadde invece sulla regione della Ruhr, ricca di miniere di carbone, che per\u00f2 stavano progressivamente chiudendo una dopo l'altra lasciando cos\u00ec sul campo molti disoccupati, che avrebbero potuto essere invece assunti per dare man forte al nuovo stabilimento. Venne individuata una zona nei pressi della citt\u00e0 di Bochum, circa 250\u00a0km a nord di Francoforte, in cui i vertici Opel, assieme alla dirigenza General Motors, pianificarono la costruzione non di uno, ma di due stabilimenti separati, entrambi a Bochum, in modo da risolvere alcuni problemi di spazio che sarebbero risultati altrimenti irrisolvibili.\nNel 1959, in attesa del nuovo modello in fase di progettazione, venne lanciata la Opel 1200, che coniug\u00f2 la carrozzeria della \"Olympia Rekord\" con un motore da 1,2 litri pi\u00f9 economico e adatto ad una clientela pi\u00f9 attenta alle spese di gestione per una vettura. Una sorta di vettura-cuscinetto con cui colmare provvisoriamente il vuoto presente in gamma, in attesa del nuovo modello. Il progetto fu frutto di una partecipazione del Centro Studi Opel di R\u00fcsselsheim e del General Motors Technical Center di Warren (Michigan). Mentre il progetto relativo alla \"Kadett A\" si sviluppava e prendeva forma, nel maggio del 1960 cominci\u00f2 la costruzione degli stabilimenti di Bochum-Laer e di Bochum-Langendreer. Verranno ultimati il 12 aprile 1962 e verranno inaugurati ad ottobre. Nel frattempo il progetto relativo alla futura \"Kadett A\" venne ultimato e la vettura definitiva venne presentata il 20 agosto 1962. Il nome \"Kadett\" venne scelto per stabilire una sorta di continuit\u00e0 con la vecchia \"Kadett\" non pi\u00f9 in produzione da ben ventidue anni.\nDesign esterno ed interno.\nIn ossequio alle mode del periodo, anche la \"Kadett A\" propose un corpo vettura dalle linee americaneggianti ma sobrie, squadrate per ottimizzare l'abitabilit\u00e0 interna, ma con spigoli arrotondati, con una coda provvista di un leggero accenno di pinne e di piccoli fari a sviluppo orizzontale, le fiancate percorse ognuna da una modanatura orizzontale cromata che passava circa un palmo sotto la maniglia porta ed un frontale caratterizzato da proiettori tondi e da una calandra a tutta larghezza formata da listelli orizzontali cromati sovrapposti. La parte anteriore della vettura, fra l'altro, riprese il tema della coda, riproponendo il tema delle pinne accennate anche davanti, con un risultato gradevole. L'abitacolo era spazioso per gli standard dell'epoca grazie al sapiente lavoro di ottimizzazione svolto dai designer addetti al progetto. Anche qui lo stile americaneggiante era visibile nei rivestimenti in finta pelle bicolore dei sedili, mentre il posto guida era caratterizzato da un volante a due razze dal disegno semplice e da un cruscotto dal design abbastanza minimalista, a sviluppo orizzontale con un lungo tachimetro ai lati del quale si trovavano il termometro dell'acqua (a sinistra) e quello per il livello della benzina (a destra). All'estrema sinistra della plancia, poi, si trovavano i comandi per la regolazione dell'impianto di riscaldamento. Assai generoso il bagagliaio, della capacit\u00e0 di ben 400 litri, un vero record per l'epoca.\nStruttura, meccanica e motori.\nLa collaborazione del centro progettazioni GM fece s\u00ec che la \"Kadett A\" risultasse molto leggera, appena 670\u00a0kg contro i 737\u00a0kg della Ford Anglia, i 730\u00a0kg della DKW F11 oppure contro i quasi nove quintali di peso a vuoto della Fiat 1100 D, che in Italia era la concorrente pi\u00f9 diretta della nuova nata di casa Opel. La struttura di base della \"Kadett A\" era del tipo a scocca portante e lo schema meccanico della vettura era quello tradizionale con motore anteriore longitudinale e trazione posteriore. La meccanica telaistica prevedeva un impianto frenante a quattro tamburi, lo sterzo a cremagliera e il comparto sospensivo comprendente un avantreno a ruote indipendenti ed un retrotreno ad assale rigido, con balestra trasversale davanti e due balestre longitudinali dietro. Il motore della \"Kadett A\" era un'unit\u00e0 a valvole in testa da 993 cm3, alimentata a carburatore ed in grado di erogare una potenza massima di 40 CV. Alla realizzazione del nuovo motore contribu\u00ec nuovamente anche la GM e pi\u00f9 in particolare la Chevrolet. Il cambio era di tipo manuale a 4 marce e forniva la coppia motrice al retrotreno mediante un albero di trasmissione dotato di un solo giunto nella parte posteriore. Tra le innovazioni introdotte con l'arrivo della \"Kadett A\" va senz'altro segnalato il fatto che i vari componenti fino a quel momento soggetti ad ingrassaggio periodico non richiedevano pi\u00f9 tale operazione.\nEvoluzione.\nLa \"Kadett A\" fu prevista al suo debutto nella sola carrozzeria di tipo berlina a tre volumi e a due porte, nonch\u00e9 in un unico allestimento piuttosto spartano. Nei primissimi mesi di carriera, la \"Kadett A\" venne assemblata in una linea di montaggio provvisoria installata a R\u00fcsselsheim, visto che il nuovo stabilimento di Bochum, sebbene ultimato, doveva ancora essere inaugurato. Solo ad ottobre la produzione fu trasferita nell'impianto renano, dove stavolta la vettura cominci\u00f2 ad essere prodotta a pieno regime.\nNel marzo del 1963 ecco arrivare la prima novit\u00e0 nella gamma, rappresentata dalla \"Kadett Caravan\", la versione giardinetta dotata di un terzo finestrino laterale, mentre il secondo diviene scorrevole, ma che rimase sempre con due portiere laterali, a cui si aggiunse l'ampio portellone posteriore che dava accesso al generoso bagagliaio. Alta 2\u00a0cm in pi\u00f9 rispetto alla berlina e larga 13\u00a0mm in pi\u00f9, la \"Kadett Caravan\" si propose come soluzione ideale per le famiglie che desideravano anche una vettura dai bassi costi di esercizio. Opzionalmente era possibile avere anche un portapacchi sul tetto.\nSette mesi dopo, in ottobre, vi furono tre significative novit\u00e0: in primis il nuovo allestimento \"L\" (per la sola berlina). La nuova \"Kadett L\" si distingueva dalla berlina di base per i copriruota cromati a tutta larghezza, per i rostri sui paraurti, per la nuova calandra con scritta Opel e sulla quale sono comparsi anche cinque listelli verticali, per il logo della Casa sul cofano motore e per i proiettori anteriori inseriti in un alloggiamento quadrangolare. La seconda novit\u00e0 consistette nella possibilit\u00e0 di avere il motore potenziato a 48 CV, sia con l'allestimento base che con l'allestimento \"L\", grazie all'aumento del rapporto di compressione da 7,8:1 ad 8,8:1. La terza novit\u00e0 fu l'arrivo della \"Kadett Coup\u00e9\": quest'ultima era un modello previsto unicamente con il motore da 48 CV e che per il resto riprendeva per intero trasmissione e meccanica telaistica dalle versioni da 40 CV. La differenza sostanziale con la berlina stava nel ridisegnamento del padiglione, reso pi\u00f9 sfuggente. La \"Kadett Coup\u00e9\" venne prevista solo nell'allestimento \"L\".\nDa quel momento non vi furono pi\u00f9 altre novit\u00e0 di rilievo per la gamma della \"Kadett A\", che si apprest\u00f2 cos\u00ec a terminare la sua breve carriera commerciale: la sua produzione and\u00f2 avanti per altri due anni ad un ritmo sostenuto, circa 1000 esemplari al giorno con punte di oltre 1.100. L'ultimo esemplare usc\u00ec dalle linee di montaggio di Bochum nel settembre del 1965.\nRiepilogo caratteristiche.\nDi seguito vengono riepilogate le caratteristiche relative alla gamma della \"Kadett A\":"}
{"id": "1495917", "revid": "767487", "url": "https://it.wikipedia.org/wiki?curid=1495917", "title": "Oddone da Metz", "text": "Oddone fu contemporaneo di Carlo Magno ed \u00e8 il primo architetto nato a nord delle Alpi di cui si abbiano testimonianze.\nPer il re franco costru\u00ec la Cappella Palatina (805) e la Cattedrale di Aquisgrana. Per le sue opere si ispir\u00f2 alla bizantina Basilica di San Vitale a Ravenna. Il progetto di Oddone non \u00e8 per\u00f2 una copia, bens\u00ec una reinterpretazione di quell'edificio."}
{"id": "1495921", "revid": "1573940", "url": "https://it.wikipedia.org/wiki?curid=1495921", "title": "Rinconsaurus caudamirus", "text": "Il rinconsauro (Rinconsaurus caudamirus ) era un sauropode vissuto in Argentina durante il Tardo Cretaceo. Scoperta nel 2003, questa specie \u00e8 finora conosciuta per tre scheletri incompleti. \nUn gigante in miniatura.\nBench\u00e9 fosse vissuto in Argentina, terra di colossi tipo i dinosauri dei generi \"Argentinosaurus\" e \"Puertasaurus\", questo dinosauro era \"piccolo\" in confronto ad essi: lungo 11 metri dalla testa alla coda e alto due e mezzo al garrese, doveva essere una delle prede favorite di carnivori come quelli dei generi \"Tyrannotitan\" e \"Giganotosaurus\". Il cranio \u00e8 finora incompleto e nelle illustrazioni viene preso spunto da sauropodi simili.\nClassificazione.\nMembro della prosperosa famiglia dei titanosauri, questo sauropode \u00e8 stato inserito nel 2007 in un nuovo grupo monofiletico di titanosauri Aeolosaurini assieme a \"Gondwanatitan\" e \"Aeolosaurus\"."}
{"id": "1495922", "revid": "599013", "url": "https://it.wikipedia.org/wiki?curid=1495922", "title": "Paul Stalteri", "text": "Biografia.\nPaul Stalteri \u00e8 figlio di padre calabrese e madre guyanese.\nCaratteristiche tecniche.\nTerzino che pu\u00f2 essere schierato sia a destra che a sinistra, all'occorrenza pu\u00f2 giocare anche come esterno di centrocampo.\nCarriera.\nNella sua carriera, Stalteri ha giocato per i Toronto Lynx, per il e il Tottenham Hotspur. Nel calciomercato invernale del 2008 \u00e8 stato ceduto in prestito al Fulham, mentre nel dicembre 2008 \u00e8 andato in Germania, al Borussia M\u00f6nchengladbach."}
{"id": "1495925", "revid": "177641", "url": "https://it.wikipedia.org/wiki?curid=1495925", "title": "Movimento metodista", "text": ""}
{"id": "1495927", "revid": "295403", "url": "https://it.wikipedia.org/wiki?curid=1495927", "title": "Toronto Lynx Soccer Club", "text": "Il Toronto Lynx S.C. \u00e8 stato un club calcistico canadese con sede a Toronto. Fondato nel 1997, ha partecipato fino al 2006 al campionato di seconda divisione nordamericano, chiamato prima A-League e poi USL First Division, per poi passare in USL Premier Development League, un campionato dilettantistico.\nI Lynx hanno giocato le proprie partite interne al Varsity Stadium fino al 2001, quando si sono trasferiti a stagione in corso al Centennial Park Stadium.\nIl club ha avuto anche una squadra femminile, le Toronto Lady Lynx, che hanno giocato nella United Soccer Leagues W-League dal 2005 al 2014.\nStoria.\nLa prima partita del Toronto Lynx fu giocata a Jacksonville, in Florida, il 12 aprile 1997, contro la locale squadra dei Jacsonville Cyclones. La propriet\u00e0 era detenuta da tre soci, ma dopo una prima stagione in cui le perdite erano state quelle previste per cinque anni, due di loro si ritirarono dall'investimento lasciando tutto nelle mani dell'imprenditore edile Bruno Hartrell.\nI risultati migliori vennero raggiunti dai Lynx nella stagione d'esordio, caratterizzata da una striscia di dieci vittorie consecutive, e nel 2000. In entrambe le occasioni la squadra fu per\u00f2 eliminata ai play-off, nel primo caso dall'Impact de Montr\u00e9al e nel secondo dai Rochester Rhinos.\nGli scarsi risultati sul campo, uniti a delle medie spettatori non soddisfacenti, misero in difficolt\u00e0 il club, in costante perdita economica. Con l'annuncio dell'arrivo di una franchigia di Major League Soccer in citt\u00e0, i Toronto FC, la societ\u00e0 il 10 ottobre 2006 annunci\u00f2 il passaggio al campionato dilettantistico della USL Premier Development League, con l'ottica di ridurre i costi e concentrarsi sul lancio di giovani calciatori.\nNel 2014 la societ\u00e0 interruppe definitivamente la propria attivit\u00e0, fondendo il proprio settore giovanile con quello degli Oakville Blue Devils, societ\u00e0 della League1 Ontario.\nMedia spettatori.\nNella seguente tabella la media degli spettatori presenti allo stadio per le partite di stagione regolare."}
{"id": "1495930", "revid": "1873140", "url": "https://it.wikipedia.org/wiki?curid=1495930", "title": "Bertolla", "text": "Bertolla (\"B\u00ebrtola\" in piemontese) \u00e8 un , appartenente alla Circoscrizione 6, nella periferia nord-est della citt\u00e0. Inserito in un'ansa del fiume Po, spesso viene assimilato col vicino quartiere Barca, localizzato leggermente pi\u00f9 a nord, ovvero oltre Strada San Mauro.\nA sud invece, il quartiere \u00e8 delimitato dalla sinistra idrografica del fiume Po, in particolare dalla sponda del cosiddetto Canale Derivatore, una deviazione artificiale del fiume, costruito nel 1953 insieme alla cosiddetta \"Diga del Pascolo\", dalla allora Azienda Elettrica Municipale, creando cos\u00ec il cosiddetto Isolone Bertolla, a sua volta parte della pi\u00f9 vasta riserva naturale del Parco del Meisino (naturale prolungamento nord-orientale del Parco fluviale del Po torinese).\nA ovest invece, il quartiere \u00e8 delimitato dalla confluenza del fiume Stura di Lanzo nel fiume Po. Il lungo ponte in prossimit\u00e0 della Diga del Pascolo (anno 1953), che attraversa il fiume Po collegando Bertolla col vicino quartiere Regio Parco (spesso viene anche assimilato a questo quartiere) attraverso Lungo Stura Lazio, possiede una grande curva viabile circolare, chiamata bonariamente dai torinesi \"Curva delle Cento Lire\". Pi\u00f9 a est, Strada Settimo passa sopra la Stura di Lanzo attraverso l'antico Ponte Amedeo VIII.\nA est, il quartiere confina col limitrofo comune di San Mauro Torinese, sempre attraverso la sponda del Po di Parco L'Eliana, fino ai due ponti \"Vittorio Emanuele\" e \"XI Settembre\".\nIl punto centrale di Bertolla \u00e8 Piazza Monte Tabor in cui, per le piccole case familiari che vi sorgono intorno, non c'\u00e8 distinzione tra strade e cortili.\nStoria.\nIl toponimo del quartiere risulta ignoto, potrebbe tuttavia derivare da un prediale, cos\u00ec come i tipici cognomi \"Bertola\" e \"Bertaia\". Insieme alla \"Barca\", i due quartieri erano pressoch\u00e9 isolati dalla citt\u00e0, fino alla costruzione del ponte ferroviario Amedeo VIII sul fiume Stura di Lanzo nel 1884, poi completamente rifatto a cinque campate per la viabilit\u00e0 automobilistica di Strada Settimo, nel 1933, su progetto di Mario Dezzutti . \nIl centro dell'antica borgata \u00e8 piazza \"Monte Tabor\", dove passa la pista ciclabile del lungofiume che unisce il \"Giardino Franco Milone\" alla borgata Verna (la parte ovest di Bertolla), quindi continua fino a San Mauro Torinese.\nIn precedenza, la zona veniva anche ricordata come la \"Borgata dei lavandai\", perch\u00e9 nel quartiere predominava largamente questa attivit\u00e0 da parte dei suoi abitanti che lavavano i panni per conto terzi. Il primo gruppo si trasfer\u00ec attorno al 1872, quando, nella fase di costruzione dei Murazzi, si iniziarono le demolizioni del borgo del Moschino (attuale quartiere Vanchiglia).In seguito ad un'ordinanza comunale del 1935 - che viet\u00f2 di lavare i panni lungo i fiumi cittadini - tutti i lavandai torinesi si trasferirono verso San Mauro Torinese e Bertolla, dove veniva utilizzata l'acqua proveniente dalle bialere ed i panni erano stesi nei vasti prati allora esistenti. L'attivit\u00e0 continu\u00f2 fino al secondo dopoguerra, ma i lavandai continuarono ad andare nelle case della citt\u00e0 a ritirare la biancheria da lavare sino a pochi anni fa. . Una via del quartiere \u00e8 stata dedicata a questo caratteristico mestiere.\nStorica rimane ancora la chiesa di San Grato, gi\u00e0 cappella rurale e divenuta edificio religioso nel 1853, quindi successivamente ampliata, per le esigenze della popolazione, dopo l'anno 1885.\nFra il 1884 e il 1954 il quartiere ospit\u00f2 il capolinea di una breve diramazione della tranvia Torino-Settimo Torinese."}
{"id": "1495939", "revid": "729019", "url": "https://it.wikipedia.org/wiki?curid=1495939", "title": "Indice di sviluppo umano (Rapporto 2006)", "text": "Il rapporto relativo all'indice di sviluppo umano (HDI) per il 2006 ha avuto come tema \"energia, povert\u00e0 e scarsit\u00e0 d'acqua mondiale\". La maggior parte dei dati usati nel rapporto sono del 2004 o precedenti e quindi \u00e8 da considerarsi relativo all'anno 2004.\nRapporto 2006 (dati 2004).\nIl rapporto mostra un certo ristagno dell'indice medio globale (rimasto a 0,741), in quanto il continuo incremento dei paesi sviluppati \u00e8 stato compensato da un declino generale dei paesi in via di sviluppo.\nI paesi dell'Africa Subsahariana e dell'Asia del Sud mostrano forti segnali di declino rispetto all'anno scorso e le altre regioni in via di sviluppo hanno valori pressoch\u00e9 fermi.\nUn livello di HDI sotto 0,5 rappresenta basso sviluppo. In questa fascia ci sono 31 paesi di cui 29 sono localizzati in Africa, pi\u00f9 Haiti e Yemen. Gli ultimi 10 paesi della classifica sono tutti in Africa. I paesi Africani subsahariani con il pi\u00f9 alto indice sono Guinea Equatoriale e Sudafrica, che si posizionano al 120\u00ba e 121\u00ba posto (con un indice di 0,653).\nUn livello di HDI sopra 0,8 rappresenta alto sviluppo. In questa fascia, composta di 63 paesi, sono presenti tutti i paesi sviluppati di Nord America, Europa, Oceania ed Asia dell'Est, alcuni paesi in via di sviluppo dell'Europa dell'Est, America Latina, Sudest Asiatico e Caraibi, e i paesi del petrolio della ricca Penisola Araba.\nUn livello di HDI tra 0,5 e 0,8 rappresenta medio sviluppo. In questa fascia, composta di 83 paesi, sono presenti tutti gli altri paesi con sviluppo intermedio o in via di sviluppo, tra cui alcuni tra i paesi pi\u00f9 popolati del mondo: Cina, India, Indonesia, Brasile.\nPaesi non presenti nella classifica.\nI seguenti Paesi non sono presenti nella classifica 2006 dell'Indice di sviluppo umano, per impossibilit\u00e0 nel reperire i dati necessari o perch\u00e9 non riconosciuti come stati indipendenti dalle Nazioni Unite.\nAfrica\nAmerica\nAsia\nEuropa\nOceania"}
{"id": "1495942", "revid": "80339", "url": "https://it.wikipedia.org/wiki?curid=1495942", "title": "Poruchik", "text": ""}
{"id": "1495945", "revid": "320578", "url": "https://it.wikipedia.org/wiki?curid=1495945", "title": "Ta'Qali Stadium", "text": ""}
{"id": "1495948", "revid": "647919", "url": "https://it.wikipedia.org/wiki?curid=1495948", "title": "Naruto Shippuuden Narutimate Accel 2", "text": ""}
{"id": "1495949", "revid": "404449", "url": "https://it.wikipedia.org/wiki?curid=1495949", "title": "Fattoria della Grancia", "text": "La Fattoria della Grancia \u00e8 un complesso rurale fortificato situato nella parte sud-orientale del territorio comunale di Grosseto, su una modesta altura che domina la riva sinistra del fiume Ombrone.\nStoria.\nIl complesso sorse in epoca medievale come monastero benedettino dedicato a Santa Maria de' Monti, alle dipendenze della non lontana abbazia di San Rabano sui monti dell'Uccellina.\nTra il XIV secolo e il XV secolo inizi\u00f2 la trasformazione dell'originario complesso monastico in fattoria fortificata (\"grangia\") che, in epoca rinascimentale, pass\u00f2 alle dipendenze dello Spedale di Santa Maria della Scala di Siena; nel tardo XVI secolo i Medici cedettero il complesso all'ospedale della Misericordia di Grosseto, mentre la gestione fu dei francescani.\nVerso la met\u00e0 del XVIII secolo furono abbandonati, sia la fattoria che il convento attiguo; si determin\u00f2, quindi, un periodo di declino e di degrado per l'intero complesso.\nNel corso del XIX secolo i baroni Ricasoli di Firenze acquistarono la struttura e la trasformarono nell'attuale fattoria appoderata, introducendo la mezzadria.\nDescrizione.\nLa fattoria della Grancia si presenta come un imponente complesso che si sviluppa su tre ali (due laterali minori a nord e a sud ed una centrale maggiore a ovest), che chiudono su 3 lati l'ampio cortile interno dove sorge la cappella di Santa Maria a Grancia; l'intera struttura si sviluppa su tre livelli.\nPur nel suo evidente aspetto di fattoria fortificata ed imponente, il complesso si presenta in linee sobrie e semplici che ricordano sia l'origine rinascimentale della grangia, che le ristrutturazioni avvenute nel corso del XIX secolo per recuperarlo dallo stato di abbandono; le strutture murarie si presentano completamente rivestite in intonaco.\nLa fattoria della Grancia ospita l'Archivio della riforma fondiaria."}
{"id": "1495958", "revid": "1573940", "url": "https://it.wikipedia.org/wiki?curid=1495958", "title": "Distretto di Cusco", "text": "Il distretto di Cusco \u00e8 un distretto del Per\u00f9 che appartiene geograficamente e politicamente alla provincia di Cusco e al dipartimento di Cusco. \u00c8 ubicato a sud della capitale peruviana.\nCapitale e data di fondazione.\nSindaco (\"alcalde\")\nDistretti confinanti.\nConfina a nord con la provincia di Anta, con la provincia di Calca e con la provincia di Urubamba; a sud con il distretto di Santiago e con il distretto di San Sebasti\u00e1n; a est con il distretto di San Jer\u00f3nimo, e a ovest con il distretto di Ccorca e con il distretto di Poroy"}
{"id": "1495959", "revid": "253269", "url": "https://it.wikipedia.org/wiki?curid=1495959", "title": "Dax Griffin", "text": "Biografia.\nNel 1995 si \u00e8 laureato all'Universit\u00e0 dell'Alabama in business marketing e vive da single a Los Angeles. Prima di approdare a \"Beautiful\" nel 2006 nel ruolo di Shane McGrath ha interpretato numerosi ruoli. La sua prima interpretazione \u00e8 Tim Truman nella serie tv \"Sunset Beach\" (1997), nel 1999 ha interpretato Nicky Vann in \"Pacific Blue\", nel 2001 ha lavorato per \"CSI - Scena del crimine\".\nNel 2015 ha interpretato sul grande schermo Henry Pym da giovane per il film Marvel Studios \"Ant-Man\", diretto da Peyton Reed."}
{"id": "1495961", "revid": "1666804", "url": "https://it.wikipedia.org/wiki?curid=1495961", "title": "Caecilii Metelli", "text": "I Caecilii Metelli (Cecili Metelli) furono un ramo della \"gens Caecilia\", una delle pi\u00f9 importanti e ricche famiglie dell'antica Roma durante la fase repubblicana. La gens era considerata nobile nonostante avesse origine plebea e non patrizia. I \"Caecilii Metelli\" esercitarono un grande potere dal III secolo a.C. sino alla fine della Repubblica, ricoprendo ogni ufficio del \"cursus honorum\" e importanti ruoli militari. Importanti membri della \"gens\" furono:\nLe donne della gens venivano sempre chiamate Cecilia Metella, in accordo con la tradizione romana. Per distinguerle solitamente veniva dato loro il cognome del padre declinato in una forma femminile. Tra queste vengono ricordate:"}
{"id": "1495962", "revid": "848247", "url": "https://it.wikipedia.org/wiki?curid=1495962", "title": "Rebaudengo", "text": "Rebaudengo (\"Rebaudengh\" in piemontese) \u00e8 un quartiere della Circoscrizione 6 di Torino, situato nella periferia nord della citt\u00e0.\nSviluppo e collocazione.\n\u00c8 delimitato:\nSorto lungo l'asse di Corso Vercelli, con epicentro in Piazza Conti di Rebaudengo, il quartiere confina dunque con Pietra Alta (lato nord, oltre la Stura di Lanzo), Regio Parco (lato est), Barriera di Milano (lato sud) e Borgata Vittoria (lato ovest).\nPolo di maggior aggregazione sociale \u00e8 l'Oratorio salesiano \"Rebaudengo\", sito in Corso Vercelli, costruito tra il 1929 ed il 1934 su progetto dell'architetto salesiano Giulio Valotti e finanziato in gran parte dal Conte Eugenio Rebaudengo, Senatore del Regno.\nSi trovano all'interno del quartiere il Parco Sempione e la moderna Stazione di Torino Fossata-Rebaudengo.\nIn piazza Rebaudengo, lato nord, si trova uno delle poche testimonianze rimaste di edificio del Dazio di prima categoria nella citt\u00e0 di Torino, resto della seconda cinta daziaria del 1912, istituita durante il mandato del Sindaco Teofilo Rossi di Montelera.Nel mese di maggio 2016 un bando denominato \"\"PORTE AD ARTE\",\" voluto dalla Soprintendenza alle Belle Arti e Paesaggio di Torino e coordinato dalla \"Fondazione Contrada Torino Onlus\", in collaborazione con la Direzione Cultura della Citt\u00e0 di Torino\u00a0\u2013 Servizio Arti Visive, Cinema e Teatro e la Consulta per la Valorizzazione dei Beni Artistici e Culturali di Torino ha selezionato una serie di proposte per realizzare un'opera di \"Street art\" sui muri dell'edificio del Dazio. Nel settembre 2016 una giuria mista di residenti ed esperti ha selezionato il progetto vincente presentato da Alessandra Carloni, che nel mese di ottobre 2016 ha eseguito e terminato l'opera.\nNel lato ovest della piazza si trova il quartiere INA-Casa, costruito nell'anno 1950, composto da 13 fabbricati uguali, disposti a pettine, con aree verdi comuni, importante intervento di edilizia popolare pubblica degli anni cinquanta nell'area del quartiere. \nIl lato nord del quartiere Rebaudengo, compreso tra via Oxilia e il torrente Stura di Lanzo ospita un piccolo rione chiamato dai suoi abitanti \"\"La Fossa\".\" Il rione si sviluppa intorno all'asse di via Giovanni Cena, sede di un piccolo mercato in progressiva estinzione, e si caratterizza per la variegata tipologia di costruzioni che sorgono sul territorio. A fianco di piccole casette (molte delle quali costruite prima della guerra ed ora ristrutturate) si ergono edifici realizzati nelle varie epoche, dai grandi palazzi anni sessanta alle recenti costruzioni di fine anni novanta.Il rione \u00e8 sede della scuola elementare \"Erich Giachino\" e dell'ITI \"Russel-Moro\" e vi \u00e8 inoltre presente un'area verde attrezzata in via Vistrorio, intitolata nel giugno 2012 all'economista Claudio Napoleoni.\nAltra area verde molto frequentata \u00e8 lo spazio di forma triangolare, con giochi per bambini, compresa tra via Botticelli e corso Taranto, con vertice sulla piazza Rebaudengo, intitolato al pittore Giacomo Jaquerio.\nIn via Oxilia era presenta la cascina di origine cinquecentesca denominata \"La Voghera\", abbattuta negli anni '80 per costruire un moderno condominio."}
{"id": "1495966", "revid": "1543377", "url": "https://it.wikipedia.org/wiki?curid=1495966", "title": "Neuromedina B", "text": "La Neuromedina B (NMB) \u00e8 un decapeptide bombesino-simile, corrispettivo nei mammiferi delle litorine / ranatensine degli anfibi. \nStoria.\nLa Neuromedina B \u00e8 stata isolata per la prima volta nel 1985 nel Midollo spinale suino da Minamino et al. Successivamente \u00e8 stata rinvenuta nel cervello e nel tratto gastrointestinale.\nLe litorine erano state isolate nel 1971, negli anfibi, da Anastasi, Erspamer e Bucci dell'Universit\u00e0 di Roma\nStruttura.\nLe litorine/ranatensine sono caratterizzate dall'eptapeptide \"C-terminale-Trp-Ala-Val-(Thr)-Gly-His-Phe-Met-N-terminale\"\nLa struttura della Neuromedina umana \u00e8 stata esplicitata da Ian M. Krane et al. nel 1988:\n\"C-terminale-Glu-Asn-Leu-Trp-Ala-Thr-Gly-His-Phe-Met-N-terminale\"\nMeccanismo d'azione.\nLa Neuromedina B agisce attivando un recettore ad alta affinit\u00e0 chiamato \"Recettore per la neuromedina-B\" (NMBR o 7-TMR) accoppiato alla proteina G. Il recettore \u00e8 prodotto da un gene localizzato sul cromosoma 6q23.2.\nFunzioni.\nLa Neuromedina B svolge le seguenti funzioni:"}
{"id": "1495974", "revid": "547034", "url": "https://it.wikipedia.org/wiki?curid=1495974", "title": "Francesco Rismondo", "text": "Biografia.\nNacque nella Dalmazia allora austriaca da una famiglia molto benestante (il padre era armatore). Fin da giovane si dedic\u00f2 all'attivit\u00e0 sportiva intesa come unione di patriottismo e disciplina. Fu un appassionato di ciclismo e come tale divenne anche presidente del \"Veloce Club\" di Spalato. Il 29 giugno 1914 si trovava a Zara per prendere parte alla corsa ciclistica valevole per il campionato regionale della Dalmazia, quando, con un giorno di ritardo, giunse in citt\u00e0 la notizia dell\u2019assassinio dell\u2019Arciduca Francesco Ferdinando e della moglie. La gara venne sospesa in segno di lutto, ma da quel momento iniziava per lui il cammino che lo avrebbe portato al martirio. Dopo gli studi commerciali all'universit\u00e0 di Graz fece pratica nel Regno Unito e resse l'agenzia della \"Societ\u00e0 di Navigazione Dalmazia\", di propriet\u00e0 del padre.\nNel 1915, poche settimane prima dell'intervento italiano nella prima guerra mondiale, entr\u00f2 con la giovane moglie sotto falso nome nel Regno d'Italia e il 16 giugno si arruol\u00f2 come volontario nel Regio Esercito per combattere la guerra contro l'Austria-Ungheria. Inizialmente prescelto per un ufficio di interprete grazie alle sue conoscenze linguistiche, Rismondo insistette per essere assegnato al fronte e fu cos\u00ec che fu incorporato nell'8\u00ba battaglione ciclisti dell'VIII reggimento bersaglieri e inviato al fronte del Carso, dove si distinse sul Monte San Michele (21 luglio).\nLa sua fine \u00e8 ancora poco chiara: dato per disperso dagli italiani, rimase probabilmente ferito nel corso di un combattimento nei pressi di Opacchiasella e cadde prigioniero dagli austriaci. Secondo alcune fonti sarebbe stato riconosciuto come disertore (tradito da una tabacchiera con dedica) e giustiziato sulla forca il 10 agosto dello stesso anno, probabilmente a Gorizia; secondo altre, avrebbe tentato la fuga con altri prigionieri, nel corso di un attacco italiano e sarebbe per questo stato ucciso dalle guardie ad Abbazia. Il suo corpo non fu comunque mai trovato, n\u00e9 uno scritto comprovante l'eventuale sentenza capitale. D'Annunzio lo defin\u00ec l\"Assunto di Dalmazia\".\nAd ogni modo nel primo dopoguerra prevalse l'ipotesi del martirio sulla forca, che valse a Francesco Rismondo la concessione nel 1952 della Medaglia d'oro al valor militare alla memoria commutando la gi\u00e0 concessa medaglia d'argento il 13 febbraio 1916 con decreto Luogotenenziale. "}
{"id": "1495976", "revid": "76963", "url": "https://it.wikipedia.org/wiki?curid=1495976", "title": "Axel Oxenstierna", "text": "Membro del Consiglio Reale di Svezia dal 1609 e Alto Cancelliere di Svezia dal 1612 fino alla sua morte, divenne uno dei pi\u00f9 vicini collaboratori sia del re Gustavo Adolfo che della regina Cristina. \u00c8 considerato uno dei pi\u00f9 importanti personaggi della storia svedese, in gran parte per l'importantissimo ruolo politico da lui svolto nell'ambito della Guerra dei trent'anni (1618 - 1648), specialmente dopo la morte di re Gustavo nel 1632, ed il suo contributo nel porre le fondamenta del sistema amministrativo svedese; fu inoltre Governatore Generale della Prussia, occupata dagli svedesi durante la guerra.\nGiovinezza ed educazione.\nOxenstierna nacque a F\u00e5n\u00f6, nella provincia svedese di Uppland, da Gustav Oxenstierna (Gabrielsson) (1551 - 1597) e Barbro Bielke (Axelsdotter) (1556 - 1624). Insieme ai suoi fratelli fu educato presso le universit\u00e0 di Rostock, Jena e Wittenberg; al suo ritorno, nel 1603, divenne \"kammarjunker\" (paggio) del re Carlo IX. Nel 1606 gli fu assegnata la prima missione diplomatica, in Meclemburgo, e durante la sua assenza fu nominato membro del Consiglio Reale, divenendo uno dei pi\u00f9 fidati collaboratori del sovrano. Nel 1610 si rec\u00f2 a Copenaghen con l'obiettivo di scongiurare un conflitto con la Danimarca, ma fall\u00ec nel tentativo; questa missione segn\u00f2 l'inizio della lunga serie di manovre diplomatiche compiute da Oxenstierna presso i danesi, che egli ritenne sempre il pi\u00f9 formidabile nemico del suo paese.\nNomina a Cancelliere.\nAlla morte di Carlo IX nel 1611, Oxenstierna divenne membro del Consiglio di Reggenza del nuovo sovrano, Gustavo Adolfo, allora diciassettenne. Come membro dell'aristocrazia avrebbe voluto ridurre i poteri regali, ma Gustavo non era disposto a cedere il proprio potere o a sottostare a qualcuno, per cui Oxenstierna accett\u00f2 di servirlo come consigliere. Il 6 gennaio 1612 egli fu nominato Alto Cancelliere (\"Rikskansler\") del Consiglio Reale, e presto divenne evidente la sua influenza in moltissimi aspetti dell'amministrazione e della diplomazia svedesi.\nNel 1613 prese parte come plenipotenziario svedese alla firma del Trattato di Kn\u00e4red, che poneva fine alla Guerra di Kalmar con la Danimarca, e per questo ricevette ricche ricompense. Durante i frequenti viaggi di Gustavo Adolfo in Livonia e in Finlandia ag\u00ec come vicer\u00e9, dimostrando grande abilit\u00e0 e versatilit\u00e0. Nel 1620 comand\u00f2 la brillante missione diplomatica diretta a Berlino per stipulare il contratto matrimoniale tra Gustavo e Maria Eleonora di Brandeburgo.\nDurante le guerre condotte dal re contro la Russia e la Confederazione Polacco-Lituana fu incaricato di provvedere ai rifornimenti per l'esercito e la flotta, includendo anche la raccolta di denaro e di nuove reclute. Il suo ruolo era ormai divenuto cos\u00ec importante che Gustavo Adolfo, nel 1622, gli ordin\u00f2 di accompagnarlo nella Livonia Svedese, nominandolo Governatore Generale e comandante della citt\u00e0 di Riga; i suoi servigi gli valsero, come ricompensa, la propriet\u00e0 di quattro castelli e l'intero vescovado di Wenden, nell'odierna Lituania. L'anno successivo ottenne un nuovo successo diplomatico, quando, durante i negoziati di pace che condussero alla tregua con la Polonia, riusc\u00ec, con abili manovre, ad evitare una possibile rottura con la Danimarca; questi negoziati culminarono, nel 1629, nella firma della tregua di Altmark con la Polonia-Lituania, contenente termini molto vantaggiosi per la Svezia; l'anno precedente Oxenstierna era stato nominato Governatore Generale dei nuovi possedimenti svedesi in Prussia.\nCoinvolgimento nella Guerra dei trent'anni.\nIl primo coinvolgimento di Oxenstierna nel conflitto che imperversava nel Sacro Romano Impero dal 1618 avvenne nell'anno 1628, quando egli si accord\u00f2 con la Danimarca per l'occupazione congiunta dell'importante porto di Stralsunda, in Pomerania, con lo scopo di evitare la sua caduta in mano alle forze imperiali. La Svezia infatti, potenza protestante, si sentiva apertamente minacciata dalla crescente egemonia asburgica e cattolica nell'Impero (vedi le fasi boema e danese della guerra) e Gustavo Adolfo si risolse ad intervenire nel conflitto, inaugurando la cosiddetta fase svedese.\nDopo la grande vittoria svedese nella battaglia di Breitenfeld del 1631, Oxenstierna ricevette ordine di assistere il sovrano sul territorio imperiale con i suoi consigli e il suo operato. Mentre Gustavo conduceva le operazioni in Franconia e Baviera, nel 1632, egli, con il ruolo di \"legato\", amministr\u00f2 il settore renano, esercitando piena autorit\u00e0 su tutte le forze svedesi e alleate; sebbene Oxenstierna non combattesse mai una battaglia, si rivel\u00f2 un brillante stratega, e con le sue disposizioni frustr\u00f2 vari tentativi da parte delle forze spagnole di recuperare le posizioni perdute nell'area. Le sue capacit\u00e0 militari vennero pienamente alla luce con il brillante invio da parte sua di un consistente corpo di rinforzo a Gustavo attraverso la Germania centrale nell'estate del 1632. Ma la vera svolta nella sua carriera e nel suo potere avvenne, nello stesso anno, con la morte di Gustavo nella battaglia di L\u00fctzen.\nDalla morte di Gustavo Adolfo alla Pace di Vestfalia.\nCon la morte di Gustavo, il trono passava alla regina Cristina, di soli sei anni; Oxenstierna assunse quindi il controllo della politica, della strategia bellica e dell'amministrazione del proprio paese. Il 12 gennaio 1633 fu confermato come plenipotenziario svedese in territorio imperiale, con la facolt\u00e0 di amministrare e controllare tutte le forze svedesi e i territori da esse controllati. Il suo primo obiettivo fu il rafforzamento dell'alleanza con i principi protestanti tedeschi, demoralizzati dalla morte del re, con la creazione, nel 1634, della Lega di Heilbronn, con la partecipazione della Francia.\nNonostante la posizione delle forze protestanti apparisse difficile, in un sostanziale stallo e con la minaccia dall'imminente controffensiva imperiale, Oxenstierna si rivel\u00f2 all'altezza della situazione, guadagnando la fiducia sia dei capi militari che dei principi e degli statisti alleati; il Cardinale di Richelieu stesso lo dipinse come \"un'inesauribile fonte di ben ponderati consigli\". Mentre i grandiosi piani di Gustavo Adolfo prevedevano, oltre all'ingrandimento della Svezia, anche una sostanziale riforma della struttura dell'Impero, Oxenstierna, con sostanziale realismo, abbandon\u00f2 questo progetto, perseguendo invece una politica diretta al consolidamento della potenza svedese; per questo i suoi sforzi si diressero verso il guadagno per la Svezia di adeguate compensazioni per i sacrifici compiuti.\nNonostante conducesse personalmente una vita modesta ed austera, egli pi\u00f9 volte ricorse alla tattica di impressionare sia alleati che avversari con uno sfoggio di ricchezza e potenza regali, come durante l'inconcludente Congresso di Francoforte, a cui giunse in una carrozza trainata da sei cavalli, con i principi tedeschi che lo accompagnavano a piedi. Nonostante questa dimostrazione di ricchezza, per tutto il periodo del conflitto la politica svedese soffr\u00ec per la continua diminuzione delle risorse umane e materiali, fatto che Oxenstierna non poteva nascondere agli avversari. Di fatto la conduzione della guerra da parte svedese era legata agli avvenimenti sul campo, e la terribile sconfitta subita nella battaglia di N\u00f6rdlingen del 1634 portarono Oxenstierna e la Svezia sull'orlo della rovina, costringendolo a chiedere esplicitamente l'aiuto militare francese.\nNonostante la necessaria cooperazione con le forze di Richelieu, egli si rifiut\u00f2 alla Conferenza di Compi\u00e8gne del 1635 di subordinare lo sforzo bellico svedese agli interessi francesi, consapevole che ognuno dei contendenti necessitava dell'aiuto dell'altro, ma firm\u00f2, l'anno seguente, il Trattato di Wismar, con cui la Francia forniva un sostanziale sussidio ai suoi alleati. Quello stesso anno Oxenstierna torn\u00f2 in Svezia, prendendo posto nel Consiglio di Reggenza, da cui, per il resto del conflitto, esercit\u00f2 tutto il suo potere, specialmente per quanto riguardava la politica estera. In particolare si occup\u00f2 dei piani per la cosiddetta Guerra di Torstenson contro la Danimarca (1643 - 1645), brillantemente condotta dal generale lennart Torstenson, in seguito alla quale la Danimarca fu costretta a cedere importanti territori agli svedesi, vedendo cos\u00ec molto ridimensionato il suo ruolo nel Mar Baltico.\nUltimi anni di vita.\nCon la firma della Pace di Vestfalia del 1648, la Svezia terminava vittoriosamente il conflitto, ma gli ultimi anni di vita di Oxenstierna furono tormentati dalla gelosia della giovane regina Cristina, che lo ostacolava in ogni modo; in cambio, egli la accusava dell'esiguit\u00e0 dei guadagni svedesi nel conflitto, causati a suo dire dall'interferenza della sovrana.\nNonostante questi dissapori egli si oppose all'abdicazione della regina nel 1654, temendo che la Svezia sarebbe stata danneggiata dalla natura avventurosa del nuovo re Carlo X, ma la considerazione dimostratagli dal sovrano lo portarono a riconciliarsi. Oxenstierna mor\u00ec a Stoccolma, il 28 agosto 1654, all'et\u00e0 di 71 anni."}
{"id": "1495979", "revid": "179777", "url": "https://it.wikipedia.org/wiki?curid=1495979", "title": "Cecili Metelli", "text": ""}
{"id": "1495983", "revid": "1543377", "url": "https://it.wikipedia.org/wiki?curid=1495983", "title": "Hermann Bondi", "text": "\u00c8 conosciuto come lo sviluppatore della Teoria dello stato stazionario dell'universo in collaborazione con Fred Hoyle, in alternativa al modello del Big Bang. La sua eredit\u00e0 intellettuale pi\u00f9 importante \u00e8 dovuta per\u00f2 ai suoi lavori sulla teoria della relativit\u00e0 generale. Fu tra i suoi allievi Felix Pirani.\nGiovent\u00f9 e studi iniziali.\nBondi nacque in Austria da una famiglia di origine ebraica. Suo padre era medico. Crebbe a Vienna, dove studi\u00f2 al \"Realgymnasium\". Grazie alle sue precoci abilit\u00e0 matematiche, fu raccomandato da Abraham Frankel a Sir Arthur Eddington. Frankel era un parente alla lontana e il solo matematico in famiglia; la madre di Hermann combin\u00f2 un incontro tra il proprio figlio e Sir Eddington, per incoraggiarlo a proseguire nello studio. Eddington lo invit\u00f2 in Inghilterra per studiare presso il Trinity College. Arriv\u00f2 in Cambridge nel 1937, in fuga dall'antisemitismo austriaco. Durante l\"'Anschluss\" nel 1938 invit\u00f2 i suoi genitori a rifugiarsi in Svizzera e successivamente a New York.\nDurante i primi anni della Seconda guerra mondiale, fu internato presso l'Isola di Man e in Canada come nemico interno. \nTra gli altri prigionieri incontr\u00f2 Thomas Gold e Max Perutz. Bondi e Gold furono rilasciati nel 1941 e lavorarono con Fred Hoyle allo sviluppo del radar. Divenne cittadino inglese nel 1946.\nBondi insegn\u00f2 presso l'Universit\u00e0 di Cambridge dal 1945 al 1954.\nVita e opere.\nNel 1948 Bondi, Hoyle e Gold formularono la teoria dello stato stazionario. Questa rimase la teoria dominante fino alla scoperta della radiazione di fondo, portando la teoria rivale a dominare la scena.\nBondi diede il pi\u00f9 grande contributo durante gli anni d'oro della teoria della relativit\u00e0 generale, tra il 1960 e il 1975. Fu tra i primi a considerare l'importanza della radiazione gravitazionale, introducendo le coordinate di Bondi, il calcolo k e la nozione di massa di Bondi e scrivendo influenti articoli sull'argomento. Rese popolare l\"'argomento della bacchetta\" che si dice dovuto a Richard Feynman, circa la controversia del trasporto di energia da parte delle onde gravitazionali. \nUn articolo importante del 1947 rinnov\u00f2 l'interesse nella metrica di Lemaitre-Tolman-Bondi, utilizzata per la soluzione esatta dell'equazione di campo di uno sferoide simmetrico non-omogeneo. \nBondi contribu\u00ec anche alla teoria dell'accrescimento di materia da parte di un gas su di una stella o un buco nero, in collaborazione con Raymond Lyttleton e dando il suo nome all'\"accrescimento di Bondi\" e al raggio di Bondi.\nNel 1954 divenne professore presso il King's College di Londra e nel 1985 gli fu conferito il titolo di professore emerito. Fu segretario della Royal Astronomical Society dal 1956 al 1964.\nFu eletto fellow della Royal Society nel 1959 e divenne Knight Commander dell'Ordine del Bagno nel 1973. Ricevette la Einstein Society Gold Medal nel 1983, la medaglia d'oro dell'Institute of Mathematics and its Applications nel 1988, il G.D. Birla International Award for Humanism e la Gold Medal of the Royal Astronomical Society nel 2001.\nI suoi rapporti sull'inondazione di Londra del 1953 portarono alla costruzione della diga sul Tamigi.\nFiglio di genitori ebrei, dichiar\u00f2 di \"non avere mai sentito il bisogno della religione\". \u00c8 stato presidente della \nBritish Humanist Association dal 1982 al 1999, e presidente della Rationalist Press Association dal 1982. Si spos\u00f2 nel 1947 con Christine, una allieva di Fred Hoyle, ed ebbero cinque figli.\nMor\u00ec a Cambridge nel 2005."}
{"id": "1495985", "revid": "599013", "url": "https://it.wikipedia.org/wiki?curid=1495985", "title": "J\u00e9r\u00e9mie Aliadi\u00e8re", "text": "Caratteristiche tecniche.\nAttaccante, pu\u00f2 giocare come ala su entrambe le fasce.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nNella sua carriera ha giocato per l'Arsenal, per il Celtic, per il West Ham, per il Wolverhampton e per il Middlesbrough, da cui si \u00e8 svincolato nell'estate del 2010.\nIl 5 luglio 2011 firma un contratto annuale con il Lorient. Nel 2014 si trasferisce in Qatar nel Umm-Salal, dove ci rimane fino al 2016. A settembre del 2016 ritorna in patria sempre al Lorient."}
{"id": "1495986", "revid": "287204", "url": "https://it.wikipedia.org/wiki?curid=1495986", "title": "Jeremie Aliadiere", "text": ""}
{"id": "1495987", "revid": "125437698", "url": "https://it.wikipedia.org/wiki?curid=1495987", "title": "I Meridiani", "text": "I Meridiani \u00e8 una collana editoriale italiana fondata nel settembre del 1969 da Vittorio Sereni per Arnoldo Mondadori con la volont\u00e0 di proporre un \u00abpanorama di classici sempre contemporanei\u00bb. Il primo volume fu quello dedicato alle poesie di Giuseppe Ungaretti, che contribu\u00ec personalmente all'allestimento.\nBreve storia.\nL'intento iniziale di Mondadori era quello di creare, sull'esempio della \"Biblioth\u00e8que de la Pl\u00e9iade\" francese, una collana di libri prestigiosa e raffinata (carta finissima, rilegatura elegante) che raccogliesse le opere dei maggiori scrittori e poeti italiani ed esteri. Una \u00abbiblioteca ideale\u00bb dei grandi scrittori d'ogni tempo che si svilupppa tra narrativa e poesia, diari e saggi in una serie di volumi curati dai migliori esperti e traduttori. Nei primi quarant'anni di vita sono stati pubblicati 256 titoli (complessivamente 332 volumi), dedicati a 172 autori.\nNella collezione gli autori presenti abbracciano tutte le epoche storiche: dalla Grecia Classica, al Medioevo, dal Rinascimento all'Ottocento, sino al Novecento. Accostando autori e titoli che spaziano dalla poesia italiana e straniera del XX secolo, alla narrativa classica e contemporanea, alla saggistica, alla filosofia, alla spiritualit\u00e0, ha stabilito un canone di classici che si \u00e8 imposto per autorevolezza. I volumi sono diventati pi\u00f9 consistenti, arricchendosi di ricchi apparati di curatela con notizie sui testi e ampie cronologie. Nessun \u00abblu\u00bb, termine col quale s'indica il Meridiano, \u00e8 mai andato fuori catalogo. \nDirettori della collana.\nGiansiro Ferrata fu il primo direttore della collana dal 1970; seguirono Luciano De Maria dal 1986 al 1992, Ernesto Ferrero dal 1993 al 1995. \nDal 1996 al giugno 2020 la direttrice \u00e8 stata Renata Colorni, che \u00e8 riuscita, per alcuni anni, a incrementare il numero delle pubblicazioni annuali dei \u00abblu\u00bb, dalle 7-8 tradizionali uscite fino a 13-14 titoli. Negli ultimi anni le nuove uscite si sono stabilizzate tra i 5 e 6 volumi. Durante la sua direzione, il catalogo si \u00e8 accresciuto di tre quarti. \nDa luglio 2020 il direttore della collana \u00e8 stato temporaneamente il giovane poeta Marco Corsi. Da novembre 2020 \u00e8 stato chiamato a dirigerla Alessandro Piperno.\nIniziative collaterali.\nOltre ai titoli classici, fu deciso di ampliare la collana. Ecco che sono nati due altri grandi filoni: i \"Meridiani-Storia\" e i \"Meridiani Classici dello Spirito\", che si presentano con un aspetto grafico leggermente diverso dai volumi della collana tradizionale. Dal 2005 al 2007 furono editi dei \"Meridiani\" della collana ad un prezzo accessibile ad un vasto pubblico, la serie dei Meridiani Collezione, a pubblicazione settimanale e vendita in edicole e librerie. La carta era meno pregiata di quella della serie originale, ma i testi erano identici.\nNel 2012 la collana dei Meridiani si ampli\u00f2: arrivarono i \"Meridiani paperback\". Due erano le sue tipologie: la prima, \"one to one\", che riproponeva in edizione economica una scelta limitata di titoli gi\u00e0 usciti nel catalogo dei \"Meridiani\"; la seconda, \"novit\u00e0\", inaugurata nel maggio 2014, proponeva opere di autori classici e moderni che contengono materiali inediti. La serie si \u00e8 interrotta presto, nel 2015.\nLibri presenti nella collana.\nCollana \"Album i Meridiani\".\nTra il 1987 e il 1995, all'interno della collana de \"I Meridiani\", sono usciti 9 volumi iconografici dedicati ad altrettanti scrittori."}
{"id": "1495993", "revid": "10652", "url": "https://it.wikipedia.org/wiki?curid=1495993", "title": "Pearson", "text": ""}
{"id": "1496008", "revid": "1590006", "url": "https://it.wikipedia.org/wiki?curid=1496008", "title": "Fabrizio Venerandi", "text": "La notoriet\u00e0 gli viene principalmente dalla serie di racconti \"Io e Ce\u2026\" pubblicata mensilmente dal periodico \"Macworld\" dal 2003 al 2006 (in parte raccolti in \"L'amore \u00e8 un cavolfiore\"). Suoi testi sono apparsi su riviste quali \"La rosa purpurea del cairo\", \"L'immaginazione\", \"Maltese narrazioni\". Molto attivo sul Web, \u00e8 stato, con Antonio Koch, principale motore del sito-blog Lame Rotanti. Interessato alle tecnologie audiovisive e all'applicazione dell'interattivit\u00e0 all'opera letteraria, \u00e8 attivo anche come poeta e performer, sia in versione \"solista\" (che lo ha visto, tra l'altro, partecipare e primeggiare in diversi poetry slam), sia - a partire dal 1999 - all'interno del laboratorio defunto bib(h)icante assieme a Donald Datti, Paola Malaspina e Gianluca Seimandi. Come videoautore \u00e8 presente con diversi video su YouTube. Il testo \"in progress\" \"Persone unite contro Goldrake\", forse il suo pi\u00f9 noto e popolarissimo in rete da anni, \u00e8 molto espressivo della sua poetica.\nSposato e padre di tre figli, vive e lavora a Genova, dove si \u00e8 laureato in lettere con una tesi sul teatro di August Strindberg. Nel 2010 ha fondato insieme a Maria Cecilia Averame la casa editrice digitale Quintadicopertina."}
{"id": "1496016", "revid": "1728", "url": "https://it.wikipedia.org/wiki?curid=1496016", "title": "Diod.", "text": ""}
{"id": "1496018", "revid": "1573940", "url": "https://it.wikipedia.org/wiki?curid=1496018", "title": "Striginae", "text": "Striginae \u00e8 una sottofamiglia degli Strigidi, che comprende le seguenti trib\u00f9:"}
{"id": "1496021", "revid": "35707", "url": "https://it.wikipedia.org/wiki?curid=1496021", "title": "Residents", "text": ""}
{"id": "1496023", "revid": "287204", "url": "https://it.wikipedia.org/wiki?curid=1496023", "title": "Gallarus Oratory", "text": "Il Gallarus Oratory (in irlandese \"S\u00e9ip\u00e9il\u00edn Ghallarais\"), traducibile in italiano nella forma poco usata di Oratorio di Gallaro, \u00e8 considerata la chiesa cristiana pi\u00f9 antica di tutta l'Irlanda.\nLa chiesa, che si trova a Baile na nGall nella contea del Kerry, nella Penisola di Dingle, \u00e8 il sito archeologico pi\u00f9 famoso e interessante della penisola di Dingle. Si tratta di una piccola costruzione con tetto spiovente composta interamente di pietra probabilmente tra il VI e IX secolo.\nA partire dal VI secolo in Irlanda sorsero molti siti monastici in aree isolate. Il Gallarus Oratory \u00e8 infatti un esempio di antico oratorio costruito a secco con le tecniche sviluppatesi fin dal neolitico, sebbene sia stata evidenziata la presenza di tracce di malta che fanno pensare che anticamente le pareti interne ed esterne dell'oratorio fossero intonacate. L'edificio, realizzato a forma di barca rovesciata, ha una pianta rettangolare, approssimativamente di 8 metri di lunghezza, 5 di larghezza e 5 metri di altezza. Il tetto \u00e8 formato dal graduale restringimento del muro perimetrale dalla base verso l'alto. L'edificio \u00e8 i buone condizioni, sebbene si stiano registrando alcuni cedimenti strutturali del tetto, causati dalla mancata manutenzione. L'oratorio ha una piccola entrata situata sul fianco occidentale ed una piccola apertura di forma rotonda sulla parete orientale. Nei pressi dell'entrata si notano due pietre sporgenti con incavi che in tempi antichi erano necessari per sostenere la porta."}
{"id": "1496027", "revid": "767487", "url": "https://it.wikipedia.org/wiki?curid=1496027", "title": "Wahnfried", "text": "Wahnfried \u00e8 il nome che Richard Wagner diede alla sua villa a Bayreuth. Il nome \u00e8 composto dalle parole tedesche \"Wahn\" (illusione, follia) e \"Fried\", (pace, tranquillit\u00e0).\nEsso deriva dalla frase di Richard Wagner che compare sulla facciata della casa: \"Hier wo mein W\u00e4hnen Frieden fand \u2013 Wahnfried \u2013 sei dieses Haus von mir benannt.\" (\"Qui, dove le mie illusioni trovano pace - \"Wahnfried\" - cos\u00ec chiamo la mia casa.\")\nFinanziato da re Ludovico II di Baviera la casa venne costruita tra il 1872 ed il 1874 sotto la supervisione di Carl W\u00f6lfel che segu\u00ec i progetti dell'architetto berlinese Wilhelm Neumann, modificati secondo le indicazioni ed i desideri dello stesso Wagner."}
{"id": "1496028", "revid": "767487", "url": "https://it.wikipedia.org/wiki?curid=1496028", "title": "S\u0103rma\u0219", "text": "S\u0103rma\u0219 (in ungherese \"Salam\u00e1s\") \u00e8 un comune della Romania di 4.120 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 5 villaggi: Fundoaia, Hodo\u0219a, Platone\u0219ti, Runc, S\u0103rma\u0219."}
{"id": "1496029", "revid": "287204", "url": "https://it.wikipedia.org/wiki?curid=1496029", "title": "Sarmas", "text": ""}
{"id": "1496030", "revid": "767487", "url": "https://it.wikipedia.org/wiki?curid=1496030", "title": "Emin Yurdakul Mehmed", "text": "Fin dalla sua prima opera (\"Poesie\", 1897) venne considerato poeta nazionale. Attivo anche in politica sostenne la rivoluzione di Mustafa Kemal Atat\u00fcrk."}
{"id": "1496031", "revid": "767487", "url": "https://it.wikipedia.org/wiki?curid=1496031", "title": "The Bubble (film 2006)", "text": "The Bubble, in ebraico \u05d4\u05d1\u05d5\u05e2\u05d4 o Ha-Buah, \u00e8 un film israeliano del 2006, diretto da Eytan Fox. Il titolo del film (che significa \"La bolla\" in italiano) si riferisce alla citt\u00e0 di Tel Aviv ove il film \u00e8 girato: quest'espressione \u00e8 usata durante il film da una coppia di sconosciuti clienti del ristorante di cui Yali \u00e8 proprietario e si allude alla bolla in cui vive Tel Aviv ossia all'apparente quotidianit\u00e0 e spensieratezza dei cittadini di questa grande citt\u00e0 occidentale nonostante il contesto di guerra e terrore in cui \u00e8 immersa.\nTrama.\nIl giovane soldato Noam (Ohad Knoller) incontra ad un posto di blocco tra Israele e la Cisgiordania un giovane palestinese di nome Ashraf (Yousef 'Joe' Sweid) che vive a Nablus. I due si incontrano nuovamente a Tel Aviv, citt\u00e0 in cui Noam vive con gli amici Lulu (Daniela Virtzer) e Yali (Alon Friedman). Tra i due nasce subito una bella storia d'amore. Per permettere ad Ashraf di restare in Israele Yali lo impiega nel ristorante di cui \u00e8 proprietario. La perfetta padronanza dell'ebraico da parte di Ashraf gli permetter\u00e0 di non avere problemi con le istituzioni israeliane. Quando per\u00f2 Sharon (Oded Leopold), l'ex ragazzo di Lulu, svela a tutti che Ashraf \u00e8 palestinese, questi decide di ritornare a Nablus. Sar\u00e0 quindi Noam, con l'aiuto dell'amica Lulu, che andr\u00e0 a cercarlo in Cisgiordania. In quelle circostanze Jihad, il futuro cognato di Ashraf, scoprir\u00e0 la relazione segreta dei due innamorati. Ashraf decide pertanto di rivelare il suo segreto alla sorella Rana (Ruba Blal), proprio nel giorno del suo matrimonio con Jihad. Ashraf capisce che da quel momento la sua vita sar\u00e0 sempre pi\u00f9 complicata e che la sua omosessualit\u00e0 difficilmente sar\u00e0 accettata a Nablus. Quel giorno Jihad organizza un attentato a Tel Aviv dove Yali perder\u00e0 l'uso delle gambe. L'esercito israeliano nella foga di trovare a Nablus il mandante dell'attentato uccide per errore la sorella di Ashraf. Quest'ultimo decide quindi di vendicarsi e di farsi esplodere a Tel Aviv proprio nel ristorante dove aveva lavorato. Mentre sta per farsi esplodere vede per\u00f2 il suo amante Noam e decide cos\u00ec di farsi esplodere in mezzo alla strada deserta affinch\u00e9 nessuno, eccetto s\u00e9 stesso, resti coinvolto nell'attentato. In pochi istanti Noam capisce tutto, si avvicina ad Ashraf, i due si baciano ed esplodono insieme: saranno le uniche vittime di questo attentato."}
{"id": "1496038", "revid": "767487", "url": "https://it.wikipedia.org/wiki?curid=1496038", "title": "S\u00e2ncr\u0103ieni", "text": "S\u00e2ncr\u0103ieni (in passato \"Ciuc-S\u00e2ncraiu\", in ungherese \"Cs\u00edkszentkir\u00e1ly\") \u00e8 un comune della Romania di 2.609 abitanti, ubicato nel distretto di Harghita, nella regione storica della Transilvania.\nNel 2004 i villaggi di Leliceni e S\u00e2ntimbru si distaccarono da S\u00e2ncr\u0103ieni per formare due nuovi comuni."}
{"id": "1496039", "revid": "287204", "url": "https://it.wikipedia.org/wiki?curid=1496039", "title": "Sancraieni", "text": ""}
{"id": "1496040", "revid": "1666804", "url": "https://it.wikipedia.org/wiki?curid=1496040", "title": "Lucio Cecilio Metello Dentro", "text": "Biografia.\nCondusse un esercito contro i Senoni durante la battaglia di Arezzo, dove i Romani furono annientati, e fu figlio o nipote di Quinto Cecilio. Fu il primo a cui fu dato il cognomen Metello, \nCi sono alcune controversie che ruotano attorno alla data della morte di Metello Denter. Alcune fonti affermano infatti che venne ucciso nel 284 a.C. nella battaglia di Arezzo, mentre altri affermano che avrebbe trovato la morte l'anno successivo, quando ricopriva la carica di pretore, sempre in una battaglia contro i Senoni. Quest'ultima teoria sembra per\u00f2 non trovare un riscontro poich\u00e9 era difficile che un console venisse eletto pretore alla distanza di un anno dal suo mandato, specialmente dopo una sconfitta."}
{"id": "1496043", "revid": "486946", "url": "https://it.wikipedia.org/wiki?curid=1496043", "title": "Lucius Caecilius Metellus Denter", "text": ""}
{"id": "1496044", "revid": "1718925", "url": "https://it.wikipedia.org/wiki?curid=1496044", "title": "Giovanni Agostino Abate", "text": "Biografia.\nFiglio di Leonardo, berrettaio savonese, esercit\u00f2 anche il mestiere paterno e nel 1522 divenne castellano di San Giorgio di Lavagnola, luogo di origine della sua famiglia. Partecip\u00f2 alla difesa di Savona minacciata pi\u00f9 volte dai Genovesi, fino alla distruzione del porto, nel 1528, alla cui ricostruzione prese parte. Fu membro del Consiglio degli Anziani di Savona e tratt\u00f2 la soluzione dei contrasti territoriali sorti con Vezzi nel 1536.\nScrisse di matematica, di geometria ed \u00e8 sua anche una trascrizione degli \"Statuti dell'arte dei berrettieri in Savona del 1473\". Ma l'Abati \u00e8 importante soprattutto per la storia del comune di Savona, avendo scritto una storia delle \"Guerre successe dal 1498 sin al 1567\" e le \"Cronache savonesi dal 1500 al 1570\". "}
{"id": "1496047", "revid": "767487", "url": "https://it.wikipedia.org/wiki?curid=1496047", "title": "S\u00e2ndominic", "text": "S\u00e2ndominic (in ungherese \"Cs\u00edkszentdomokos\") \u00e8 un comune della Romania di 6.478 abitanti, ubicato nel distretto di Harghita, nella regione storica della Transilvania.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1496051", "revid": "287204", "url": "https://it.wikipedia.org/wiki?curid=1496051", "title": "Sandominic", "text": ""}
{"id": "1496052", "revid": "147575", "url": "https://it.wikipedia.org/wiki?curid=1496052", "title": "Petrov affair", "text": ""}
{"id": "1496055", "revid": "767487", "url": "https://it.wikipedia.org/wiki?curid=1496055", "title": "Giunia Claudia", "text": "Figlia di Marco Giunio Silano, console e collaboratore e amico di Tiberio, Giunia fu la prima moglie del futuro imperatore Caligola. Il matrimonio avvenne nel 33 ad Anzio, secondo quanto scrive Cassio Dione (\"Storia romana\", lviii.25.2), oppure prima della caduta di Seiano (avvenuta nel 31), secondo Gaio Svetonio Tranquillo (\"Vite dei Cesari, Caligola\", 12.1), che la chiama Giunia Claudilla (\"Iunia Claudilla\").\nClaudia mor\u00ec nel 36, di parto."}
{"id": "1496057", "revid": "3082", "url": "https://it.wikipedia.org/wiki?curid=1496057", "title": "Giunia Claudilla", "text": ""}
{"id": "1496058", "revid": "1368145", "url": "https://it.wikipedia.org/wiki?curid=1496058", "title": "Quinto Cecilio", "text": ""}
{"id": "1496061", "revid": "767487", "url": "https://it.wikipedia.org/wiki?curid=1496061", "title": "S\u00e2nmartin (Harghita)", "text": "S\u00e2nmartin (in ungherese \"Cs\u00edkszentm\u00e1rton\") \u00e8 un comune della Romania di 2.356 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 3 villaggi: Ciucani, S\u00e2nmartin, Valea Uzului.\nNel 2002 si \u00e8 staccato da S\u00e2nmartin il villaggio di Cozmeni, divenuto comune autonomo.\nLa maggioranza della popolazione (circa il 97%) \u00e8 di etnia \"Sz\u00e9kely\"."}
{"id": "1496063", "revid": "324090", "url": "https://it.wikipedia.org/wiki?curid=1496063", "title": "Citazione (diritto)", "text": ""}
{"id": "1496064", "revid": "767487", "url": "https://it.wikipedia.org/wiki?curid=1496064", "title": "S\u00e2nsimion", "text": "S\u00e2nsimion (in ungherese \"Cs\u00edkszentsimon\") \u00e8 un comune della Romania di 3.528 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: Cet\u0103\u021buia e S\u00e2nsimion.\nLa maggioranza della popolazione (circa il 98%) \u00e8 di etnia \"Sz\u00e9kely\"."}
{"id": "1496066", "revid": "287204", "url": "https://it.wikipedia.org/wiki?curid=1496066", "title": "Sansimion", "text": ""}
{"id": "1496067", "revid": "767487", "url": "https://it.wikipedia.org/wiki?curid=1496067", "title": "LaFee", "text": "Artista di genere Alternative rock/gothic rock, ha venduto pi\u00f9 di un milione di copie nel mondo. \u00c8 conosciuta principalmente nell'Europa centrale, soprattutto nei paesi di lingua tedesca.\nHa debuttato nel 2006 con l'album \"LaFee\", pubblicando negli anni seguenti diversi album e singoli. Inizialmente legata alla EMI, dal 2009 i suoi dischi sono pubblicati dall'etichetta discografica Capitol.\nBiografia.\nNata a Stolberg (Rhld.), \u00e8 la figlia pi\u00f9 giovane di Bernhard e Keriakoulla Klein. Sua madre \u00e8 di origini greche, mentre il padre \u00e8 tedesco. Ha un fratello di quattro anni pi\u00f9 grande, Andreas. Nel 2007 si \u00e8 diplomata presso una Hauptschule.\nGli esordi e il debutto (\"LaFee\").\nHa cominciato ad inviare vari demo a diversi show televisivi a partire dall'et\u00e0 di nove anni, ed \u00e8 stata invitata a partecipare a tre di questi. Nel settembre 2004, all'et\u00e0 di tredici anni, ha partecipato al \"Kiddy Contest\", un concorso televisivo canoro per ragazzi, dove \u00e8 stata notata dal produttore Bob Arnz, che le ha proposto un contratto con la nota etichetta discografica EMI.\nIl 10 marzo 2006 \u00e8 uscito \"Virus\", singolo apripista del suo album di debutto, l'eponimo \"LaFee\". Fin dall'inizio della sua carriera \u00e8 stata supportata dal magazine \"Bravo\".\nSuccessivamente sono usciti, nell'ordine, i singoli \"Prinzesschen\" (\"Principessina\"), \"Was ist das\" (\"Cos'\u00e8 questo\") e \"Mitternacht\" (\"Mezzanotte\"). Tutti e quattro i singoli hanno avuto un discreto successo di vendite in Svizzera e Austria. L'album ha riscosso parecchio successo tanto da venir premiato con il disco di platino in Austria.\nTra il novembre 2006 e la primavera del 2007 ha inoltre recitato nella soap opera \"Ninas Welt\" (\"Il mondo di Nina\").\nIl 31 dicembre 2006 ha tenuto il suo concerto pi\u00f9 grande alla Porta di Brandeburgo, a Berlino.\n\"Jetzt erst recht\", il secondo disco.\nIl 6 luglio 2007 \u00e8 uscito il suo secondo album, \"Jetzt erst recht\" (\"Adesso pi\u00f9 che mai\"), che in breve tempo si \u00e8 aggiudicato il disco d'oro in Germania, raggiunto la vetta della classifica austriaca e buone posizioni in Germania, Svizzera e entrando in classifica anche in Francia. Il singolo apripista \u00e8 stato \"Heul doch\" (\"Piangi\"), di buon successo commerciale.\nSuccessivamente sono stati pubblicati \"Beweg dein Arsch\" (\"Muovi il sedere\") e \"Wer bin ich\" (\"Chi sono io\").\nHa ricevuto l'Echo Award come \"Miglior artista emergente\". Nell'aprile 2008 l'album \u00e8 uscito anche in Italia.\n\u00c8 apparsa nella soap opera tedesca \"Gute Zeiten, Schlechte Zeiten\".\nIl debutto in inglese: \"Shut Up\".\nNel 2008 ha pubblicato in tutta Europa il suo primo album inciso interamente in lingua inglese, \"Shut Up\". Conteneva dodici tracce prese dai due album precedenti e tradotte dal tedesco. Il disco \u00e8 il peggiore della sua carriera, con vendite bassissime in tutto il continente; venne infatti estratto un solo singolo, \"Shut Up\", la versione inglese di \"Heul doch\".\n\"Ring Frei\".\nIl 21 novembre 2008 \u00e8 stato pubblicato \"Ring Frei\", singolo tratto dall'omonimo quarto album in studio della cantante, uscito il 2 gennaio 2009. Il disco ha debuttato alla sesta posizione\ndella classifica tedesca, alla quinta in quella austriaca e alla ventunesima in Svizzera, entrando anche in quella francese. Il 6 marzo del 2009 \u00e8 uscito un secondo singolo, \"Scheiss Liebe\" (\"Amore di merda\"). L'album non \u00e8 ancora uscito in Italia.\nNello stesso anno ha intrapreso un tour di diverse tappe in Germania, Svizzera e Austria.\nAl termine di quest'ultimo si \u00e8 presa, per la prima volta dall'inizio della sua carriera, una pausa.\nDalla EMI alla Capitol.\nNel novembre 2009 \u00e8 stata pubblicata la sua prima raccolta, \"The Best of LaFee\". Disponibile in due diverse versioni, edizione \"giorno\" con un CD e edizione \"notte\" con due CD, l'album ha raggiunto la vetta della classifica austriaca; il singolo di lancio \"Der Regen f\u00e4llt\", contenuto originariamente nell'album \"Jetzt erst recht\", \nNello stesso periodo fu annunciato che le future pubblicazioni della cantante, con l'intenzione di seguire un percorso musicale diverso da quello precedentemente svolto, perdendo cos\u00ec anche la collaborazione dello storico gruppo che l'ha accompagnata nelle registrazioni dei suoi primi dischi, usciranno non pi\u00f9 per la EMI, bens\u00ec per la Capitol, comunque legata alla EMI.\n\"Frei\".\nIl 29 maggio 2011 \u00e8 stato pubblicato un nuovo singolo, Ich Bin, che anticipa l'album Frei in uscita il primo luglio.\nLaFee ha dichiarato pi\u00f9 volte che quest'album sar\u00e0 diverso dai precedenti, dove prevalevano sonorit\u00e0 gothic-rock e lei aveva un look aggressivo, tipico da teenager ribelle. Ora che ha 21 anni \u00e8 decisa a prendere altre direzioni musicali."}
{"id": "1496070", "revid": "767487", "url": "https://it.wikipedia.org/wiki?curid=1496070", "title": "Pete Rock &amp; CL Smooth", "text": "Pete Rock &amp; C.L. Smooth \u00e8 stato un gruppo musicale hip hop statunitense di Mount Vernon (New York). Hanno fatto il loro debutto nel mondo del rap con l'EP del 1991, \"All Souled Out\", che con dei discreti dati di vendita ha convinto la Elektra Records a spianare la strada al duo per la pubblicazione nel 1992 dell'album LP \"Mecca and the Soul Brother\".\nCome produttore, DJ Pete Rock (Peter Phillips) ha avuto una preferenza per un lato scuro del soul e del jazz come ispirazione per i suoi campionamenti; mentre la voce guida del duo, CL Smooth (Corey Penn) inseriva una vena filosofica nelle rime dei suoi rap, evitando temi troppo \"profani\". Il singolo che ha segnato la loro carriera \u00e8 stato \u201c\"They Reminisce Over You (T.R.O.Y.)\"\u201d, una sorta di tributo in onore dell'amico Troy \"Trouble T-Roy\" Dixon, membro del gruppo Heavy D &amp; the Boyz, morto nel 1990 a 22 anni.\nL'album del 1994 \"The Main Ingredient\" fu il loro seguente lavoro, apparso per lo pi\u00f9 come un collage di \"guest appearances\" per remix, colonne sonore ed altri lavori minori. Public Enemy, EPMD, Heavy D e Johnny Gill furono gli artisti principali che collaborarono con il duo, ottenendo cos\u00ec credito tanto da produrre il singolo di ritorno dei Run-DMCdel 1993 'Down with the King'. A dispetto di questo, il duo non arriv\u00f2 pi\u00f9 a vendite che gli permisero di ottenere almeno il disco d'oro.\nSeparatisi nel 1995 (poco dopo aver collaborato allo spot della Sprite), si riunirono successivamente per la registrazione dei dischi da solista di Pete Rock \"Soul Survivor\" del 1998, \"PeteStrumentals\" del 2001, e \"Soul Survivor II\" del 2004. Si sono riuniti anche per un tour che anticipava l'uscita di un nuovo album, chiuso al famoso locale di Londra \"Jazz Cafe\". Nonostante queste intermittenti collaborazioni, in separate interviste i due hanno escluso il ritorno al lavoro assieme a tempo pieno.\nLa loro raccolta di \"best of\", \"\", \u00e8 stata pubblicata dalla Elektra nel 2003."}
{"id": "1496073", "revid": "106456", "url": "https://it.wikipedia.org/wiki?curid=1496073", "title": "Mi\u00f1o (fiume)", "text": "Il Mi\u00f1o (in portoghese: \"Minho\") \u00e8 un fiume situato nel nord ovest della Penisola Iberica, in Galizia, Spagna e Portogallo. Nasce a Fontemi\u00f1a, situata nella provincia di Lugo, a 600 metri sopra il livello del mare. \u00c8 il fiume pi\u00f9 lungo della Galizia e sfocia nell'Oceano Atlantico a Caminha, Portogallo.\nCorso del fiume.\nTutto il suo corso \u00e8 stato dichiarato riserva della biosfera. Il fiume Mi\u00f1o percorre i suoi primi chilometri lungo la Meseta de Lugo. Tra Lugo e Orense il Mi\u00f1o si incontra con tre affluenti (Balesar, Peares e Velle) e tra Orense e la frontiera col Portogallo con due affluenti (Castrelo de Mi\u00f1o e Frieria). \nSupera, nei suoi ultimi 76 chilometri la frontiera con il Portogallo, sbocca nell'Oceano Atlantico formando un estuario. \u00c8 navigabile nei suoi ultimi 33\u00a0km."}
{"id": "1496076", "revid": "125772066", "url": "https://it.wikipedia.org/wiki?curid=1496076", "title": "Euridice Axen", "text": "Biografia.\nFiglia dell'attrice svedese Eva Ax\u00e9n e dell'attore, regista e doppiatore italiano Adalberto Maria Merli, Euridice porta il cognome materno per comune accordo dei genitori.\nAttrice di teatro, radio e televisione, debutta sul palcoscenico nel 2003, interpretando il ruolo di Fedra ne \"Il Minotauro\", diretta da F. Bianconi. Nel 2006 \u00e8 protagonista in \"Memorie dal sottosuolo\" di F\u00ebdor Dostoevskij, regia di e con Gabriele Lavia. Nel 2007 \u00e8 protagonista del \"Matrimonio\" di Anton \u010cechov, diretto e interpretato da Fabio Poggiali. Tra il 2005 e il 2006 appare su Canale 5 nel ruolo di Monica Graziosi nella soap opera \"CentoVetrine\"; quindi entra nel cast di un'altra soap, \"Vivere\", in cui riveste fino al 2007 il ruolo di Valeria Castri. Nel 2009 \u00e8 tra i protagonisti della serie televisiva di Rai 1 \"Medicina generale\" nel ruolo di Letizia Conti.\nDal 2010 al 2012 \u00e8 protagonista, nel ruolo del capitano dei Carabinieri Lucia Brancato, della serie di Canale 5 \"R.I.S. Roma - Delitti imperfetti\". Frattanto nel 2011 \u00e8 anche nel cast principale della serie di Rai 1 \"Cugino &amp; cugino\", al fianco di Giulio Scarpati e Nino Frassica. Dal 2013 \u00e8 nella serie TV \"Le tre rose di Eva\", con il ruolo di Veronica Torre, e nello stesso anno prende parte al videoclip \"Alla fine\" di Renato Zero, diretto da Alessandro D'Alatri.\nA teatro, nel 2014 \u00e8 insieme a Simone Montedoro nella commedia \"Se tornassi indietro\", mentre l'anno seguente dapprima recita nella commedia \"Zio Pino\", ancora con Montedoro e Stefano Fresi, ed \u00e8 poi protagonista di \"Love's Kamikaze\", testo che affronta la questione arabo-israeliana; sempre nel 2015 \u00e8 al cinema con \"Crushed Lives - Il sesso dopo i figli\" di Alessandro Colizzi, mentre in televisione partecipa all'episodio \"Copkiller\" della serie \"L'ispettore Coliandro\". Nella stagione 2015-2016 \u00e8 a teatro insieme a Stefania Sandrelli nella commedia \"Il bagno\", diretta da Gabriel Garcia Olivares, e prende parte come guest alla serie TV \"The Young Pope\" di Paolo Sorrentino.\nNel 2018, ancora per la regia di Sorrentino, \u00e8 tra i protagonisti del film \"Loro\" nel ruolo di Tamara; per questa interpretazione riceve numerosi apprezzamenti, vincendo il Premio Guglielmo Biraghi al Nastro d'argento e l'anno seguente alla 76\u00aa Mostra internazionale d'arte cinematografica di Venezia, il Filming Italy Movie Award come attrice rivelazione. In precedenza, nel 2018 aveva debuttato come conduttrice televisiva con il programma \"Cinepop\" di Sky Cinema."}
{"id": "1496077", "revid": "767487", "url": "https://it.wikipedia.org/wiki?curid=1496077", "title": "S\u00e2ntimbru (Harghita)", "text": "S\u00e2ntimbru (in ungherese \"Cs\u00edkszentimre\") \u00e8 un comune della Romania di 2.055 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: S\u00e2ntimbru e S\u00e2ntimbru-B\u0103i.\nS\u00e2ntimbru si \u00e8 staccato nel 2004 dal comune di S\u00e2ncr\u0103ieni, divenendo comune autonomo.\nLa maggioranza della popolazione \u00e8 di etnia \"Sz\u00e9kely\"."}
{"id": "1496079", "revid": "78273", "url": "https://it.wikipedia.org/wiki?curid=1496079", "title": "Mamba verde", "text": ""}
{"id": "1496081", "revid": "110157", "url": "https://it.wikipedia.org/wiki?curid=1496081", "title": "Chiesa della Madonna del Lago (Castel Gandolfo)", "text": "La chiesa di Maria Santissima del lago Albano, comunemente nota come Madonna del Lago, \u00e8 un luogo di culto cattolico della diocesi suburbicaria di Albano situato sulle rive del lago Albano, in comune di Castel Gandolfo, in provincia di Roma, nei Castelli Romani.\n\u00c8 una rettor\u00eca della parrocchia della collegiata di San Tommaso di Castel Gandolfo. Grazie alla vicinanza con le Ville Pontificie di Castel Gandolfo, fu oggetto della visita di due papi, Paolo VI e Giovanni Paolo II.\nStoria.\nIl lago Albano \u00e8 un cratere vulcanico secondario formatosi dal collasso del Vulcano Laziale circa 150.000 anni fa e colmato d'acqua in seguito ad una \"fase idromagmatica\". La prima antropizzazione delle sue coste di cui resta traccia risale a quattromila anni fa circa (XX-XV secolo a.C.), epoca a cui \u00e8 riconducibile il cosiddetto \"Villaggio delle Macine\", un insediamento palafitticolo sulla costa settentrionale, da molti ricondotto alla struttura urbanistica della mitica capitale latina di \"Alba Longa\", rasa al suolo dai Romani nel VI secolo a.C. e dal cui nome deriv\u00f2 l'etimo trasmesso al lago fin dall'et\u00e0 antica.\nIn seguito il crinale interno del cratere del lago ospit\u00f2 numerose ville patrizie suburbane in et\u00e0 repubblicana ed imperiale. Nel Medioevo fu abbandonato, e l'unica attivit\u00e0 che vi si svolse fu quella della pesca in acqua dolce, rimasta fiorente fino all'Ottocento.\nAll'inizio del Novecento inizi\u00f2 una seconda fase di antropizzazione dei dintorni del lago, ad uso turistico, agevolata dal passaggio attraverso il cratere (che rese necessario lo scavo di due gallerie ferroviarie) del lago della ferrovia Roma-Albano (1889). Il massimo sviluppo della presenza umana nell'area del lago si ebbe con la scelta di svolgervi le gare di canottaggio delle Olimpiadi di Roma del 1960: furono costruite le strutture del CONI (stadio olimpico, piattaforme di partenza ed edifici connessi) e le infrastrutture per raggiungerle, la strada statale 140 del \"lago Olimpico\" (e la sua diramazione che attraversa il cratere vulcanico con un traforo di 3.5 chilometri) e la cestovia per Castel Gandolfo.\nIn coincidenza con questa grande trasformazione di un'area finora depressa, l'allora parroco di Castel Gandolfo, don Dino Sella, promosse l'iniziativa di una processione di barche sul lago dedicata alla Madonna. La processione partiva dagli impianti del CONI ed arrivava fino alla localit\u00e0 I Quadri, presso il ninfeo del Bergantino.\nPapa Paolo VI, alla luce di questa pittoresca pratica dei castellani, si impegn\u00f2 a far costruire una chiesa sulla spiaggia del lago. A tale scopo chiam\u00f2 l'ingegnere Francesco Vacchini, direttore tecnico della Fabbrica di San Pietro. La chiesa doveva essere non molto grande, perch\u00e9 oltre i periodi di maggiore affluenza turistica la popolazione stabile si riduceva drasticamente a poche decine di persone, ma \"simbolo evidente della presenza cristiana\" (Vacchini): i lavori cominciarono nel 1966 e furono completati nel 1977.\nPaolo VI consacr\u00f2 personalmente la nuova chiesa il 15 agosto 1977, giorno della festa dell'Assunta, gi\u00e0 gravemente malato (sarebbe morto l'anno seguente, proprio durante la villeggiatura a Castel Gandolfo). Disse infatti queste parole:\nIl 2 settembre 1979 Giovanni Paolo II volle visitare nuovamente la chiesa, ricordando il predecessore (a parte il breve regno di Giovanni Paolo I) con parole affettuose.\nDescrizione.\nCos\u00ec il progettista, Francesco Vacchini, ha riassunto le linee guida del proprio lavoro alla Madonna del Lago. Il risultato di questo paradigma (Ticconi) \u00e8 un'aula ecclesiale divisa in due:una parte all'aperto, per i periodi di maggior affluenza che si suppone siano quelli estivi, ed una parte al chiuso, adatta all'inverno.\nLa chiesa \u00e8 sormontata da una struttura a ventaglio in cemento armato dipinto di bianco sormontata da una croce, che nelle intenzioni del progettista era una metafora della vela della \"navicella del Principe degli Apostoli che naviga sulle acque del lago\" (Vacchini), e che adempie alla funzione di rendere visibile il luogo di culto da ogni punto.\nGran parte dell'arredo liturgico dell'interno \u00e8 di Tommaso Gismondi: le stazioni della Via Crucis, la statua della Madonna, il tabernacolo ed una \"Piet\u00e0\" dono di Paolo VI."}
{"id": "1496084", "revid": "1573940", "url": "https://it.wikipedia.org/wiki?curid=1496084", "title": "Arkys", "text": "Arkys \u00e8 un genere di ragni appartenente alla famiglia Arkyidae.\nEtimologia.\nIl nome deriva dal greco , \"\u00e0rkys\", cio\u00e8 \"rete da caccia\", a causa del modo di disporre la ragnatela.\nDistribuzione.\nLe 31 specie oggi note di questo genere sono state rinvenute in Oceania e in Indonesia.\nTassonomia.\nGenere di controversa attribuzione, assegnato \"in primis\" alla famiglia Mimetidae , fino ad un lavoro dell'aracnologa Davies (1988b) che, \"contra\" un lavoro di Heimer (1984a), lo spost\u00f2 alla famiglia Tetragnathidae . In seguito, uno studio di Scharff &amp; Coddington del 1997 lo ha assegnato alla famiglia Araneidae . A seguito di un lavoro dell'aracnologo Dimitrov et al. del 2017, ha composto famiglia a s\u00e9, con il nome di Arkyidae insieme al genere Demadiana.\nConsiderato sinonimo anteriore di \"Archemorus\" a seguito del succitato lavoro di Heimer e anche di \"Aerea\" e di \"Neoarchemorus\" a seguito di uno studio degli aracnologi Framenau, Scharff &amp; Harvey del 2010.\nLa denominazione \"Arcys\" reperita in alcuni studi \u00e8 da intendersi un refuso.\nDal 2017 non sono stati esaminati esemplari di questo genere.\nA giugno 2017, si compone di 31 specie:"}
{"id": "1496085", "revid": "121407744", "url": "https://it.wikipedia.org/wiki?curid=1496085", "title": "Bassano Volley", "text": "Il Bassano Volley \u00e8 una squadra di pallavolo maschile di Bassano del Grappa, che ha militato in Serie A2 dal campionato 2003/04 al campionato 2009/10. Dalla stagione 2017/2018 milita in Serie C.\nStoria.\nLa societ\u00e0 nacque nel 1999 in seguito alla fusione di due societ\u00e0 vicentine: la \"Pallavolo\" di Mussolente e la gi\u00e0 presente \"Volley Bassano\", che svolgeva per\u00f2 solo attivit\u00e0 dopolavoristica per i Vigili del Fuoco di Bassano del Grappa. Esord\u00ec in A2 nel 2003-04.\nLa prima squadra consegu\u00ec il suo miglior risultato nella stagione 2004-05, quando si qualific\u00f2 per la finale dei \"play-off\" validi per la promozione in A1, perdendo di fronte alla Terra Sarda Cagliari.\nCon il settore giovanile, a cui negli ultimi anni la societ\u00e0 si \u00e8 dedicata, ha raggiunto nella stagione 2007-08 le finali nazionali Under-14 di Boy League (allenatori Mauro Marchetti, Lucio Santimaria e Carmelino Leonel).\nDopo alcune stagioni in Serie B, nella stagione 2017/2018 partecipa al campionato regionale di Serie C, raggiungendo la Finale di Coppa Veneto persa poi contro l'Olimpia Zan\u00e8.\nNella Stagione 2018-2019 perde la Finale PlayOff di Serie C ai danni della Pallavolo DaRold Logistic Belluno.\nDopo l\u2019annullamento dell\u2019annata sportiva successiva causa COVID-19, nella stagione 2020-2021 conclude al primo posto il proprio girone del Campionato di Serie C, vincendo poi la finale promozione per la Serie B contro l\u2019Olimpia Zan\u00e8.\nRoster 2020-2021.\n1.Matteo Parolin\n2.Giacomo Rampin\n4.Daniele Fassinato \n5.Andrea Gazzola\n6.Nicol\u00f2 Pontarollo\n8.Ferdinando De Luca\n9.Domenico Carlesso\n10.Daniel Stragliotto\n11.Enrico Tosin\n14.Giacomo Sgarbossa\n15.Nicola Andriollo\n16.Claudio Bizzotto\n18.Andrea Munari\n25.Lorenzo Bertagnin \nAllenatore: Leonel Carmelino\nDirigente Accompagnatore: Rossana Pesavento\nScoutman: Andrea Lanza\nFisioterapista: Riccardo Guarise\nPreparatore Atletico: Lara Bizzotto\nUfficio Stampa: Mauro Sabino"}
{"id": "1496089", "revid": "767487", "url": "https://it.wikipedia.org/wiki?curid=1496089", "title": "Secuieni (Harghita)", "text": "Secuieni (in ungherese \"\u00dajsz\u00e9kely\") \u00e8 un comune della Romania di 2.788 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 3 villaggi: Bodogaia, Eliseni, Secuieni.\nLa maggioranza della popolazione (circa il 93%) \u00e8 di etnia \"Sz\u00e9kely\"."}
{"id": "1496095", "revid": "78273", "url": "https://it.wikipedia.org/wiki?curid=1496095", "title": "Basses-Alpes", "text": ""}
{"id": "1496096", "revid": "110157", "url": "https://it.wikipedia.org/wiki?curid=1496096", "title": "Chiesa del Sacro Cuore (Grottaferrata)", "text": "La chiesa Parrocchiale del Sacro Cuore di Ges\u00f9 \u00e8 un luogo di culto cattolico di Grottaferrata, in citt\u00e0 metropolitana di Roma e sede suburbicaria di Frascati.\nLa chiesa venne progettata nel 1918 e nello stesso anno fu posta la prima pietra, alla presenza del cardinal Giovanni Cagliero. Il 31 ottobre 1928 la chiesa fu consacrata al culto ed affidata ai padri Salesiani, che l'hanno retta fino al 1963, anno in cui la parrocchia pass\u00f2 al clero secolare."}
{"id": "1496101", "revid": "599013", "url": "https://it.wikipedia.org/wiki?curid=1496101", "title": "Benito Sarti", "text": "Caratteristiche tecniche.\nImpiegato preferibilmente come terzino, all'occorrenza ben si disimpegn\u00f2 anche come centromediano.\nCarriera.\nFiglio di un ortolano, si form\u00f2 nella squadra della sua citt\u00e0, il , con cui esord\u00ec in Serie A durante il campionato 1955-1956. Nel 1957 pass\u00f2 alla e poi, nel 1959, venne acquistato dalla per circa 80 milioni di lire; a Torino partecip\u00f2 alla fase conclusiva del ciclo del Trio Magico. Il 9 novembre 1958 aveva debuttato in nazionale a Parigi, in un'amichevole contro la terminata sul 2-2.\nSul finire del 1962, nel corso della \"classica\" contro il , si frattur\u00f2 il menisco rimanendo fermo per due mesi. L'infortunio gli cost\u00f2 la maglia azzurra: dopo quello stop, infatti, Sarti non fu pi\u00f9 convocato in nazionale. Con la Juventus, club a cui leg\u00f2 la maggior parte della carriera militandovi per nove stagioni, vinse tre scudetti e tre Coppe Italia. Lasci\u00f2 i bianconeri nel 1968, abbandonando il calcio dopo una breve parentesi con il .\nIn Serie A collezion\u00f2 in totale 296 presenze e 1 gol."}
{"id": "1496105", "revid": "1573940", "url": "https://it.wikipedia.org/wiki?curid=1496105", "title": "Artonis", "text": "Artonis \u00e8 un genere di ragni appartenente alla famiglia Araneidae.\nDistribuzione.\nLe due specie oggi note di questo genere sono state reperite in Birmania ed Etiopia; le localit\u00e0 di rinvenimento delle due specie sono lontane migliaia di chilometri, \u00e8 probabile che vi siamo altre specie ancora da scoprire o che queste siano da riclassificare.\nTassonomia.\nPur essendo stato trasferito dalla famiglia Theridiidae fin dal 1964 da Levi, la sua precisa definizione tassonomica, e relativa attribuzione ad una sottofamiglia, \u00e8 ancora incerta.\nDal 2013 non sono stati esaminati esemplari di questo genere.\nA maggio 2014, si compone di due specie:"}
{"id": "1496107", "revid": "767487", "url": "https://it.wikipedia.org/wiki?curid=1496107", "title": "E io mi gioco la bambina", "text": "E io mi gioco la bambina (\"Little Miss Marker\") \u00e8 un film del 1980 diretto da Walter Bernstein e interpretato da Walter Matthau, Tony Curtis e Julie Andrews.\n\u00c8 il remake di \"Little Miss Marker\", un film del 1934 diretto da Alexander Hall che aveva come interpreti Adolphe Menjou e Shirley Temple.\nTrama.\n\"Tristezza\", burbero gestore di una sala scommesse ippiche, accetta in pegno da un accanito giocatore la sua piccola figlia. Il giocatore, dopo aver perso tutto il suo denaro nelle corse di cavalli, si suicida, lasciando la bambina a Tristezza. Quest'ultimo \u00e8 costretto a prendersi cura della piccola, a cui poco a poco si affeziona, e che tratta sempre pi\u00f9 come una figlia.\nUn gangster locale, Blackie, lo costringe ad aiutarlo a mettere in piedi un casin\u00f2 nella villa di Amanda, amante e debitrice di Blackie. Amanda si affeziona immediatamente alla bambina, ma ha continui screzi con Tristezza. Poco a poco, per\u00f2, i due scoprono di amarsi, suscitando la gelosia di Blackie.\nProduzione.\nIl film \u00e8 stato prodotto dalla Universal Studios. Le scene sono state girate a Santa Rosa (California).\nTagline.\nLa tagline per il film \u00e8:\nDistribuzione.\nIl film \u00e8 stato distribuito in diversi paesi, con titoli e date differenti:\nAccoglienza.\nIl film su IMDb ottiene un punteggio di 6.3/10, mentre su MYmovies 2.98/5."}
{"id": "1496109", "revid": "1566286", "url": "https://it.wikipedia.org/wiki?curid=1496109", "title": "Matt Dallas", "text": "Biografia.\nMatt Dallas \u00e8 il maggiore di quattro figli, ha infatti due fratelli e una sorella minori. Inizia ad interessarsi alla recitazione all'et\u00e0 di dodici anni, quando la nonna lo porta ad assistere ad una rappresentazione de \"Il brutto anatroccolo\": da allora, decide di diventare un attore ed inizia a impegnarsi per riuscirci. Si iscrive alla \"North Valley School for the Arts\" e intanto lavora come cameriere part-time.\nSi trasferisce a Los Angeles, California, all'et\u00e0 di diciott'anni per continuare il suo percorso di formazione. Nel frattempo, lavora come modello. Ottiene, inizialmente, parti minori in alcuni film (\"Way of the Vampire\", \"Camp Slaughter\", \"Wannabe\"), fino a ricoprire il ruolo di protagonista in \"Kyle XY\", dal 2006 al 2009. Durante le riprese della serie, affitta una casa a Vancouver.\nSuccessivamente, entra a far parte del cast di \"Eastwick\", dove interpreta Chad, il ragazzo di Roxie (Rebecca Romijn). Recita nel film \"Un principe in giacca e cravatta\" al fianco di Hilary Duff.\nMatt Dallas \u00e8 apparso anche in alcuni videoclip: \"Geek Love\" di Fun 3 nel 2004, \"Goodbye My Lover\" di James Blunt nel 2005 e \"Thinking of You\" di Katy Perry nel 2008.\nVita privata.\nIl 6 gennaio 2013 Dallas ha annunciato il proprio fidanzamento con il musicista e discografico Blue Hamilton, che ha successivamente sposato il 5 giugno 2015 dopo cinque anni di frequentazione. Il 22 dicembre 2015 la coppia ha annunciato attraverso il proprio canale YouTube di aver adottato un figlio di due anni, Crow.\nDoppiatori italiani.\nNelle versioni in italiano dei suoi film, Matt Dallas \u00e8 stato doppiato da:"}
{"id": "1496110", "revid": "124552218", "url": "https://it.wikipedia.org/wiki?curid=1496110", "title": "Quinto Cecilio Metello", "text": "Biografia.\nFiglio di Lucio Cecilio Metello fu pontefice massimo nel 216 a.C., edile nel 209 a.C. e nel 208 a.C., console nel 206 a.C., dittatore nel 203 a.C. e ambasciatore alla corte di Filippo V di Macedonia nel 185 a.C.\nServ\u00ec come \"legatus\" nell'esercito di Gaio Claudio Nerone e partecip\u00f2 alla guerra contro Annibale. Nel 201 a.C. fece parte della commissione istituita per la ripartizione dei terreni del Sannio e dell'Apulia ai soldati che avevano partecipato alla guerra. Si distinse anche come oratore, soprattutto per il discorso tenuto al funerale del padre, riportato da Plinio il Vecchio.\nFu il padre di Quinto Cecilio Metello Macedonico e di Lucio Cecilio Metello Calvo."}
{"id": "1496111", "revid": "287204", "url": "https://it.wikipedia.org/wiki?curid=1496111", "title": "Saint Tail", "text": " \u00e8 un manga \"sh\u014djo\" scritto e disegnato da Megumi Tachikawa, pubblicato in Giappone sulla rivista \"Nakayoshi\" di K\u014ddansha dall'ottobre 1994 all'ottobre 1996. In Italia \u00e8 stato pubblicato da Star Comics dal novembre 1997 al settembre 1999 sulla rivista \"Amici\", diventata in seguito monografica.\nDal manga \u00e8 stato tratto un anime di 43 episodi, prodotto da Tokyo Movie Shinsha e andato in onda in Giappone su ABC tra l'ottobre 1995 e il settembre 1996; in Italia \u00e8 stato trasmesso, con il titolo Lisa e Seya - Un solo cuore per lo stesso segreto, prima su Canale 5 e poi su Italia 1 dal gennaio all'agosto 1997.\nL'autrice, per il personaggio di Saint Tail, si \u00e8 ispirata a \"Magica magica Emi\", a \"Lupin III\" e ad \"Occhi di gatto\". Inoltre \u00e8 presente anche l'influenza della canzone \"Pink no hyo\" (lett. \"Pantera rosa\") di Seiko Matsuda, che racconta di una ladra che s'innamora dell'investigatore, il quale tenta invano di arrestarla.\nNel settembre 2018, ad oltre vent'anni dall'ultima pubblicazione, K\u014ddansha ha decretato, tramite un concorso, il debutto di \"Kait\u014d Saint Tail girls!\" di Shiki Yamori, basato sull'opera della Tachikawa.\nTrama.\nMeimi Haneoka (Lisa Elison, in Italia) \u00e8 un'allegra ragazzina che frequenta una scuola cattolica, l'istituto Saint Paulia, ma di notte si trasforma in un'imprendibile ladra-prestigiatrice che si fa chiamare Saint Tail (Seya). Aiutata dalla sua compagna e novizia Seira Mimori (Sara e Mara), in realt\u00e0 non ruba per se stessa, ma per aiutare le persone in difficolt\u00e0 e pi\u00f9 che altro recupera oggetti precedentemente rubati per riportarli ai legittimi proprietari o aiuta le persone ad uscire da pasticci combinati in momenti di debolezza. Asuka jr. (Alan), compagno di scuola e di classe di Meimi, \u00e8 il figlio dell'ispettore inizialmente incaricato di arrestare Saint Tail, ma deciso ad aiutare il padre nell'arresto riesce a farsi assegnare dal sindaco l'incarico di occuparsi del caso con tutta l'autorit\u00e0 di un vero detective speciale.\nInizia un rapporto di fiducia tra ladra e poliziotto, per cui Saint Tail inizier\u00e0 a preannunciare ad Asuka jr. i propri furti, inviandogli dei messaggi stravaganti quanto plateali. Meimi continuer\u00e0 il suo rapporto di bisticci quotidiani con lui, ma con il peso di questo segreto nel cuore, e la paura di essere scoperta crescer\u00e0 man mano che il rapporto tra i due si far\u00e0 pi\u00f9 stretto. Intorno ai due ragazzi ruotano una serie di personaggi, ragazzi e adulti che creano un'atmosfera di grande armonia e vitalit\u00e0 nella piccola comunit\u00e0 della scuola e della cittadina.\nAsuka jr. un giorno invita Saint Tail per comunicarle qualcosa, lei accetta e si presenta nel luogo dell'appuntamento, prendendo tutte le precauzioni per non essere scoperta nella propria identit\u00e0. Ma il ragazzo non \u00e8 l\u00ec per arrestarla questa volta, ma vuole che la ladra gli faccia una promessa, che stringano un patto: Saint Tail non avrebbe dovuto permettere a nessuno di arrestarla, perch\u00e9 dovra essere soltanto lui a farlo. Inoltre Asuka jr. le chiede di avvertirlo in anticipo dei furti che avrebbe compiuto, in modo che lui avrebbe avuto l'occasione di prepararsi per catturarla. La ragazza, felice dell'interesse del ragazzo nei suoi confronti, accetta il patto, lei lo avrebbe avvertito dei furti, e non si sarebbe fatta catturare da nessuno, se non da lui.\nQuesto patto lega i due ragazzi in un rapporto che diventer\u00e0 sempre pi\u00f9 forte, nonostante la posizione di ladra e poliziotto li tenga ben separati. La fiducia tra i due crescer\u00e0 sempre di pi\u00f9, anche perch\u00e9 Asuka jr. pian piano inizier\u00e0 a comprendere che dietro i furti di Saint Tail non c'\u00e8 ambizione personale, ma desiderio di aiutare gli altri. E proprio questo patto sar\u00e0 un peso molto grave per la coscienza di Meimi quando lei ed Asuka jr. inizieranno ad avvicinarsi, avr\u00e0 infatti la continua consapevolezza di nascondergli la verit\u00e0, la sua identit\u00e0 segreta.\nAsuka jr. si rende conto di essere sempre pi\u00f9 attratto da Saint Tail, che giudica la sua ragazza ideale, ma contemporaneamente \u00e8 attratto anche da Meimi e sempre pi\u00f9 spesso le immagini delle due ragazze si sovrappongono nella sua mente. Alla fine trova il coraggio di dichiararsi a Meimi: questo da un lato rende felice la ragazza, ma dall'altro aumenta il suo senso di colpa, visto che sente sempre di pi\u00f9 il rimorso di stare ingannando il ragazzo a cui vuole bene. E in un drammatico finale, Asuka jr. finalmente scopre l'identit\u00e0 segreta di Meimi, ma capisce contemporaneamente la vera natura dei messaggi che Saint Tail gli aveva lasciato nel corso della storia: non si trattava di semplici comunicazioni dei futuri colpi, ma di lettere d'amore.\nManga.\nIl manga \u00e8 stato pubblicato sulla rivista \"Nakayoshi\" dall'ottobre 1994 all'ottobre 1996 e successivamente \u00e8 stato serializzato in 7 tank\u014dbon per conto della K\u014ddansha, pubblicati tra il giugno 1995 e l'aprile 1997. In alcuni volumi sono contenute brevi capitoli di storie slegate dall'opera primaria: nel primo sono presenti \"Asagao no portrait\" e \"Haru wo yobu orgel\", nel sesto \"16-sai no tiara\" e \"Kujira ga tonda hi\", mentre nell'ultimo \"Hi~ Fu~ Mi~\" e \"Manatsu Just Meet\". L'opera ha ricevuto una ristampa nell'autunno 2011 in 4 volumi.\nIn Italia \u00e8 stato pubblicato con il titolo originale da Star Comics dal novembre 1997 al settembre 1999 sulla rivista \"Amici\" in 23 numeri + 3 extra; inizialmente la pubblicazione italiana di \"Kait\u014d Saint Tail\" era abbinata ad altri manga, quali \"Una ragazza alla moda\", \"Miracle\u2606Girls\", \"\" e \"Creamy Mami\", ma con il numero 21 della rivista la tipologia della pubblicazione \u00e8 mutata, diventando monografica: il numero 23 di \"Amici\" \u00e8 stato quindi interamente dedicato alla parte finale della storia. Al contrario dell'edizione italiana dell'anime, il manga \u00e8 rimasto fedele all'originale, cos\u00ec come i riferimenti culturali al suo interno. Negli Stati Uniti \u00e8 stato pubblicato da Tokyopop dall'aprile 2001 al dicembre 2002.\nAnime.\nL'anime, prodotto dalla Tokyo Movie Shinsha, \u00e8 composto da 43 episodi pi\u00f9 due omake, andati in onda su ABC dal 12 ottobre 1995 al 12 settembre 1996. \u00c8 stato successivamente raccolto in 11 LD, in 14 VHS una prima edizione, in 11 una seconda, in due DVD-BOX in due edizioni e in un Blu-ray BOX.\nIn Italia \u00e8 stato acquistato da Mediaset ed \u00e8 stato trasmesso in prima visione sull'emittente televisiva Canale 5 in un'edizione censurata, dal 6 al 17 gennaio 1997, con i primi 11 episodi. Successivamente \u00e8 stato riproposto per intero su Italia 1 dal 24 giugno dello stesso anno. Nel corso del 2012 \u00e8 stato trasmesso, in lingua originale con i sottotitoli italiani, sul canale satellitare Man-ga. Nel 2011 la Yamato Video ha pubblicato l'intera serie suddivisa in tre cofanetti (da tre/quattro dischi l'uno), che contengono sia la versione televisiva censurata con il doppiaggio storico, sia quella integrale in lingua giapponese sottotitolata in italiano.\nSigle.\nLa sigla italiana, scritta da Alessandra Valeri Manera con la musica di Franco Fasano ed interpretata da Cristina D'Avena, presenta un arrangiamento completamente diverso e viene usata sia in apertura che in chiusura. Il brano \u00e8 stato poi incluso in alcuni album della cantante, ovvero \"Cristina D'Avena e i tuoi amici in TV 10\" (1997) e \"14\" (2001).\nCD.\nTra il 1995 e il 1997 sono stati pubblicati diversi CD e raccolte, sia di image song che di OST. Molte canzoni contenute negli album possono essere trovate anche in CD non strettamente legati alla serie, come nelle discografie personali delle doppiatrici dell'anime. I due drama-CD \"Magical Voice\" non sono stati commercializzati, ma bens\u00ec dati in omaggio a chi acquistava i laserdisc degli episodi.\nVideogiochi.\nDurante il corso della serie, sono stati sviluppati diversi videogiochi dalla SEGA.\nLibri e romanzi.\nDurante il corso della serie, in Giappone, sono stati pubblicati da K\u014ddansha (\"Nakayoshi\") fanbook, anime comics, libri illustrati e diversi libri da colorare. Anche in Italia sono uscite alcune riviste ad opera della casa editrice Diamond.\nMusical.\nDal 26 luglio 1996 la compagnia teatrale di Kaoru Asakura ha messo in scena il musical di \"St. Tail\", basato sui primi episodi dell'opera. Del tour nazionale hanno fatto parte anche Tomo Sakurai e K\u014dsuke Okano, doppiatori originali di Meimi/Saint Tail e Asuka Jr. nella serie animata, che interpretano anche qui gli stessi personaggi in carne e ossa. Il musical non \u00e8 mai uscito su alcun supporto home-video, ma \u00e8 uscito un CD con la colonna sonora utilizzata negli spettacoli.\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. Negli Stati Uniti sono stati doppiati solamente 15 episodi, i restanti sono stati sottotitolati, mentre in Corea del Sud sono stati tagliati completamente gli episodi 4, 33 e 41 per i temi trattati.\nAdattamento italiano.\nMegumi Tachikawa, autrice del manga, \u00e8 molto credente ed ha inserito numerosi riferimenti cristiani e cattolici nella storia (alcuni dei quali errati), in gran parte eliminati dall'edizione italiana della serie, che ha comportato inoltre numerosi adattamenti culturali, tra cui:"}
{"id": "1496112", "revid": "838137", "url": "https://it.wikipedia.org/wiki?curid=1496112", "title": "Giuseppe Maria Capece Zurlo", "text": "Biografia.\nDiscendente della nobile famiglia napoletana degli Zurlo, era figlio del principe Giacomo Capece Zurlo e di Ippolita Sambiase, dei principi di Campana di Portanova.\nSin da piccolo ricevette un'educazione religiosa a cura dei padri teatini, nella cui congregazione entr\u00f2 nel 1727. In seguito fu inviato a Roma, dove studi\u00f2 filosofia e teologia e dove fu ordinato sacerdote il 19 dicembre 1733.\nRientrato a Napoli, insegnante presso i teatini dei Santi Apostoli, entr\u00f2 nelle grazie del cardinale Giuseppe Spinelli, ma fu richiamato a Roma dove ricevette da papa Benedetto XIV nel 1756 la nomina a vescovo di Calvi.\nDivenne arcivescovo di Napoli nel 1782, successore del cardinale Serafino Filangieri. Contemporaneamente, nel concistoro del 16 dicembre 1782, fu nominato cardinale e nel gennaio 1783 ricevette il titolo di cardinale presbitero di San Bernardo alle Terme Diocleziane.\nRe Ferdinando IV di Napoli lo insign\u00ec nel 1783 della gran croce dell'Ordine costantiniano di San Giorgio e nel 1790 del titolo di gran cavaliere dell'Ordine di San Gennaro. Inoltre fu ascritto al Real Monte e Arciconfraternita di San Giuseppe dell'Opera di Vestire i Nudi, storica istituzione benefica e gentilizia di Napoli.\nFu impossibilitato a prendere parte al conclave del 1799 - 1800 che elesse al soglio pontificio papa Pio VII. Mor\u00ec nel 1801 e la sua salma fu inumata nella chiesa teatina di San Paolo a Napoli.\nOnorificenze.\n Ordine costantiniano di San Giorgio (1783)\n Ordine di San Gennaro (1790)\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1496114", "revid": "228587", "url": "https://it.wikipedia.org/wiki?curid=1496114", "title": "Convento dei Padri Trappisti", "text": "Il convento dei Padri Trappisti \u00e8 un'abbazia trappista con annessa la chiesa conventuale di \"Nostra Signora del Santissimo Sacramento\" in localit\u00e0 Frattocchie, comune di Marino, in provincia di Roma, nella Sede suburbicaria di Albano.\nStoria.\nVenne aperto nel 1929 all'interno della seicentesca \"Villa della Sirena\", eretta dal cardinal Girolamo Colonna. \u00c8 inoltre famoso per il cioccolato. I monaci trappisti iniziarono a produrre a Roma il cioccolato nel 1880, con ricette segrete, riconoscibile dal marchio che raffigura il Colosseo e la croce. La fabbrica di Frattocchie rifornisce il monastero delle tre Fontane sulla Laurentina, Camaldoli, Chiaravalle e Pavia.\nDescrizione.\nNella chiesa, in una cappellina entrando a sinistra, \u00e8 presente il dipinto della Madonna dell'Equilibrio. Il monastero \u00e8 al centro di una tenuta agricola costeggiata dalla Via Appia Nuova."}
{"id": "1496120", "revid": "767487", "url": "https://it.wikipedia.org/wiki?curid=1496120", "title": "Siculeni", "text": "Siculeni (in passato \"Madefal\u0103u\" oppure \"Petru Rare\u015f\", in ungherese \"Mad\u00e9falva\") \u00e8 un comune della Romania di 2.817 abitanti, ubicato nel distretto di Harghita, nella regione storica della Transilvania.\nIl comune \u00e8 formato oggi dal solo abitato di Siculeni; gli altri villaggi che ne facevano parte si sono staccati nel 2004, andando a formare i comuni di Ciceu e Racu.\nLa maggioranza della popolazione (circa il 97%) \u00e8 di etnia \"Sz\u00e9kely\".\nIl massacro di Mad\u00e9falva.\nSotto questo nome \u00e8 noto l'eccidio avvenuto il 17 gennaio 1764, quando 200 \"Sz\u00e9kely\" (Siculi) vennero giustiziati dai soldati di Maria Teresa d'Asburgo in quanto si rifiutavano di arruolarsi nell'esercito asburgico. Un monumento in ricordo di questo eccidio venne eretto nel 1905.\nCurioso \u00e8 il fatto che il nome latino dell'evento (SICVLICIDIVM), escludendo la \"S\" iniziale, \u00e8 interamente formato da simboli rappresentanti numeri romani, la cui somma corrisponde a 1764, l'anno dell'eccidio."}
{"id": "1496129", "revid": "124227659", "url": "https://it.wikipedia.org/wiki?curid=1496129", "title": "Rosangela Bessi", "text": "Biografia.\nNata a Romano di Lombardia in provincia di Bergamo il 28 marzo 1972, ultima di 4 figli cresciuti dalla mamma Aldina (il padre viene a mancare nel gennaio 1976), nel 1990 vince il titolo di Miss Italia.\nDopo un anno di contratto con la 'Miri', patrocinatrice del concorso, lavora nel campo della moda. Conclude gli studi diplomandosi in ragioneria. Rosangela \u00e8 sposata dall'8 ottobre 1999, vive a San Lazzaro di Savena (BO) con il marito e la figlia Maria Elena.\nCarriera.\nLa sua immagine \u00e8 utilizzata per campagne pubblicitarie di costumi da bagno, redazionali di moda e pubblicit\u00e0 televisive. Fino al 2001 \u00e8 presente sulle passerelle di Milano collezioni, dell'alta moda di Roma e Piazza di Spagna, a Tokyo.\nPer 12 anni gli impegni si susseguono tra video musicali, fiction, e le numerose trasmissioni Rai e Mediaset in cui \u00e8 ospite. Per la Rai veste il ruolo di conduttrice al fianco di Carlo Conti in \"Miss Italia nel mondo 2000\".\nLe sue ultime presenze in tv in ordine di tempo sono nel programma \"Il migliore\" condotto da\nMike Bongiorno nel 2006 e \"Soliti ignoti - Identit\u00e0 nascoste\" con Fabrizio Frizzi nel 2007.\n\u00c8 nel 2007 che la sua vita lavorativa cambia completamente e firma il primo contratto Endemol come autrice per \"Chi vuol essere milionario?\", seguito subito dopo da \"50-50\".\nLa collaborazione con il programma condotto da Gerry Scotti prosegue fino al 2011."}
{"id": "1496131", "revid": "767487", "url": "https://it.wikipedia.org/wiki?curid=1496131", "title": "\u0218imone\u0219ti", "text": "\u0218imone\u0219ti (in ungherese \"Sim\u00e9nfalva\") \u00e8 un comune della Romania di 3.850 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 14 villaggi: Ben\u021bid, C\u0103daciu Mare, C\u0103daciu Mic, Cehe\u021bel, Chedia Mare, Chedia Mic\u0103, Cob\u0103te\u0219ti, Medi\u0219oru Mare, Mih\u0103ileni, Nicoleni, Rug\u0103ne\u0219ti, \u0218imone\u0219ti, T\u0103rce\u0219ti, Turdeni.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1496132", "revid": "287204", "url": "https://it.wikipedia.org/wiki?curid=1496132", "title": "Simonesti", "text": ""}
{"id": "1496135", "revid": "87107", "url": "https://it.wikipedia.org/wiki?curid=1496135", "title": "Stadio di Gela", "text": ""}
{"id": "1496136", "revid": "290948", "url": "https://it.wikipedia.org/wiki?curid=1496136", "title": "Zuccherificio", "text": ""}
{"id": "1496137", "revid": "287204", "url": "https://it.wikipedia.org/wiki?curid=1496137", "title": "Gaio Claudio Nerone", "text": "Biografia.\nNel 214 a.C., sotto il quarto consolato di Quinto Fabio Massimo ed il terzo di Marco Claudio Marcello, Nerone fu comandante della cavalleria di Marcello. Gli fu comandato di attaccare la retroguardia di Annibale nei pressi di Nola, ma non riusc\u00ec a giungere in tempo e, quindi, non partecip\u00f2 allo scontro in cui le truppe romane respinsero il tentativo cartaginese di conquistare la citt\u00e0. Per il suo mancato arrivo Nerone fu severamente richiamato da Marcello.\nNel 212 a.C. ottenne la pretura e venne inviato a \"Suessula\" in Campania. A lui furono consegnate le legioni che nell'anno precedente erano state date a Gaio Terenzio Varrone nel Piceno. E quando i due consoli procedettero ad assediare Capua, chiamarono il pretore Claudio Nerone da \"Suessula\" dove era accampato, per contribuire alla resa della citt\u00e0. Quest'ultimo, lasciato un piccolo presidio per mantenere la posizione, col resto dell'esercito giunse a Capua.\nNel 211 a.C., dopo la sconfitta romana nelle battaglie del Baetis superiore e dopo la resa di Capua, Claudio Nerone venne inviato in Spagna per riorganizzare le truppe romane, portando con s\u00e9 dalle due legioni che aveva comandato, 6.000 fanti e 300 cavalieri, oltre ad un numero pari di fanti e 800 cavalieri dai contingenti alleati di stirpe latina. Partito da Pozzuoli, giunse con la flotta a \"Tarraco\", dove sbarc\u00f2, mise le navi in secco ed arm\u00f2, per aumentare le sue forze, anche i marinai alleati. Ricevette in consegna l'esercito da Tiberio Fonteio e Lucio Marcio Settimo.\nNel 210 a.C., Claudio Nerone, partito all'inizio della nuova stagione militare per il fiume Ebro, da dove acceler\u00f2 la marcia contro il nemico cartaginese. Asdrubale aveva posto il proprio campo ai \"Sassi Neri\", nel territorio degli Ausetani, tra le citt\u00e0 di \"Iliturgi\" e Mentissa. Nerone, giunto in prossimit\u00e0 dell'esercito nemico, occup\u00f2 l'imboccatura di questo passo. Il comandante cartaginese, essendogli stata chiusa la via per la ritirata, invi\u00f2 degli ambasciatori con l'incarico di promettere che, se Nerone gli avesse permesso di andarsene, egli avrebbe portato via dalla Spagna tutto l'esercito cartaginese. Nerone accolse con grande favore questa proposta, ma Asdrubale, molto astutamente, mise in atto un piano che prevedeva, mentre egli avesse trattato i dettagli della ritirata con il comandante romano, di mettere in salvo l'intero esercito da quella stretta gola, durante le notti successive e lungo ogni via possibile, nel silenzio pi\u00f9 totale e attraverso una serie di scorciatoie strette ed impervie.\nQuando quasi tutta la fanteria era ormai al sicuro, lontana da quello stretto passo, all'alba di una nuova mattina, anche Asdrubale, approfittando di una fitta nebbia, usc\u00ec subito dal campo con la cavalleria e gli elefanti e si mise in salvo. Verso l'ora quarta, quando il sole disperse la nebbia, i Romani si accorsero che l'accampamento nemico era vuoto. Finalmente Claudio Nerone, riconoscendo l'inganno del cartaginese, si predispose ad attaccare battaglia, mettendosi ad incalzare il nemico che fuggiva e si rifiutava di combattere. Tuttavia, fra la retroguardia dei Cartaginesi e l'avanguardia dei Romani si accesero alcuni brevi scontri che per\u00f2 non ebbero esiti determinanti ai fini della guerra. Nerone aveva fallito.\nIntanto le popolazioni della Spagna avevano deciso di non tornare dalla parte dei Romani, n\u00e9 quelle che dopo la sconfitta degli Scipioni si erano allontanate, n\u00e9 altre nuove. A Roma il senato e il popolo, deliberarono di accrescere le forze militari e di mandare in Spagna un nuovo comandante. Si era, tuttavia, perplessi su chi mandare. Una cosa era certa: il nuovo generale destinato a succedere a due valorosissimi comandanti come gli Scipioni, doveva essere scelto con grandissima cura. E cos\u00ec Nerone fu sostituito da Publio Cornelio Scipione Africano.\nNel 207 a.C. venne eletto console insieme a Marco Livio Salinatore e con il suo collega sconfisse i cartaginesi sulle rive del Metauro, uccidendo il loro comandante Asdrubale, fratello di Annibale. La vittoria, che fu subito considerata la svolta definitiva nella guerra e che probabilmente salv\u00f2 Roma, diede grande lustro al nome di Nerone e lo consacr\u00f2 tra i salvatori dell'Urbe.\nFu censore nel 204 a.C. sempre insieme a Marco Livio Salinatore. Tra i due rinacquero le antiche contese e si ebbero episod\u00ee cos\u00ec spiacevoli, che il tribuno della plebe Gneo Bebio Tamfilo minacci\u00f2 di processare ambedue i censori: il senato salv\u00f2 a stento la dignit\u00e0 della censura.\nNel 201 a.C. fu inviato come ambasciatore presso Tolomeo V Epifane per comunicare la vittoria romana nella Seconda guerra punica, ringraziarlo della sua fedelt\u00e0 verso Roma ed assicurarsi l'alleanza egiziana nel caso di una guerra contro la Macedonia."}
{"id": "1496138", "revid": "767487", "url": "https://it.wikipedia.org/wiki?curid=1496138", "title": "Subcetate", "text": "Subcetate (in ungherese \"Gyergy\u00f3v\u00e1rhegy\") \u00e8 un comune della Romania di 2.025 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 4 villaggi: C\u0103lnaci, Duda, Filpea, Subcetate."}
{"id": "1496139", "revid": "110157", "url": "https://it.wikipedia.org/wiki?curid=1496139", "title": "Want One", "text": "Want One \u00e8 il terzo album di Rufus Wainwright, pubblicato nel 2003 dalla DreamWorks e prodatto da Marius De Vries. Questo album costituisce la prima parte di un progetto che comprende anche l'album Want Two pubblicato l'anno successivo.\nTracce.\nMusiche e testi: Rufus Wainwright"}
{"id": "1496140", "revid": "486946", "url": "https://it.wikipedia.org/wiki?curid=1496140", "title": "The Toxic Avenger - Part II", "text": ""}
{"id": "1496142", "revid": "104458", "url": "https://it.wikipedia.org/wiki?curid=1496142", "title": "Truentum", "text": ""}
{"id": "1496146", "revid": "120353743", "url": "https://it.wikipedia.org/wiki?curid=1496146", "title": "L'Araldo abruzzese", "text": "L'Araldo abruzzese \u00e8 il settimanale della Diocesi di Teramo-Atri, fondato a Teramo, il 19 marzo del 1904, per iniziativa del vescovo mons. Alessandro Zanecchia-Ginetti. Nel 2004 l'Araldo ha celebrato i cento anni di vita. \u00c8 in assoluto il periodico pi\u00f9 longevo della storia d'Abruzzo ed \u00e8 anche il pi\u00f9 antico tra quelli oggi in Abruzzo esistenti.\nL'attuale direttore \u00e8 Salvatore Coccia che si avvale anche di un Consiglio di Direzione formato da don Davide Pagnottella, vicario del Vescovo, Pietro Di Benedetto, direttore amministrativo, e lo stesso Vescovo della Diocesi di Teramo-Atri, Mons. Lorenzo Leuzzi, in qualit\u00e0 di legale rappresentante.\nEsce attualmente in formato \"tabloid\", con 8 pagine, tutte a colori, ed \u00e8 inviato in formato pdf omaggio per gli abbonati.\nStoria.\nDalla fondazione del giornale al conflitto mondiale.\nDopo i lavori preparatori affidati a un Comitato di giovani sacerdoti del Seminario aprutino guidati da don Berardo Urbani, l'Araldo pubblic\u00f2 il suo primo numero il 19 marzo del 1904. Suo primo direttore fu Giovanni De Caesaris, sacerdote di Penne, letterato, storico e poeta, esponente dell'ala pi\u00f9 moderata dell'area cattolica.\nIn clima di \"non expedit\", con i cattolici ancora fuori dalla vita politica della nazione, l'apertura di un giornale cattolico provoc\u00f2 critiche e reazioni sia tra il clero e i fedeli che nel mondo laico. Di fronte ai tanti attacchi ricevuti, il Vescovo prefer\u00ec sostituire il moderato De Caesaris con il pi\u00f9 combattivo Pasquale Delpaggio, sacerdote di Campli.\nIl giornale matur\u00f2 cos\u00ec una linea di impegno politico formulata in chiave apertamente antisocialista e antimassonica, linea che determin\u00f2 l'intervento del giornale nelle campagne elettorali del 1909, 1910 e 1913 a favore dei candidati moderati Carlo De Michetti (eletto nel 1909) e Antonio De Benedictis (eletto nel 1910), contro il socialista Guido Celli, uscito a sua volta vincente nella competizione del 1913.\nLo schierarsi dell'Araldo contro l'entrata dell'Italia in guerra, sia pure in termini di cauta moderazione, non risparmi\u00f2 critiche al giornale e persecuzioni ai suoi redattori. L'impopolare posizione di stampo neutralista non imped\u00ec ai cattolici teramani e allo stesso giornale di impegnarsi, durante gli anni del conflitto, all'interno dei vari Comitati di organizzazione civile e di sostegno ai combattenti e alle loro famiglie.\nIl dopoguerra e il fascismo.\nCon la nascita del Partito popolare, il 18 gennaio del 1919, l'impegno dell'Araldo in politica si fece pi\u00f9 deciso; ampio spazio fu riservato dal giornale al manifesto-appello cosiddetto \"A tutti gli uomini liberi e forti\", pubblicato da Sturzo per annunciare la fondazione del partito. Don Gaetano Cicioni, uno dei primi e pi\u00f9 autorevoli redattori dell'Araldo, fu eletto segretario della sezione teramana del nuovo partito.\nDopo un primo momento di aperto antifascismo e di denuncia delle violenze subite dai cattolici anche nel teramano, l'Araldo fu costretto a correggere il proprio atteggiamento e a fare propria la linea delle alte gerarchie ecclesiastiche, tendente a instaurare con il governo fascista un clima di intesa e collaborazione.\nMentre il nuovo vescovo Settimio Quadraroli inneggiava pubblicamente agli uomini nuovi del fascismo, all'interno dell'Araldo si registrava l'improvviso cambio della linea del giornale: la direzione veniva assunta da un Comitato di redazione che, volutamente, abbandonava ogni impegno di carattere politico. Dopo le elezioni del 1924 e l'approvazione delle leggi eversive della libert\u00e0 di stampa, l'Araldo diveniva \"Organo della Giunta diocesana\".\nAlla fine degli anni Venti alla direzione veniva designato il sacerdote Domenicantonio Valeri. Negli anni del regime, pur restando al di fuori di ogni tematica di carattere politico, il giornale si trov\u00f2 a svolgere comunque un importante ruolo culturale e fu direttamente coinvolto nel dibattito per il rinnovamento urbanistico della citt\u00e0 di Teramo. Nel 1928 era stato eletto vescovo mons. Antonio Micozzi, che fu esponente di una linea marcatamente clerico-fascista e collaboratore entusiasta del progetto di \"romanizzazione\" del centro storico, concepito dagli intellettuali pi\u00f9 vicini al governo.\nDi rilievo fu in quegli anni anche la questione del restauro del Duomo di Teramo: una lunga e accesa polemica che vide scendere in campo intellettuali di varia formazione: tra gli altri don Gaetano Cicioni che, in polemica con Francesco Savini, sostenne sull'Araldo l'importanza di non stravolgere le strutture originarie delle chiesa e di evitare falsi e arbitrarie ricostruzioni.\nAltro evento da ricordare fu la celebrazione tenuta a Teramo, nel 1935, del Congresso Eucaristico nazionale che per alcuni mesi consent\u00ec alle autorit\u00e0 fasciste locali di mettere in mostra, su un ampio palcoscenico, le opere edilizie e sociali realizzate. L'Araldo, per diversi mesi, dedic\u00f2 al Congresso uno speciale supplemento intitolato \"Squille eucaristiche\" e mise in evidenza l'operato di importanti figure carismatiche come don Oderico Paolini, apostolo della giovent\u00f9. L'argomento, non del tutto privo di vis polemica, si ricollegava al disagio che si andava manifestando anche in altre regioni, sul problema dell'educazione della giovent\u00f9 e del conseguente conflitto tra le organizzazioni giovanili cattoliche e quelle fasciste.\nMa fu il tema delle leggi razziali, sostanzialmente osteggiate in ambiente cattolico, a segnare l'insorgere dei primi concreti dissapori tra cattolici aprutini e autorit\u00e0 fasciste locali: don Fioravante d'Ascanio, arciprete di Montorio al Vomano, dalle pagine dell'Araldo e con la solidariet\u00e0 dell'intera redazione, os\u00f2 proclamare l'incompatibilit\u00e0 del Cristianesimo con ogni forma di razzismo. Fu necessario l'intervento diretto del Questore per evitare a don Fioravante il carcere.\nDiverso e decisamente pi\u00f9 morbido fu invece l'atteggiamento assunto dal giornale negli anni del secondo conflitto mondiale: commenti sfumati e asettici apparvero sulle prime pagine dell'Araldo, sia nel 1940, di fronte all'entrata in guerra, che nel luglio del 1943, di fronte all'arresto di Mussolini e alla caduta del fascismo.\nPer oltre un anno, tra il 1943 e il 1945, l'Araldo abruzzese fu costretto a sospendere le pubblicazioni. Si verific\u00f2 proprio in questo periodo un fatto straordinario: di fronte all'accusa di disfattismo rivolta al Clero aprutino da \"Tempo Nuovo\", il giornale dei fascisti repubblicani, furono i Parroci che, in assenza dell'Araldo, risposero dai pulpiti, durante le funzioni domenicali, invocando tra l'altro la ripubblicazione del proprio giornale. Di fronte a una situazione che minacciava di degenerare, le autorit\u00e0 fasciste preferirono sequestrare i numeri incriminati di \"Tempo nuovo\" e sconfessare, implicitamente, parole e operato dei propri militanti.\nDal secondo dopoguerra al Concilio.\nL'Araldo riprese le sue pubblicazioni regolari solo nel 1945, in un primo tempo come semplice supplemento del \"Nuovo Piceno\" e in un unico foglio.\nIl settimanale affront\u00f2 al fianco della Democrazia Cristiana le competizioni elettorali del 1948 e i successivi anni della guerra fredda mentre, alla guida della Diocesi, si succedevano i vescovi Gilla Vincenzo Gremigni e Amilcare Battistelli.\nAlla direzione dell'Araldo, che nel clima politico del tempo aveva maturato posizioni apertamente anticomuniste, troviamo prima Adolfo Binni, futuro vescovo, poi Annibale Ferrari, in procinto di partire missionario per l'Africa, e, infine, Gabriele Orsini, sociologo e professore universitario, grazie al quale il giornale ebbe una sede definitiva e fu lanciata la fortunata campagna denominata \"L'Araldo in ogni famiglia\". In effetti, con la direzione Orsini, nel giro di un anno il giornale consegu\u00ec l'autonomia finanziaria mentre, sul piano dei contenuti, affrontava uno dei periodi pi\u00f9 delicati trovandosi a dare voce ai profondi cambiamenti apportati dal Concilio Vaticano II.\nLa direzione del laico Giovanni Verna.\nNel clima di rinnovamento promosso con l'avvento del vescovo Mons. Abele Conigli, nel 1967, per la prima volta fu nominato alla direzione del giornale un laico, l'atriano Giovanni Verna, giornalista Rai, che condurr\u00e0 le sorti del settimanale diocesano fino alla fine degli anni Ottanta.\nFu nel 1985, sotto la direzione Verna, che l'Araldo affront\u00f2 apertamente il dibattito sui rapporti con la politica e sulla funzione di un partito dei cattolici. L'occasione fu offerta dalla lettera aperta di un parroco che, pubblicamente, pose il problema se fosse ancora lecito ai cattolici votare Democrazia Cristiana. Ampio e significativo \u00e8 stato definito il concorso dei lettori al relativo dibattito. Tra i tanti contributi allor pervenuti al giornale, \u00e8 stato messo in evidenza quella di Tommaso Sorgi, sociologo, ex deputato della Democrazia Cristiana, dalla cui lettera:\nL'Araldo negli ultimi venticinque anni.\nNegli ultimi decenni l'Araldo si \u00e8 fatto carico di raccontare la vita della Chiesa aprutina come pure quella della Chiesa universale. Ha dato spazio in questo senso sia alla realt\u00e0 delle parrocchie che alla nascita e allo sviluppo dei diversi movimenti ecclesiali. Come si richiede al giornale ufficiale di una Diocesi cattolica, ha curato in via prioritaria l'approfondimento e la divulgazione di temi dottrinali, a cominciare da quelli di natura morale e sociale.\nAlla sua direzione si sono avvicendati Nicola Di Paolantonio, Beniamino De Nigris Urbani e, infine, Gino Mecca. Nel passare in rassegna i contenuti ordinari del periodico, si possono riscontrare, oltre alle cronache di vita religiosa e politica, tutta una serie di rubriche fisse relative da un lato a temi teologici e pastorali e dall'altro a tematiche decisamente pi\u00f9 generali: rubriche d'arte, di letteratura, di storia e tradizioni, di problemi scolastici e sportivi a coprire un ventaglio di interessi quanto mai ampio.\nSenz'altro meritano specifica segnalazione, tra tutti gli altri, i numeri speciali pubblicati nel giugno 1985, in occasione della visita alla Diocesi del pontefice Giovanni Paolo II.\nElenco dei direttori dell'Araldo, dalla fondazione a oggi.\n\"(elenco cronologico in via di completamento)\"\nGiovanni De Caesaris, Pasquale Delpaggio, Gaetano Cicioni, Domenicantonio Valeri, Adolfo Binni, Annibale Ferrari, Gabriele Orsini, Giovanni Verna, Nicola Di Paolantonio, Beniamino De Nigris Urbani, Gino Mecca, Salvatore Coccia."}
{"id": "1496147", "revid": "767487", "url": "https://it.wikipedia.org/wiki?curid=1496147", "title": "Suseni (Harghita)", "text": "Suseni (in ungherese \"Gyergy\u00f3\u00fajfalu\") \u00e8 un comune della Romania di 5.116 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 5 villaggi: Chileni, Liban, Senetea, Suseni, Valea Str\u00e2mb\u0103.\nLa maggioranza della popolazione (circa il 97%) \u00e8 di etnia \"Sz\u00e9kely\"."}
{"id": "1496152", "revid": "287204", "url": "https://it.wikipedia.org/wiki?curid=1496152", "title": "Tiffany Hopkins", "text": "La sua carriera si \u00e8 svolta tra il 1999 e il 2007.\nBiografia.\nA diciannove anni Tiffany, che stava compiendo studi di commercio, interruppe la sua formazione quando conobbe il futuro marito nel mondo dei locali notturni. Poco tempo dopo venne notata in una discoteca dall'attrice hard Anastasia, che la introdusse nel mondo del porno. Dopo aver cominciato con produzioni amatoriali, and\u00f2 dapprima a lavorare per la Blue One e successivamente per Fred Coppula, che progettava di farne la nuova Clara Morgane. Guadagn\u00f2 notoriet\u00e0, apparve sulla copertina di Hot-Vid\u00e9o e ricevette l'European X Award come migliore star a Bruxelles nel 2003.\nAll'inizio della sua carriera rifiutava certe pratiche estreme come le doppie penetrazioni anali o vaginali. In seguito, nel periodo in cui lavorava negli Stati Uniti (nel 2005), evolve verso lo stile gonzo. Dopo cinque anni e mezzo di cinema, Tiffany ha deciso di mettere fine alla sua carriera nel 2007. Ora si dedica a scoprire nuove attrici per V. Communications, mettendo anche a profitto la sua formazione commerciale."}
{"id": "1496154", "revid": "228587", "url": "https://it.wikipedia.org/wiki?curid=1496154", "title": "Oakland (disambigua)", "text": ""}
{"id": "1496155", "revid": "767487", "url": "https://it.wikipedia.org/wiki?curid=1496155", "title": "Tome\u0219ti (Harghita)", "text": "Tome\u015fti (in ungherese \"Cs\u00edkszenttam\u00e1s\") \u00e8 un comune della Romania di 2.624 abitanti, ubicato nel distretto di Harghita, nella regione storica della Transilvania.\nTome\u015fti \u00e8 comune autonomo dal 2004, quando si \u00e8 staccato dal comune di C\u00e2r\u021ba.\nLa maggioranza della popolazione \u00e8 di etnia \"Sz\u00e9kely\"."}
{"id": "1496156", "revid": "1305772", "url": "https://it.wikipedia.org/wiki?curid=1496156", "title": "Hard Candy", "text": ""}
{"id": "1496157", "revid": "29990", "url": "https://it.wikipedia.org/wiki?curid=1496157", "title": "Scena di genere", "text": ""}
{"id": "1496160", "revid": "61051", "url": "https://it.wikipedia.org/wiki?curid=1496160", "title": "Gnome-Rh\u00f4ne 14N", "text": "Il Gnome-Rh\u00f4ne 14N era un motore radiale 14 cilindri a doppia stella raffreddato ad aria, progettato e fabbricato dalla francese Gnome et Rh\u00f4ne. Esso deriva dallo Gnome-Rh\u00f4ne 14K di produzione prebellica ed \u00e8 stato utilizzato in numerosi velivoli francesi e tedeschi durante la seconda guerra mondiale.\nStoria del progetto.\nLa Gnome et Rh\u00f4ne decise di risolvere i problemi di affidabilit\u00e0 riscontrati nel Gnome-Rh\u00f4ne 14K utilizzando nuovi materiali per la realizzazione di valvole e pistoni, aumentando anche la superficie di raffreddamento del 39%. Queste migliorie portarono alla realizzazione, nel 1937, di un nuovo motore che assunse la denominazione di \"14N\" il quale venne rapidamente adottato da numerosi velivoli.\nNel 1939 alcuni ulteriori miglioramenti consentirono di aumentare il rapporto di compressione da 6.1:1 a 6.8:1 che permise di ottenere un incremento di potenza necessaria per le esigenze belliche dovute allo scoppio della seconda guerra mondiale.\nLa Gnome et Rh\u00f4ne ne realizz\u00f2 un ulteriore sviluppo nel 1939. Denominato Gnome-Rh\u00f4ne 14R, il propulsore venne dotato di un compressore a due stadi ma questo non fu utilizzato ampiamente se non con la fine del conflitto, questo a causa dei termini dell'armistizio con le forze di invasione tedesche stipulato nel 1940 dalla Repubblica di Vichy."}
{"id": "1496161", "revid": "38120", "url": "https://it.wikipedia.org/wiki?curid=1496161", "title": "Me against the Music", "text": ""}
{"id": "1496165", "revid": "767487", "url": "https://it.wikipedia.org/wiki?curid=1496165", "title": "Tulghe\u0219", "text": "Tulghe\u0219 (in ungherese \"Gyergy\u00f3t\u00f6lgyes\") \u00e8 un comune della Romania di 3.315 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di quattro villaggi: Hagota, Pintic, Recea, Tulghe\u0219."}
{"id": "1496166", "revid": "69960", "url": "https://it.wikipedia.org/wiki?curid=1496166", "title": "Passo del Publino", "text": ""}
{"id": "1496167", "revid": "287204", "url": "https://it.wikipedia.org/wiki?curid=1496167", "title": "Tulghes", "text": ""}
{"id": "1496170", "revid": "371529", "url": "https://it.wikipedia.org/wiki?curid=1496170", "title": "The Beach Boys' Christmas Album", "text": "The Beach Boys' Christmas Album, il settimo album dei The Beach Boys registrato in studio, usc\u00ec il 19 dicembre 1964.\nIl disco.\nSi tratta di un album a tema natalizio costituito da cinque nuove canzoni originali e da sette standard, che raggiunse la posizione numero 6 in classifica negli Stati Uniti.\nDei brani nuovi, \"Little Saint Nick\" era gi\u00e0 conosciuto al pubblico, essendo stato un successo dei Beach Boys l'anno precedente.\nBrian Wilson si occup\u00f2 della produzione delle canzoni maggiormente \"rock\", mentre lasci\u00f2 a Dick Reynolds (l'arrangiatore delle canzoni dei The Four Freshmen, un gruppo che Wilson idolatrava) l'orchestratura dei brani tradizionali di Natale ai quali i Beach Boys aggiunsero solo le parti cantate. L'album venne pubblicato sia in formato mono che stereo; il mixaggio stereo, preparato dall'ingegnere del suono Chuck Britz, si sarebbe rivelato essere l'ultimo mix stereo vero e proprio di un album dei Beach Boys sino a \"Friends\" del 1968."}
{"id": "1496173", "revid": "122219409", "url": "https://it.wikipedia.org/wiki?curid=1496173", "title": "Tyrrell 003", "text": "La Tyrrell 003 fu una delle vetture costruite dal team Tyrrell che corse nei campionati di Formula 1 nel 1971 e nel 1972. Era guidata da Jackie Stewart e fu progettata da Derek Gardner.\nL'origine.\nIl team Tyrrell, perso il contratto di collaborazione con la francese Matra alla fine del 1969, si ritrov\u00f2 cliente della March per il campionato 1970, ma la March 701 realizzata dal costruttore inglese era una soluzione di ripiego e il team fu suo malgrado spinto a progettare una propria vettura la Tyrrell 001. Il progetto fu affidato a Derek Gardner e la vettura fu costruita dalla \"Gomm Metal Developements\", non distante dalla sede del team a Ockham: presentata nell'agosto 1970, partecip\u00f2 ad alcune gare di fine stagione nelle mani di Stewart.\nIl debutto.\nDopo l'esperienza maturata con la 001 si decise di progettare una vettura pi\u00f9 evoluta, la Tyrrell 002, dotata di un telaio pi\u00f9 lungo di 10\u00a0cm rispetto all'antenata e concepito per accogliere il nuovo compagno di squadra di Stewart, il giovane francese Fran\u00e7ois C\u00e9vert. Al Gran Premio del Sud Africa 1971 (prima gara della stagione 1971) C\u00e9vert fece debuttare la 002, mentre Stewart pilot\u00f2 ancora la 001, in quanto in fabbrica stavano ancora completando il secondo esemplare della nuova vettura, che fu denominato 003 e che non aveva nessuna differenza con la 002 se non la pedaliera adattata al pi\u00f9 brevilineo pilota scozzese. L'auto di Stewart fu pronta per il debutto nel campionato mondiale alla seconda gara della stagione, il Gran Premio di Spagna 1971, dove vinse battendo la Ferrari 312 B di Jacky Ickx. Due settimane prima del gara a Montecarlo lo scozzese and\u00f2 a disputare una gara fuori campionato sul Circuito di Silverstone, il BRDC International Trophy, dove vinse la prima manche e si ritir\u00f2 subito dopo la partenza della seconda per colpa di un'uscita di strada, la vettura fu riparata in tempo per la corsa nel principato.\nLa stagione 1971.\nLa vettura fu evoluta nel corso della stagione adottando diverse configurazioni aerodinamiche: nata con un'ala anteriore piatta, in seguito fu dotata, a seconda dei circuiti, di un muso convesso ispirato alle vetture del Campionato del Mondo Sport Prototipi e perci\u00f2 detto \"sports-car-style\" e di diverse configurazioni dell'ala posteriore e del passo. Si dimostr\u00f2 fin dal debutto molto competitiva e affidabile, tanto da vincere il campionato nel 1971, unico successo della scuderia di Ken Tyrrell nel campionato costruttori, addirittura con il doppio dei punti rispetto alla BRM, classificatasi seconda. La 002 e la 003 avevano alcune caratteristiche innovative, come la presenza di alcune prese d'aria sopra al motore, che ne permettevano il raffreddamento e un muso totalmente nuovo. La competitivit\u00e0 della vettura nel 1971 si nota anche dal numero di vittorie: ben 7 su 11 gare, di cui 6 per lo scozzese e 1 per il francese.\nGli anni successivi.\nNel 1972, invece, un deludente campionato per C\u00e9vert con la 002 e la vittoria di due sole gare per la 003 di Stewart non permisero alla Tyrrell di difendere l'accoppiata dei due titoli: venne battuta dalla Lotus (con il suo modello 72D), che conquist\u00f2 per soli dieci punti il campionato costruttori. Matematicamente sconfitto, per le ultime quattro gare Stewart pilot\u00f2 la Tyrrell 005 e dopo un iniziale rodaggio vinse le due ultime gare del campionato, riducendo il gap finale, mentre C\u00e8vert svezz\u00f2 la Tyrrell 006 proprio in queste due ultime corse.\nDella vettura fu realizzato un terzo esemplare, la Tyrrell 004: essa era la monoposto di riserva del team e fu utilizzata da Jackie Stewart nel Gran Premio di Monaco 1972 e da Patrick Depailler nella stessa stagione in Francia e negli Stati Uniti. In seguito la Tyrrell 004 fu ceduta la scuderia privata del \"Team Blignaut\" e partecip\u00f2 ai Gran Premi di Sudafrica 1973 e 1974 con il pilota locale Eddie Keizan.\nNel 1973 venne poi sostituita dalla Tyrrell 006 e infine regalata a Jackie Sterwart al termine della sua carriera. A sua volta il campione scozzese l'ha donata ai suoi figli\nRisultati completi.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "1496174", "revid": "287204", "url": "https://it.wikipedia.org/wiki?curid=1496174", "title": "David Teniers", "text": "David Teniers \u00e8 il nome di quattro pittori fiamminghi:"}
{"id": "1496175", "revid": "57905", "url": "https://it.wikipedia.org/wiki?curid=1496175", "title": "Laure Sinclair", "text": ""}
{"id": "1496178", "revid": "29990", "url": "https://it.wikipedia.org/wiki?curid=1496178", "title": "Pieter De Hooch", "text": ""}
{"id": "1496179", "revid": "767487", "url": "https://it.wikipedia.org/wiki?curid=1496179", "title": "Tu\u0219nad", "text": "Tu\u0219nad (in ungherese \"Tusn\u00e1d\") \u00e8 un comune della Romania di 2.146 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 3 villaggi: Tu\u0219nad, Tu\u0219nadu Nou, Vrabia.\nLa maggioranza della popolazione (circa il 92%) \u00e8 di etnia \"Sz\u00e9kely\"."}
{"id": "1496180", "revid": "287204", "url": "https://it.wikipedia.org/wiki?curid=1496180", "title": "Tusnad", "text": ""}
{"id": "1496183", "revid": "245459", "url": "https://it.wikipedia.org/wiki?curid=1496183", "title": "Rete combinatoria", "text": ""}
{"id": "1496184", "revid": "117976905", "url": "https://it.wikipedia.org/wiki?curid=1496184", "title": "Caff\u00e8 San Marco", "text": "Il Caff\u00e8 San Marco \u00e8 un locale storico sito a Trieste, in via Battisti 18. Fondato il 3 gennaio del 1914, il locale \u00e8 celebre per essere sempre stato uno dei principali ritrovi degli intellettuali della citt\u00e0.\nStoria.\nI primi anni e la chiusura forzata.\nIl 3 gennaio 1914, al pianterreno di un edificio di propriet\u00e0 delle Assicurazioni Generali, edificato nel 1912, venne inaugurato il Caff\u00e8 San Marco, allora di propriet\u00e0 di Marco Lovrinovich, originario di Parenzo. Subito il locale divenne ritrovo di giovani studenti e intellettuali, ma non solo: il caff\u00e8, infatti, ospitava giovani irredentisti, e funzionava anche come laboratorio di produzione di passaporti falsi per permettere la fuga in Italia di patrioti antiaustriaci. Per questi motivi, il 23 maggio 1915, un gruppo di soldati dell'esercito austroungarico penetr\u00f2 all'interno del locale, lo devast\u00f2 e ne decret\u00f2 la chiusura permanente. Lovrinovich stesso fu cacciato brutalmente, e in seguito fu incarcerato a Liebenau, in Austria, perch\u00e9 si era causato volontariamente il tracoma con una soluzione batterica, allo scopo di non andare a servire nell'esercito austro-ungarico.\nAnni successivi e riapertura.\nNegli anni seguenti, dalla fine della Prima guerra mondiale fino al termine della Seconda, il caff\u00e8 San Marco giacque in uno stato di abbandono. La svolta arriv\u00f2 nel secondo dopoguerra, quando, anche per iniziativa delle Assicurazioni Generali, il locale fu al centro di una serie di restauri integrali, sia sulla facciata che nell'interno. L'ultimo restauro del caff\u00e8 San Marco risale al 1997, e il locale prosegue la sua attivit\u00e0 tuttora.\nIl locale oggi.\nOggi il locale ha riaperto con una nuova gestione il 27 ottobre 2013, trasformandosi in caff\u00e8, centro culturale e libreria, dopo la gestione delle sorelle Stock, descritte spesso da Claudio Magris, celebre avventore del caff\u00e8, e l'ultima di Franco Filippi dal 1997 al 2012. Rispetto al periodo 1914-1915, nell'ultimo periodo il locale proponeva due iniziative nuove: l'organizzazione di mostre di artisti locali e il servizio di ristorante, che lo ha portato a essere citato nella guida del Gambero Rosso. Nel 1989, il Caff\u00e8 San Marco \u00e8 stato insignito dell'onorificenza di \"locale storico d'Italia\".\nAvventori celebri e intellettuali.\nFra gli intellettuali e gli artisti che negli anni hanno frequentato o frequentano ad oggi il Caff\u00e8 San Marco, si possono ricordare:\nStruttura del locale.\nSia l'arredamento che le decorazioni estetiche del Caff\u00e8 San Marco rispondono allo stile della Secessione Viennese, ancora in voga negli anni della fondazione. In particolare, le decorazioni sui soffitti e sulle pareti sono attribuite a vari artisti relativamente celebri, come il pittore secessionista Vito Timmel, anch'egli assiduo frequentatore del caff\u00e8. Queste decorazioni riprendono, in particolare, nudi maschili (metafore dei fiumi friulani, giuliani, istriani e dalmati), foglie di caff\u00e8 e fiori. L'arredamento del locale \u00e8, perlopi\u00f9, in legno di mogano lavorato. In particolare, si possono notare i tavolini di marmo con sostegno in ghisa, particolari per le loro decorazioni a teste di leoni (simbolo di Venezia), che furono utilizzati dagli austriaci come prova della presenza nel locale di avventori irredentisti italiani."}
{"id": "1496186", "revid": "1149807", "url": "https://it.wikipedia.org/wiki?curid=1496186", "title": "Roberto Della Casa", "text": "Biografia.\nHa iniziato la sua carriera negli anni sessanta con la compagnia teatrale di Renato Pinciroli proseguita negli anni settanta con i poliziotteschi, le commedie sexy all'italiana, e film comici dell'epoca, con ruoli che spaziavano dal tifoso al poliziotto, dal medico al giudice.\nTra le partecipazioni pi\u00f9 importanti quella in \"Vieni avanti cretino \"di Luciano Salce, in \"Il petomane\" di Pasquale Festa Campanile, con Ugo Tognazzi, in \"Banzai\" con Paolo Villaggio, in \"Il commissario Lo Gatto\" di Dino Risi e in \"Le comiche 2\" di Neri Parenti.\nOggi \u00e8 dedito pi\u00f9 al teatro con apparizioni televisive saltuarie in fiction o sceneggiati sia in Mediaset che in Rai. Ha partecipato ad alcune Pubblicit\u00e0 Progresso dei Ministeri, delle Poste italiane, de \"L'Espresso\" ed altre ancora.\nIn teatro ha lavorato a lungo con la Compagnia Attori e Tecnici di Attilio Corsini e con il Dramma Italiano di Fiume (Croazia), durante la gestione Damiani-Mangano, in commedie di Marin Dr\u017ei\u0107, Moli\u00e8re, Carlo Goldoni, Peppino De Filippo, Ghigo De Chiara."}
{"id": "1496191", "revid": "1573940", "url": "https://it.wikipedia.org/wiki?curid=1496191", "title": "Aspidolasius branicki", "text": "Aspidolasius branicki () \u00e8 un ragno appartenente alla famiglia Araneidae.\n\u00c8 l'unica specie nota del genere Aspidolasius.\nEtimologia.\nIl nome deriva dal greco ', \"asp\u00ecs, asp\u00ecdos\", cio\u00e8 \"scudo\", e ', \"l\u00e0sios\", cio\u00e8 \"irsuto, villoso, lanoso\", in quanto ha la parte superiore dell'opistosoma ricoperta di peli.\nDistribuzione.\nLa specie \u00e8 stata rinvenuta in America meridionale: nell'area compresa fra la Colombia e la Bolivia; in Guyana e in Brasile.\nTassonomia.\nDal 2006 non sono stati esaminati altri esemplari, n\u00e9 sono state descritte sottospecie al 2014."}
{"id": "1496196", "revid": "767487", "url": "https://it.wikipedia.org/wiki?curid=1496196", "title": "Ulie\u0219", "text": "Ulie\u0219 (in ungherese \"K\u00e1ny\u00e1d\") \u00e8 un comune della Romania di 1.267 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 8 villaggi: Daia, Ia\u0219u, Ighiu, Nicole\u0219ti, Obr\u0103ne\u0219ti, Petecu, Ulie\u0219, Vasileni."}
{"id": "1496197", "revid": "287204", "url": "https://it.wikipedia.org/wiki?curid=1496197", "title": "Ulies", "text": ""}
{"id": "1496201", "revid": "28592", "url": "https://it.wikipedia.org/wiki?curid=1496201", "title": "Aleksandr Men\u0161ikov", "text": ""}
{"id": "1496202", "revid": "28592", "url": "https://it.wikipedia.org/wiki?curid=1496202", "title": "Menshikov", "text": ""}
{"id": "1496203", "revid": "110157", "url": "https://it.wikipedia.org/wiki?curid=1496203", "title": "Want Two", "text": "Want Two \u00e8 il quarto album di Rufus Wainwright, pubblicato nel 2004 dalla DreamWorks e prodotto da Marius De Vries. Questo album costituisce la seconda parte di un progetto che comprende anche Want One pubblicato l'anno precedente. L'album \u00e8 stato preceduto dalla pubblicazione di un EP dal titolo \"Waiting for a Want\" contenente quattro canzoni in anteprima e acquistabile in formato digitale su iTunes, inoltre \u00e8 stata commercializzata anche una versione con un \"bonus DVD\" contenente la registrazione integrale di un concerto tenuto presso la Fillmore di San Francisco.\nTracce.\nMusiche e testi: Rufus Wainwright\nNella versione inglese dell'album sono presenti due \"bonus track\" tratte dal repertorio del cantautore franco-canadese Gilles Vigneault:"}
{"id": "1496204", "revid": "49981", "url": "https://it.wikipedia.org/wiki?curid=1496204", "title": "Araldo abruzzese", "text": ""}
{"id": "1496205", "revid": "599013", "url": "https://it.wikipedia.org/wiki?curid=1496205", "title": "Juan Carlos Mari\u00f1o", "text": "Carriera.\nClub.\nSi form\u00f2 come giocatore nelle giovanili dell'Academia Deportiva Cantolao nel suo paese, e del Lan\u00fas in Argentina. Complet\u00f2 la stagione 2006/07 con il Cienciano, club con il cui si rese protagonista. A luglio dell 2007 si trasfer\u00ec all'Alianza Lima.\nLa forte pressione dell'H\u00e9rcules per\u00f2, lo porta in Spagna lo stesso anno. Il 25 agosto 2008 si trasferisce al Cadice. Lo stesso anno va in prestito al Cienciano fino a giugno del 2009.\nNella stagione 2009 viene ingaggiato dall'Atl\u00e9tico Nacional dove non riesce a conquistarsi un posto da titolare. Per il secondo semestre, Mari\u00f1o firma un contratto con il Deportivo Cali per sei mesi.\nNel 2010 passa al Cienciano.\nNazionale.\nPartecipa con la Nazionale alla Copa Am\u00e9rica 2007 in Venezuela. Alla prima parita del torneo, contro l'Uruguay, segna il suo primo gol con la maglia \"blanquirroja\". La sua ultima rete risale alla partita contro la Colombia del 14 giugno 2008, partita valevole per le Qualificazioni al campionato mondiale di calcio 2010 finita 1-1.\nNel 12 ottobre 2010 viene di nuovo convocato dal nuovo tecnico Sergio Markari\u00e1n per giocare gli amichevoli contro la Costa Rica e il Panama."}
{"id": "1496206", "revid": "767487", "url": "https://it.wikipedia.org/wiki?curid=1496206", "title": "V\u0103r\u0219ag", "text": "V\u0103r\u0219ag (in ungherese \"Sz\u00e9kelyvars\u00e1g\") \u00e8 un comune della Romania di 1.539 abitanti, ubicato nel distretto di Harghita, nella regione storica della Transilvania.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1496207", "revid": "49981", "url": "https://it.wikipedia.org/wiki?curid=1496207", "title": "L'araldo abruzzese", "text": ""}
{"id": "1496208", "revid": "6923", "url": "https://it.wikipedia.org/wiki?curid=1496208", "title": "Monte dell'Oro", "text": "Monte dell'Oro o anche Ridotto Monte dell'Oro \u00e8 un isolotto (0,13 ha) della Laguna Veneta settentrionale, prossimo all'isola di Sant'Ariano. Il nome rimanda ad un'antica leggenda, riportata dal Paoletti, secondo la quale Attila, dopo aver distrutto Altino, sarebbe rimasto impantanato nelle barene della laguna e avrebbe perduto i suoi inestimabili tesori, custoditi in carri poi sprofondati nel fango.\nLa zona fu abitata dai profughi dell'entroterra che vi eressero un monastero benedettino, ed una chiesa, dedicata a San Cataldo. Sembra inoltre che qui sorgesse anche il seminario della Diocesi di Torcello. La zona decadde nel tardo medioevo e fu poi utilizzata per costruirvi delle semplici postazioni militari.\nNel 1848 gli insorti veneziani vi costruirono un forte vero e proprio, ampliato pi\u00f9 tardi dagli austriaci. Di questo, utilizzato dall'esercito italiano durante la prima guerra mondiale, oggi non resta che un bastione, mentre non vi \u00e8 traccia degli edifici precedenti.\nL'isola \u00e8 tuttora di propriet\u00e0 del Demanio dello Stato."}
{"id": "1496209", "revid": "287204", "url": "https://it.wikipedia.org/wiki?curid=1496209", "title": "Varsag", "text": ""}
{"id": "1496210", "revid": "28592", "url": "https://it.wikipedia.org/wiki?curid=1496210", "title": "Aleksandr Menshikov", "text": ""}
{"id": "1496211", "revid": "1573940", "url": "https://it.wikipedia.org/wiki?curid=1496211", "title": "Augusta glyphica", "text": "Augusta glyphica () \u00e8 un ragno appartenente alla famiglia Araneidae.\n\u00c8 l'unica specie nota del genere Augusta.\nDistribuzione.\nLa specie \u00e8 stata rinvenuta in Madagascar.\nTassonomia.\nDescritto originariamente come sottogenere di \"Gasteracantha\" , \u00e8 stato elevato al rango di genere da un lavoro dell'aracnologo Emerit del 1974.\nDal 1997 non sono stati esaminati altri esemplari, n\u00e9 sono state descritte sottospecie al 2014."}
{"id": "1496212", "revid": "28592", "url": "https://it.wikipedia.org/wiki?curid=1496212", "title": "Aleksandr Danilovich Menshikov", "text": ""}
{"id": "1496214", "revid": "28592", "url": "https://it.wikipedia.org/wiki?curid=1496214", "title": "Principe Men\u0161ikov", "text": ""}
{"id": "1496217", "revid": "1590006", "url": "https://it.wikipedia.org/wiki?curid=1496217", "title": "Hard Candy (film)", "text": "Hard Candy \u00e8 un film thriller del 2005 di David Slade. La pellicola non \u00e8 mai uscita nelle sale cinematografiche italiane. Dal 18 giugno 2008 il film \u00e8 disponibile in Italia nel formato DVD a noleggio distribuito dalla 01 Distribution.\nFu presentato per la prima volta nel gennaio 2005 al Sundance Film Festival, trampolino di lancio che lo port\u00f2 a Hollywood grazie alla casa di produzione Lions Gate Entertainment. Il titolo deriva dallo slang internet e starebbe ad indicare una ragazza minorenne.\nTrama.\nHayley Stark \u00e8 una ragazza di quattordici anni dall'aspetto innocente che si dimostra molto pi\u00f9 matura dei suoi coetanei: passa il suo tempo leggendo i romanzi di Zadie Smith e l'autobiografia di Jean Seberg, e frequentando anche le chat, dove un giorno conosce il trentenne fotografo Jeff. Dopo alcune settimane di conversazioni in chat, Jeff propone a Hayley un incontro, che avviene in un locale. In quell'occasione il fotografo si dimostra molto gentile con lei, e dopo aver pranzato, i due vanno insieme a casa di Jeff.\nNella bella villa del fotografo la ragazza si dimostra curiosa e intraprendente, cominciando a bere diversi cocktail; Hayley si mostra interessata alla professione di Jeff e lo obbliga a farsi scattare delle foto. Ma per Jeff la giornata si trasforma ben presto in un incubo, perch\u00e9 dietro la sua aria innocente Hayley nasconde la volont\u00e0 di trovare l'assassino pedofilo di una sua amica scomparsa tempo prima. La ragazza quindi stordisce il fotografo con una droga e comincia a torturarlo per fargli ammettere di essere il mostro che sta cercando.\nProduzione.\nPer David Higgins, produttore del film, l'idea di partenza era quella di girare una pellicola con pochi soldi che scuotesse l'animo dello spettatore raccontando una storia vera attraverso personaggi inventati. Ed \u00e8 proprio da un fatto di cronaca in Giappone, dove delle ragazze adescavano in chat uomini pi\u00f9 grandi, per poi accerchiarli e torturarli, che nasce l'idea di \"Hard Candy\". Avuta l'idea bisognava realizzare la sceneggiatura, dove l'intento di ambientare tutta la storia dentro un appartamento esigeva uno sceneggiatore teatrale. Cos\u00ec, grazie a Brian Nelson, nel giro di sei settimane nacque \"Hard Candy\".\nIl film \u00e8 stato girato cronologicamente. L'assonanza con Cappuccetto rosso \u00e8 stata casuale: al regista piaceva il rosso su Ellen e a lei piacevano i cappucci. Ellen Page ha avuto la parte grazie al suo precedente lavoro \"Mouth to Mouth\", ed \u00e8 stata scelta tra trecento aspiranti ragazze."}
{"id": "1496220", "revid": "22475", "url": "https://it.wikipedia.org/wiki?curid=1496220", "title": "Scuola bolognese di pittura", "text": "Con scuola bolognese di pittura si intende quel complesso insieme di pittori \u2013 accomunati dal luogo di origine o di intensa attivit\u00e0 nella citt\u00e0 di Bologna \u2013, attivo continuativamente, con vicende e fortune molto diverse, dal XIV al XX secolo. Il nucleo di opere pi\u00f9 significativo di tale scuola, \u00e8 conservato presso la Pinacoteca Nazionale di Bologna. \nLo storico dell'arte Roberto Longhi \u00e8 stato tra i primi studiosi ad aver operato, in epoca contemporanea, la sistematica riscoperta di una rilevante ed autonoma tradizione locale sin dal Trecento: nella sua celebre prolusione del 1934 in occasione dell'apertura dell'anno accademico dell'Universit\u00e0 di Bologna, presso la quale era docente, delineava il cammino, caratterizzato da un filo comune, della pittura bolognese, partendo dalle opere dei primi maestri trecenteschi come Vitale da Bologna e Simone dei Crocefissi, per arrivare sino alla pittura di Giorgio Morandi, dal Longhi stesso considerato il pi\u00f9 grande pittore figurativo del XX secolo. \nIl periodo di maggiore fioritura e rilevanza a livello internazionale, \u00e8 generalmente considerato quello tra il XVI e il XVII secolo, periodo dell'attivit\u00e0 dei Carracci e dei loro allievi e discepoli, concentrata, soprattutto, tra Bologna e Roma. \nCome il Vasari per la pittura toscana, anche Bologna pu\u00f2 vantare un illustre storico e biografo locale: il conte Carlo Cesare Malvasia, autore dell'opera \"Felsina pittrice\", pubblicata a Bologna nel 1678.\nTrecento.\nI fattori che hanno per lungo tempo reso difficile il delineare, per questo secolo, una scuola pittorica locale dalle caratteristiche peculiari, sono individuati dal Longhi nella distruzione di molti dei cicli pittorici risalenti a quest'epoca, nonch\u00e9 nella pesante contraffazione delle opere stesse effettuata soprattutto a partire dal Seicento, spinta dal desiderio di nobilitare con nomi altisonanti opere di minori. \nAll'inizio del Trecento, due importanti opere di scuola fiorentina erano presenti a Bologna: la \"Maest\u00e0 di Santa Maria dei Servi\", attribuita al Cimabue o alla sua bottega e databile attorno al 1280, e il \"Polittico\" di Giotto, databile attorno agli anni '30 del secolo, ed oggi conservato presso la locale Pinacoteca Nazionale. Nonostante la riconosciuta grandezza di tali artisti, Roberto Longhi nega la dipendenza della pittura bolognese del Trecento da quella toscana, e, anzi, identifica molteplici influenze atte a creare uno \"spirito figurativo\" locale: la scultura romanica emiliana, la pittura d'ispirazione bizantina di Venezia, la figurazione cortese di Simone Martini ad Avignone. Lo studioso individua il linguaggio della pittura bolognese del Trecento, nell'attitudine \"sommamente icastica veristica asintattica, direttamente espressiva, talora persino espressionistica\". \nIl principale interprete di questo linguaggio, \u00e8 individuato in Vitale da Bologna, pittore attivo nella prima met\u00e0 del XIV secolo, tra Bologna, Pomposa, dove lavor\u00f2 agli affreschi presso l'Abbazia, e Udine, dove esegu\u00ec un ciclo di affreschi presso il Duomo. Roberto Longhi sottolinea l'importanza di Vitale come capostipite per la scuola bolognese, equiparandone il ruolo a quello svolto da Giotto per quella fiorentina o da Duccio per quella senese. \nTra le opere pi\u00f9 rilevanti di Vitale, si segnalano, oltre ai suddetti cicli, gli affreschi originariamente eseguiti presso la chiesa di Sant'Apollonia di Mezzaratta e, dal 1963 \u2013 in seguito al distacco per motivi conservativi \u2013, esposti presso la Pinacoteca Nazionale. Tale ciclo di affreschi \u2013 portato avanti, con la partecipazione di diversi artisti, dalla met\u00e0 del XIV al XV secolo, \u00e8 il pi\u00f9 importante ciclo di affreschi del periodo gotico a Bologna. Oltre ai suddetti affreschi, il catalogo di Vitale include diverse tavole tra cui la \"Madonna dei denti\" di Palazzo Davia-Bargellini, la \"Madonna dei Battuti\" della Pinacoteca Vaticana, e il \"San Giorgio e il drago\" della Pinacoteca Nazionale.\nUn'altra figura di rilievo \u00e8 Simone di Filippo detto dei Crocifissi \u2013 soprannome attribuitogli dal Malvasia per la grande produzione di immagini del Cristo morente da esso lasciata \u2013, autore del \"Polittico da San Domenico\" della Pinacoteca Nazionale e di serie di crocifissi distribuiti in molte delle chiese di Bologna.\nMeritevoli di menzione anche Jacopo Avanzi \u2013 anch'egli attivo nella chiesa di Mezzaratta \u2013, Dalmasio Scannabecchi \u2013 autore al quale \u00e8 spesso associata la figura di uno Pseudo-Dalmasio molto attivo in Toscana, tra Pistoia e Firenze \u2013, e lo Pseudo Jacopino, nome, quest'ultimo, a cui sono attribuite opere di diversa fattura, tra le quali alcune persino antecedenti l'opera di Vitale.\nMostre sulla pittura bolognese.\nImportanti per la riscoperta della pittura bolognese, furono una serie di mostre organizzate tra il 1954 e il 1970, in occasione delle edizioni della \"Biennale d'arte antica\" promosse dalla Soprintendenza al fine di scoprire e rivalutare il ruolo dell'arte bolognese.\nLa prima mostra della serie, fu quella del 1954 su Guido Reni, ideata e curata da Cesare Gnudi e allestita dall'architetto Leone Pancaldi presso l'Archiginnasio di Bologna. Seguirono quella sui Carracci del 1956, quella sui Maestri della pittura nel Seicento emiliano del 1959 e quella sul Guercino del 1968.\nParticolarmente importante, per il carattere riepilogativo, la mostra \"Da Cimabue a Morandi\", organizzata nel 2015 presso il Palazzo Fava di Bologna e curata da Vittorio Sgarbi."}
{"id": "1496225", "revid": "767487", "url": "https://it.wikipedia.org/wiki?curid=1496225", "title": "Vo\u0219l\u0103beni", "text": "Vo\u0219l\u0103beni (in ungherese \"Vasl\u00e1b\") \u00e8 un comune della Romania di 1.978 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: Izvoru Mure\u0219ului e Vo\u0219l\u0103beni.\nLa maggioranza della popolazione \u00e8 di etnia romena, ma consistente \u00e8 la popolazione \"Sz\u00e9kely\", quasi il 40% del totale."}
{"id": "1496227", "revid": "287204", "url": "https://it.wikipedia.org/wiki?curid=1496227", "title": "Voslabeni", "text": ""}
{"id": "1496233", "revid": "106456", "url": "https://it.wikipedia.org/wiki?curid=1496233", "title": "Mirafiori Nord", "text": "Mirafiori Nord (\"Mirafior N\u00f2rd\" in piemontese) \u00e8 un quartiere della Circoscrizione 2 di Torino, situato nella periferia sud-ovest della citt\u00e0. Prende il nome dallo storico territorio di Mirafiori, posto appunto, pi\u00f9 a sud rispetto a esso.\nPi\u00f9 precisamente, il quartiere confina:\nDa Mirafiori Nord si accede all'autostrada Tangenziale ovest di Torino, attraverso corso Allamano e corso Orbassano. Prima dell'istituzione delle circoscrizioni, era designato come \"Quartiere n. 12\".\nStoria.\nIl Settecento: campi e cascine.\nIl rurale territorio era compreso nel cosiddetto \"feudo di Roccafranca\", nome gi\u00e0 esistente per indicare il territorio \"franco\" a nord del torrente Sangone, tra i poderi privati di Mirafiori e i feudi del \"Gerbido\" di Grugliasco. A sua volta, il toponimo \"Gerbo\", stava a indicare genericamente un territorio incolto, citato in una denominazione settecentesca del Grossi. Suddiviso in tenute agricole, furono erette cascine, vigne, campi coltivati intersecati da una fitta rete di bealere, il nome dei piccoli canali di irrigazione presenti in Piemonte. Le principali cascine erano la Roccafranca (o \"Bailarda\") e la Giajone. Esistevano poi l'Anselmetti (di cui \u00e8 rimasta la cappella) e la \"Canala\", al fondo dell'attuale via Nallino, della quale oggi non resta pi\u00f9 nulla se non un liscio terreno di campi sportivi. Stessa sorte subirono altre cascine pi\u00f9 piccole, la \"Cascina Spedale di San Giovanni (Ropoli)\" in via Sanremo/via Dina, e l'adiacente \"Vaudagnotto\".\nOltre a esse, uno dei primi edifici del quartiere totalmente sparito fu l'\"ospedaletto-sanatorio\" San Luigi, all'epoca la nuova sede del precedente (1826-1908) di via Ignazio Giulio (nel quartiere Valdocco). Edificato nel 1909 sul sito dell'odierna piazza Cattaneo, fu poi abbandonato negli anni sessanta per ampliare gli stabilimenti Fiat Mirafiori, quindi riedificato nell'attuale sede fuori citt\u00e0 nel 1970, in frazione \"Gonzole\", tra Orbassano e Rivalta di Torino\nLa prima urbanizzazione.\nDopo lo spostamento della capitale d'Italia da Torino a Firenze, nel 1865, l'amministrazione comunale torinese scelse immediatamente una politica di rapida industrializzazione, a causa della crisi del settore terziario dovuta alla perdita del ruolo di capitale. Incominci\u00f2 la costruzione di case soprattutto lungo le direttrici periferiche, e la cosiddetta \"Barriera di Orbassano\" della nuova cinta daziaria a sud-ovest della citt\u00e0, nel 1912 fu spostata dall'adiacente quartiere Santa Rita pi\u00f9 a sud, sulla attuale piazza Omero. Le prime costruzioni del quartiere avvennero quindi, a ridosso di corso Siracusa; testimonianza di questo periodo \u00e8 la piccola ciminiera di via Castelgomberto, 53, residuo di una vecchia fornace per mattoni, usata successivamente come cabina elettrica.&lt;br&gt;\nNel 1923 invece, cominci\u00f2 la costruzione, secondo un piano regolatore del 1908, del lotto di villette tra via Paolo Sarpi e corso Giovanni Agnelli (all'epoca corso Vinzaglio - prolungamento). L'iniziativa fu caldeggiata soprattutto dalla Fiat, che dalla sede nel vicino quartiere Lingotto doveva trasferirsi nei nuovi stabilimenti di Mirafiori nel 1939. A causa della forte richiesta di alloggi da parte della Commissione Interna Operaia Sezione Automobili, si costituir\u00e0 quindi la \"Cooperativa case economiche dipendenti Fiat\", che acquister\u00e0 dalla casa madre i terreni gi\u00e0 in costruzione a un prezzo simbolico. Il primo lotto fu di dodici villette plurifamiliari di due piani. Nel 1927 furono costruite altre quindici case, arricchite con decorazioni in stile \"d\u00e9co\", con vetrate colorate.\nIl quartiere continu\u00f2 a crescere; la crisi degli alloggi nel 1920-1925 fu il catalizzatore per una complessa e continua collaborazione tra la Fiat e il Comune di Torino, che pianific\u00f2 la costruzione di circa 1.300 alloggi in pi\u00f9, distribuiti in otto isolati; nel 1926 l'azienda automobilistica cedette oltre 118.000 m2 di terreno all'amministrazione municipale, destinati alla costruzione di case popolari, in cambio della realizzazione di infrastrutture stradali (ad esempio il sottopassaggio stradale del vicino Lingotto e l'allargamento della zona ferroviaria adiacente agli stabilimenti del vicino quartiere Lingotto).\nSul quel lotto, situato appunto a nord del nuovo stabilimento industriale Fiat Mirafiori del 1939, verr\u00e0 costruito, dall'Istituto Autonomo Case Popolari, un rione, inizialmente chiamato \"M2\" (Mirafiori2), strutturato con isolati a corte chiusa circondata da palazzine a tre o quattro piani. Queste abitazioni verranno poi assegnate soprattutto alle maestranze Fiat, secondo specifici accordi.\nIl rione operaio \"Borgo Cina\".\nCon la nascita dello stabilimento di Fiat Mirafiori nel 1939, la zona cosiddetta \"M2\" divenne spiccatamente operaia. I nuovi isolati, con le cosiddette case a \"corte interna\", specialmente a nord di via Giacomo Dina, costruite tra il 1930 e il 1939 in pieno regime fascista, costituirono un rione chiamato \"Costanzo Ciano\", dedicato al padre di Galeazzo Ciano, il genero del Duce. Durante i difficili anni della guerra, verso est sorsero anche la chiesa e l'oratorio salesiano Don Bosco, pi\u00f9 il complesso scolastico dell'Istituto Internazionale Edoardo Agnelli.\nCon la caduta del fascismo, il rione Ciano fu rinominato popolarmente \"Borgo Cina\" (\"Borgh Cin-a\"), soprattutto per via dell'incremento demografico di operai della vicina industria automobilistica FIAT, dal dopoguerra in poi. Questi infatti, ogni giorno uscivano frettolosamente in massa dalle loro case colorate, riversandosi per strada verso i cancelli della fabbrica, gi\u00e0 vestiti in tuta da lavoro, come tanti cinesi appunto, a montare in servizio nei serratissimi turni di lavoro.Negli anni cinquanta la zona venne completata con la costruzione del primo grande palazzo di corso Agnelli 148, inaugurando cos\u00ec la stagione dei palazzi da 7-10 piani, assai comuni durante il \"boom\" edilizio e demografico degli anni sessanta.\nLe Casermette.\nA nord del quartiere, un complesso edilizio per un totale di 109 bassi edifici militari sorse col nome di \"Casermette di Borgo San Paolo\", nome dato per via del vicino quartiere, poich\u00e9 la denominazione \"Mirafiori Nord\" era all'epoca inesistente. Esso fu situato esattamente tra via Tirreno e corso Allamano, a ridosso di via Veglia che, di fatto, taglia in due lo stesso comprensorio. Le casermette furono costruite per l'esercito durante la seconda guerra mondiale, quindi parzialmente danneggiate durante i bombardamenti del 1943, poi risistemate e utilizzate per sfollati e reduci. \nDal 1947 ospitarono i profughi giuliano-dalmati mentre, dal 1966, la parte a nord di via Veglia fu destinata alla Polizia di Stato col nome di \"Caserma Mario Cesale\", mentre la parte sud invece, fu destinata a ospitare i baraccati della zona torinese di corso Polonia (quartiere Nizza-Millefonti). Dal 1985 per\u00f2, anche la parte sud fu destinata a caserma militare operativa, questa volta dei Carabinieri, a sua volta suddivisa in \"Caserma Angelo Pugnani\" (con ingresso su corso Allamano) e \"Caserma Benito Atzei\" (con ingresso su via Guido Reni).\nGli anni dell'immigrazione e del \"boom\" economico (1950-1970).\nMirafiori Nord conobbe una rapidissima espansione demografica soprattutto a partire dal 1950, con l'inizio del \"boom\" economico: un enorme flusso di immigrati dal Triveneto e dall'Italia meridionale si rivers\u00f2 in breve tempo nel quartiere.\nIn soli vent'anni (1951-1971) si pass\u00f2 da 18.700 a 141.000 abitanti e nel 1954 venne inaugurata la prima di una serie di scuole elementari, la Giovanni Vidari di via Sanremo, 46. All'interno di Borgo Cina, nel 1957 fu anche inaugurata la Chiesa del Ges\u00f9 Redentore, come centro parrocchiale ideato dal cardinale Maurilio Fossati appena due anni prima, il 16 maggio 1955, su di un progetto degli architetti Nicola e Leonardo Mosso. Il piano regolatore del 1954 prevedeva inizialmente tre piazze porticate, progetto poi realizzato solo parzialmente. Le uniche due piazze costruite furono quelle intitolate a papa Giovanni XXIII (di fronte alla chiesa) e la piazza-giardino dedicata al partigiano Dante Livio Bianco. Aperte al traffico veicolare, diventarono delle isole pedonali a partire dal dicembre 1977, su impulso dei comitati spontanei di quartiere. L'area sar\u00e0 riqualificata nel 2002 nell'ambito del progetto europeo \"Urban 2\" con l'aggiunta di fontane, giochi per i bambini e un anfiteatro all'aperto.\nNel 1956-1957 la Fiat raddoppi\u00f2 lo stabilimento industriale, partecipando al piano INA-Casa, e aggiungendo ancora 1.550 alloggi da assegnare ai dipendenti. In tutto il quartiere, i primi condomini a sette-dieci piani furono costruiti con le sovvenzioni della societ\u00e0, seguiti successivamente da alcuni condomini popolari della Gescal, e infine dalle sovvenzioni dirette della stessa industria FIAT. Grazie alla legge n. 167 del 1962 sull'edilizia convenzionata, verranno favoriti molti acquisti di terreni destinati a zone commerciali e ai servizi, ma la carenza dei servizi essenziali fu un problema di gravi proporzioni, cos\u00ec come la speculazione edilizia, che fece alzare il prezzo degli alloggi a partire dagli anni settanta circa. Il 27 gennaio 1972, cinquanta famiglie occuparono un palazzo di via De Canal, appena costruito dalla Gescal.\nSui terreni di periferia ancora liberi fu costruito, tra il 1968 e il 1971, lungo via Gaidano-Corso Tazzoli fino a frazione Gerbido di Grugliasco, il cosiddetto \"Centro Europa\", ovvero una zona costituita da edilizia a prezzo di libero mercato, inizialmente composta da undici torri di dieci piani, con vialetti pedonali, una piazzetta e vari spazi verdi.\nCitt\u00e0 Giardino.\nUn'altra zona residenziale, costruita tra il 1950 e il 1970, fu la cosiddetta \"Citt\u00e0 Giardino\", caratterizzata da villette o case molto basse, con giardini e orti, e situata tra il corso Allamano e la Cascina Giajone. Il complesso edilizio sorse sull'idea inglese della \"garden city\", gi\u00e0 attuata pochi anni prima nel vicino quartiere Mirafiori Sud (zona tra via Monte Sei Busi e via Monte Cengio).\nAnni recenti.\nLe prime opere di riqualificazione del quartiere avvennero con i grandi lavori di ristrutturazione e rifacimento della antica Cascina Giajone in via Guido Reni, avvenuti nel periodo tra il 1985 e il 1990. Dal 2002 al 2009, il quartiere fu ulteriormente riqualificato grazie al progetto comunale \"Urban 2\", finanziato dall'Unione Europea. Il programma prevedeva tre tipi di intervento: miglioramento degli spazi verdi, della mobilit\u00e0 sostenibile e della qualit\u00e0 ambientale; sviluppo delle attivit\u00e0 economiche; iniziative di integrazione sociale e di sostegno alla cultura. \nGli obiettivi raggiunti compresero l'introduzione della raccolta rifiuti porta a porta e la quota del 50% di raccolta differenziata, la riqualificazione della piazza-giardino Dante Livio Bianco e di molti spazi verdi, la riqualificazione e la messa a norma del Mercato Coperto \"Don Grioli\" nella piazza omonima, il restauro della Cascina Roccafranca (ora centro ricreativo e culturale e sede dell'Ecomuseo urbano) e la creazione del Centro per il Lavoro in via Del Prete.\nMonumenti e luoghi d'interesse.\nCascina Giaione (o Giajone).\nUn primitivo edificio dell'attuale sito di via Reni, 100 comparve gi\u00e0 nelle carte dell'Assedio di Torino del 1706, con la denominazione \"Iayon\", di propriet\u00e0 dei Padri della Consolata di Asti, nome potrebbe a sua volta derivare dal piemontese \"ghiajron\" o \"giajron\" (ghiaia grossa, ciottolo), dal momento che, anticamente, in quel sito era presente una cava. Nel 1762-1780 poi, il Conte Giuseppe Martin Mont\u00f9 di Beccaria, acquistati i terreni a nord della \"Roccafranca\", fece demolire la precedente costruzione per far posto all'attuale impianto cascinale a corte chiusa, comprensivo di una casa distaccata per la servit\u00f9 su via Balla (demolita poi nel 1981). Le tre lunghe maniche perimetrali ospitavano gli alloggi padronali e per i fittavoli, i fienili e le stalle. La particolare torretta a nord, perfettamente conservata, era invece l'antica colombaia. Nel sottosuolo era presente una ghiacciaia. L'architetto Amedeo Grossi, la descriveva cos\u00ec nel 1790:\nLa Cascina ospit\u00f2, tra il XIX e il XX secolo, l'allevamento della \"Societ\u00e0 Torinese Cavalli\", mentre, durante la seconda guerra mondiale, il cortile interno fu colpito dai bombardamenti del 16 agosto 1943. Negli anni successivi, vi trovarono posto depositi di rottami, abitazioni di fortuna e varie piccole officine. Abbandonata e degradata per molti anni, fu quindi ristrutturata negli anni ottanta dal comune di Torino, che la destin\u00f2 agli usi attuali. Al riguardo, fu fondamentale l'azione promotrice socio-culturale di Antonio Gamba (1932-1999), fondatore del Comitato spontaneo di Citt\u00e0 Giardino, al quale fu dedicata l'area verde del perimetro nord. Sempre sul lato nord, fu altres\u00ec dedicata la sala polivalente della Cascina a due figure torinesi del XX secolo, don Mario Operti (al quale fu dedicata anche la sala parrocchiale della Chiesa del Ges\u00f9 Redentore), e lo scrittore Giovanni Fornero.\nOltre che sede di un Ufficio Anagrafe e di una Biblioteca Civica, negli anni novanta e duemila fu sfruttata come sede di numerose iniziative socio-culturali. Tuttavia, in anni pi\u00f9 recenti \u00e8 stata scarsamente valorizzata.\nCascina Roccafranca.\nIl primitivo impianto cascinale di via Rubino angolo via Gaidano fu eretto per la Compagnia dell'Immacolata Concezione agli inizi del XVII secolo e rivenduto, nel 1689, al ricco Conte Lorenzo Ballard o \"Balard\", quando la cascina prese il suo nome (Cassina \"Balarda\", \"Belarde\" o \"Belarda\"). Nel 1734, l'intero feudo fu intestato ai Ballard con il nome di Contea di Rocca Franca, nome gi\u00e0 esistente a indicare il territorio \"franco\" lievemente sopraelevato a nord del torrente Sangone, collocato tra i poderi privati Mirafiori e i feudi che si estendevano fino al Gerbido di Grugliasco. Dopo tre generazioni, i Ballard si estinsero e la cascina venne quindi acquistata dalla baronessa Chionio che, nel 1836-1845, fece ampliare l'edificio. \nCon la riduzione dei terreni agricoli dovuti allo sviluppo urbanistico e industriale, la cascina cadde in abbandono fino al 2002, quando il Comune l'acquist\u00f2 e ristruttur\u00f2; dal 2007 ospita la Casa del Quartiere Cascina Roccafranca, un centro socio culturale che promuove iniziative, eventi e progetti per la cittadinanza, oltre che molti locali destinati ad attivit\u00e0 culturali e associative.\nCappella della Cascina Anselmetti.\nProspiciente alla Cascina Roccafranca, dall'altro lato di via Gaidano, rimane oggi una piccola cappella del XVIII secolo, con facciata in stile barocco piemontese, che fece parte della tenuta agricola acquistata nel 1785 dal banchiere Carlo Vincenzo Anselmetti. Quest'ultimo fece ricostruire la preesistente cascina e aggiunse una villa signorile con questa cappella. Nell'Ottocento fu un altro banchiere, Paolo Nigra, a rilevarne la propriet\u00e0. Il terreno agricolo circostante diminu\u00ec con il tempo, fino a sole 50 giornate nell'anno 1957. Vicinissima alla Cascina Roccafranca, l'ingresso della cappella \u00e8 rivolto sull'antica via di Grugliasco (oggi via Paolo Gaidano), per permetterne l'uso anche ai viandanti e agli abitanti del contado.\nSia il palazzo padronale sia la cascina furono poi demoliti nel 1977, per far posto all'attuale complesso scolastico denominato \"E11\" (scuola Modigliani). Dell'antica tenuta rimase quindi solo la cappella, oggi tutelata dalla Soprintendenza ai Monumenti del Piemonte per il suo valore storico-artistico. La cappella fu quindi restaurata nel 2004, e destinata, tre anni pi\u00f9 tardi, a laboratorio didattico, attraverso il programma \"Nuovi Committenti\", guidato dell'associazione comunale \"Urban 2\" e dall'artista toscano Massimo Bartolini. Nell'abside domina ancora l'immagine della Madonna della Consolata.\nComplesso dell'Istituto Internazionale Salesiano \"Edoardo Agnelli\".\n\u00c8 un complesso educativo-religioso sito nell'estrema parte est del quartiere (corso Unione Sovietica-corso Cosenza-via G. Dina), costruito tra il 1938 e il 1941 su disegno dell'architetto salesiano Giulio Valotti (lo stesso del Santuario del vicino quartiere Santa Rita), comprende il tipico oratorio, il cinema-teatro e le scuole salesiane di arti e mestieri. Si svilupparono, in seguito, scuole professionali vere e proprie, su impulso della Fiat che vedeva nell'opera dell'Istituto un mezzo per formare operai qualificati. Dopo la guerra e i bombardamenti (che danneggiarono gli edifici), i corsi ripresero nel 1946 con l'aggiunta della scuola elementare e di un'officina per le esercitazioni, di ben 4.800 m2. Nello stesso anno nacque anche l'istituto \"Virginia Agnelli\", dedicato all'educazione femminile, gestito dalle suore di Maria Ausiliatrice: ospitato prima in baracche di fortuna, venne ampliato a pi\u00f9 riprese fino al 1967 con asilo infantile, scuola materna e scuole professionali per le ragazze. Oggi l'Istituto Agnelli ospita la scuola media, il liceo scientifico, l'istituto tecnico industriale e un corso professionale per periti meccanici.\nParte integrante del Complesso \u00e8 la chiesa di San Giovanni Bosco, con ingresso su via Paolo Sarpi, sempre progettata dall'architetto Valotti, che fu inaugurata il 19 aprile 1941 come parte integrante del complesso, ma divenne parrocchia soltanto il 20 novembre 1957. Il suo stile fonde linee dell'architettura razionalista dell'epoca con alcuni elementi tradizionali: i contrafforti, le arcate, i soffitti a rosoni e un mosaico sulla facciata. \nL'isolato adiacente invece, quello a ridosso di corso Agnelli, \u00e8 recente opera di intervento edilizio per il nuovo complesso sportivo-ricreativo della Reale Mutua Assicurazioni.\nImpianti sportivi.\nStadio del ghiaccio.\nNoto anche come \"Palasport Tazzoli\", sul corso omonimo, fu costruito in occasione delle Olimpiadi del 2006, al posto di un impianto di pattinaggio su ghiaccio preesistente. \u00c8 dotato di due piste regolamentari che ospitarono gli allenamenti di hockey su ghiaccio e \"short track\", e di una tribuna da 3.000 posti.\nComplesso Gaidano.\nCon sede in via Modigliani, \u00e8 un complesso sportivo composto da palestra, campi di calcio a 5, piscina federale e due campi da tennis.\nArea Palatucci.\nSita in via Palatucci, all'estremo confine ovest del quartiere con Grugliasco, l'area verde comprende i giardini pubblici dedicati al salesiano don Filippo Rinaldi, l'area ricreativa dei Volontari Italiani Donatori del Sangue e i campi sportivi dell'ASD \"Beppe Viola\"."}
{"id": "1496236", "revid": "767487", "url": "https://it.wikipedia.org/wiki?curid=1496236", "title": "Zetea", "text": "Zetea (in ungherese \"Zetelaka\") \u00e8 un comune della Romania di 5.853 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 6 villaggi: Desag, Izvoare, Poiana T\u00e2rnavei, Sub Cetate, \u0218icas\u0103u, Zetea.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1496240", "revid": "1543377", "url": "https://it.wikipedia.org/wiki?curid=1496240", "title": "Bivacco Pedrinelli", "text": "Il bivacco Pedrinelli \u00e8 una costruzione edificata interamente in roccia posta in prossimit\u00e0 del passo di Publino, ed \u00e8 situato nel territorio amministrativo del comune di Carona a quota 2.353\u00a0m.s.l.m.\nLa struttura \u00e8 stata ricavata dai ruderi di una caserma utilizzata dagli italiani nel corso della prima guerra mondiale, al fine di contrastare un eventuale sfondamento del fronte valtellinese da parte delle truppe austriache.\nDescrizione.\nAll'interno c'\u00e8 un grande letto a castello capace di contenere 8/10 persone, un ampio tavolo in legno, un tavolino in metallo.\nL'utilizzo del bivacco \u00e8 libero.\nAccessi.\nDalla provincia di Bergamo lo si raggiunge per la via pi\u00f9 breve partendo da Carona, in alta Val Brembana, da dove si prende il sentiero per il rifugio Fratelli Calvi (strada carrabile parzialmente cementata in alcuni tratti). Si attraversa l'abitato di Pagliari e si prosegue lungo la carrabile. Si passa una cascata e poco pi\u00f9 avanti, passato un doppio tornante, si lascia la carrabile e, in prossimit\u00e0 della fontanella, si prende il sentiero a sinistra in direzione val Sambuzza / passo di Publino. Si prosegue lungo il sentiero attraverso un bosco e si passano diverse baite fino a superare definitivamente l'ultimo tratto di bosco in prossimit\u00e0 del Baitone. Il sentiero prosegue su per la val Sambuzza fino a raggiungere un primo pianoro. Attraversato il prato si prosegue sul sentiero che continua in salita fino al lago di Valle Sambuzza. Si attraversa il torrente emissario del lago sul ponticello di legno e si prosegue per il sentiero che costeggia il lago a ovest per raggiungere, poco pi\u00f9 avanti, raggiunge il Bivacco Pedrinelli\nCuriosit\u00e0.\nIl bivacco Pedrinelli era originariamente una vecchia casermetta costruita dall'esercito italiano durante la prima guerra mondiale assieme a tante altre edificazioni militari sulle Alpi Orobie nel timore che i tedeschi potessero violare la neutralit\u00e0 della Svizzera e invadere da nord. Fortunatamente per\u00f2 il fronte caldo della guerra non raggiunse mai queste zone.\nIl gruppo Amici Escursionisti Sforzatica Dalmine lo ha restaurato e adibito a bivacco."}
{"id": "1496241", "revid": "1573940", "url": "https://it.wikipedia.org/wiki?curid=1496241", "title": "Austracantha minax", "text": "Austracantha minax \u00e8 un ragno appartenente alla famiglia Araneidae.\n\u00c8 l'unica specie nota del genere Austracantha.\nEtimologia.\nIl nome deriva dall'Australia, dove \u00e8 il suo habitat, e dal greco , \"\u00e0kantha\", cio\u00e8 \"spina\", in quanto ha l'opistosoma costellato di processi spinali, di norma 6.\nDistribuzione.\nLa specie \u00e8 stata rinvenuta in Australia, Tasmania e nelle isole di Montebello al largo delle costa dell'Australia settentrionale.\nTassonomia.\nDescritto originariamente come sottogenere di \"Gasteracantha\" , \u00e8 stato elevato al rango di genere da un lavoro dell'aracnologo Emerit del 1974.\nDal 1988 non sono stati esaminati altri esemplari, e, al 2014, sono state descritte quattro sottospecie:"}
{"id": "1496242", "revid": "937793", "url": "https://it.wikipedia.org/wiki?curid=1496242", "title": "Little Deuce Coupe", "text": "Little Deuce Coupe \u00e8 il quarto album discografico del gruppo musicale statunitense surf-rock The Beach Boys, pubblicato dalla Capitol Records nel 1963.\nQuesto fu il loro primo album ad essere dedicato alle automobili, dopo tre dischi dedicati al Surf. Infatti ritornano delle canzoni sulle macchine che il gruppo aveva gi\u00e0 registrato in altri dischi: \"409\" da \"Surfin' Safari\", \"Shut Down\" da \"Surfin' USA\" e \"Little Deuce Coupe\" stessa da \"Surfer Girl\".\nFu il secondo disco prodotto da Brian Wilson ed \u00e8 l'ultimo album dei Beach Boys al quale contribu\u00ec il chitarrista David Marks, sostituto, per quattro dischi, di Al Jardine.\nAttualmente \"Little Deuce Coupe\" \u00e8 disponibile in formato CD in abbinamento con \"All Summer Long\", con l'aggiunta di bonus tracks del periodo.\nIl disco.\nProduzione.\nNell'estate del 1963, la Capitol Records pubblic\u00f2 un album compilation intitolato \"Shut Down\", che includeva due brani dei Beach Boys, l'omonima \"Shut Down\" e \"409\", senza l'autorizzazione o il coinvolgimento della band. Prontamente Brian Wilson si mise al lavoro su svariate canzoni che stava completando (composte principalmente con il DJ radiofonico Roger Christian) e la band si rinchiuse in studio per dare velocemente alle stampe il nuovo album intitolato \"Little Deuce Coupe\", significativamente appena un mese dopo la pubblicazione di \"Surfer Girl\". Otto delle tracce sul disco erano nuovi brani, mentre \"Little Deuce Coupe\", \"Our Car Club\", \"Shut Down\" e \"409\" erano gi\u00e0 tutte uscite nei precedenti tre album del gruppo.\nAnche se era rischioso saturare il mercato facendo uscire cos\u00ec tanti dischi della band a cos\u00ec poca distanza l'uno dall'altro, \"Little Deuce Coupe\" si rivel\u00f2 un elevato successo commerciale per i Beach Boys, raggiungendo la posizione numero 4 in classifica negli Stati Uniti. Poich\u00e9 quasi tutti i brani sull'album avevano testi incentrati sulle automobili (tranne \"Be True to Your School\"), a posteriori alcuni critici definirono \"Little Deuce Coupe\" come una sorta di concept album ante litteram.\nNonostante Nick Venet sia accreditato come produttore di \"Shut Down\" e Murry Wilson lo sia per \"409\", la produzione ufficiale dell'intero \"Little Deuce Coupe\" \u00e8 accreditata al solo Brian Wilson.\nDopo la pubblicazione della versione sull'album, Brian Wilson ri-registr\u00f2 \"Be True to Your School\" per la pubblicazione su singolo, e il brano divenne un successo da Top 10 hit.\nUna \"Deuce Coupe\" \u00e8 una Ford Modello B Coup\u00e9 del 1932. Questo modello d'auto veniva all'epoca considerato dai giovani come la macchina da corsa \"Hot rod\" per definizione.\nCopertina.\nLa foto di copertina dell'album venne fornita dalla rivista \"Hot Rod\", e mostra il solo corpo (con la testa tagliata via dall'inquadratura della foto) del corridore Clarence \"Chili\" Catallo e la sua Ford Coup\u00e9 elaborata, conosciuta presso gli appassionati di bolidi hot rod con il soprannome di \"the lil' deuce coupe\". Una foto integrale di Catallo e della sua auto era apparsa sulla copertina del numero del luglio 1961 di \"Hot Rod Magazine\".\nTracce.\nSingoli.\nNel singolo, la canzone \"Be True To Your School\" fu registrata in una versione leggermente diversa rispetto all'album.\nFu poi inserita nel lato B la canzone \"In My Room\" presente nell'album \"Surfer Girl\"."}
{"id": "1496244", "revid": "729019", "url": "https://it.wikipedia.org/wiki?curid=1496244", "title": "Isola Sala y G\u00f3mez", "text": "L'isola Sala y G\u00f3mez talvolta chiamata anche Salas y G\u00f3mez (in spagnolo Isla Sala y G\u00f3mez o \"Salay y G\u00f3mez\", in rapanui \"Motu Motiro Hiva\", \"isolotto dell'uccello per la strada per Hiva\") \u00e8 una piccola isola disabitata situata nell'Oceano Pacifico e appartenente al Cile. Fa parte della provincia dell'Isola di pasqua, nella regione Valparaiso.\nGeografia.\nL'isola Sala y G\u00f3mez \u00e8 localizzata alle coordinate , 3.220\u00a0km ad ovest della costa cilena, 2.500\u00a0km ad ovest dell'arcipelago cileno delle isole Desventuradas e 391\u00a0km a est-nordest dell'isola di Pasqua.\nL'isola \u00e8 costituita da due formazioni rocciose, la pi\u00f9 piccola ha un'estensione di circa 4 ettari e la pi\u00f9 grande ne misura circa 11 collegate nella parte settentrionale da un istmo largo circa 30\u00a0m. La lunghezza complessiva da nord-ovest a sud-est \u00e8 di circa 770\u00a0m. Il punto pi\u00f9 elevato si trova a 30\u00a0m s.l.m."}
{"id": "1496245", "revid": "167080", "url": "https://it.wikipedia.org/wiki?curid=1496245", "title": "Gaio Vibio Pansa Cetroniano", "text": ""}
{"id": "1496247", "revid": "2519", "url": "https://it.wikipedia.org/wiki?curid=1496247", "title": "Isola Salas y G\u00f3mez", "text": ""}
{"id": "1496250", "revid": "2519", "url": "https://it.wikipedia.org/wiki?curid=1496250", "title": "Sala y G\u00f3mez", "text": ""}
{"id": "1496256", "revid": "1904508", "url": "https://it.wikipedia.org/wiki?curid=1496256", "title": "Adam Jerzy Czartoryski", "text": "Biografia.\nInfanzia.\nCzartoryski nacque a Varsavia, figlio del principe Adam Kazimierz Czartoryski e di Izabela Fleming (anche se esistono voci riguardo al fatto che in realt\u00e0 Adam Jerzy fosse il frutto della \"liaison\" con l'ambasciatore russo in Polonia Nikolai Repnin). Dopo una rigorosa istruzione in famiglia con eminenti specialisti, principalmente francesi, si rec\u00f2 all'estero nel 1786.\nViaggi.\nA Gotha Czartoryski ud\u00ec Johann Wolfgang von Goethe recitare l\"'Ifigenia in Tauride\" e fece inoltre conoscenza di Johann Gottfried Herder e Christoph Martin Wieland.\nNel 1789 il principe visit\u00f2 la Gran Bretagna con la madre e fu presente al processo di Warren Hastings. Durante una seconda visita nel 1793, strinse molte amicizie con l'artistocrazia britannica e studi\u00f2 la costituzione del Paese.\nNel periodo tra questi viaggi egli combatt\u00e9 per la propria nazione nella guerra della seconda spartizione della Polonia e avrebbe addirittura servito la patria sotto Tadeusz Ko\u015bciuszko, se non fosse stato arrestato mentre si recava a Bruxelles dal governo austriaco al servizio di Francesco II d'Asburgo-Lorena. Dopo la terza spartizione della Polonia, le tenute dei Czartoryski furono confiscate e nel maggio 1795 Adam e il fratello minore Costantino furono condotti a San Pietroburgo.\nServizio in Russia.\nNel 1795 ai due fratelli fu ordinato di prestare servizio alla Russia: Adam divenne ufficiale a cavallo e Costantino entr\u00f2 nel corpo delle guardie. Caterina II di Russia rimase colpita dai due giovani, tanto che restitu\u00ec parte delle loro terre e all'inizio del 1796 li nomin\u00f2 gentiluomini di corte. Adam aveva gi\u00e0 incontrato il granduca Alessandro a un ballo dalla principessa Golicyna e i due manifestarono subito affinit\u00e0 intellettuale reciproca. All'ascensione al trono di Paolo I, Czartoryski fu nominato aiutante di Alessandro, ora zarevic, e gli fu permesso di rivedere le proprie tenute polacche per un periodo di tre mesi. All'epoca la corte russa era relativamente progressista, dato che filantropi come P\u00ebtr Michajlovi\u010d Volkonskij e Nikolaj Nikolaevi\u010d Novosil'cev avevano grande influenza sulla societ\u00e0.\nCarriera diplomatica.\nDurante il regno di Paolo, Czartoryski godette della fiducia dell'imperatore e ne fu amico intimo; nel 1798 fu da questi nominato ambasciatore presso la corte di Carlo Emanuele IV di Savoia. Giunto in Italia, Czartoryski scopr\u00ec che il monarca presso il quale era stato accreditato era in realt\u00e0 un re senza regno, pertanto la sua prima missione diplomatica fu un viaggio attraverso la penisola fino a Napoli, l'apprendimento della lingua italiana e un'attenta esplorazione dei reperti antichi di Roma.\nNella primavera del 1801 il nuovo zar Alessandro I lo richiam\u00f2 a San Pietroburgo. Czartoryski osserv\u00f2 che il monarca era ancora tormentato dall'assassinio del padre e che egli non faceva altro che discutere di religione e di politica tra pochi amici stretti. A tutte le rimostranze, l'imperatore rispondeva: \"Ci sar\u00e0 tempo\". Il senato condusse gran parte della politica; P\u00ebtr Vasil'evi\u010d Zavadovskij, allievo dei gesuiti, fu ministro dell'istruzione.\nMinistro degli Esteri \"de facto\".\nIl 3 aprile 1803 Alessandro nomin\u00f2 Czartoryski responsabile dell'accademia di Vilna, che avrebbe potuto plasmare per applicare le proprie avanzate idee. Egli, tuttavia, non riusc\u00ec a occuparsi pi\u00f9 di tanto dell'istruzione, poich\u00e9 dall'inizio del 1804, in aggiunta agli affari esteri, ebbe il controllo di fatto della diplomazia russa. Il suo primo atto fu quello di protestare energicamente contro l'assassinio di Luigi Antonio di Borbone-Cond\u00e9, avvenuto il 20 marzo 1804, e di insistere sull'immediata dipartita dal governo rivoluzionario di Francia, sotto il controllo di Napoleone Bonaparte.\nIl 7 giugno il ministro francese Gabriel Marie Joseph, conte d'H\u00e9douville lasci\u00f2 San Pietroburgo e l'11 agosto fu inviata al ministro russo a Londra una nota dettata da Czartoryski ad Alessandro che premeva per la formazione di una coalizione antifrancese. Fu Czartoryski che cre\u00f2 la convenzione del 6 novembre 1804, in cui la Russia acconsent\u00ec a schierare in campo 115.000 uomini contro Napoleone, seguita dall'Austria con 235.000 soldati.\nInfine, nell'aprile 1805 firm\u00f2 un'alleanza offensivo-difensiva con il Regno Unito di Gran Bretagna e Irlanda di Giorgio III, ma il suo atto ministeriale pi\u00f9 notevole fu un memoriale scritto nel 1805, che mirava alla trasformazione dell'intera mappa d'Europa: in breve, secondo i suoi piani l'Austria e la Prussia dovevano spartirsi la Germania; la Russia doveva acquisire il controllo dei Dardanelli, del mar di Marmara, del Bosforo con Costantinopoli e Corf\u00f9; l'Austria doveva avere la Bosnia, la Valacchia e Ragusa; il Montenegro, unito a Mostar e alle Isole Ionie doveva divenire uno stato indipendente; il Regno Unito e la Russia dovevano mantenere unitamente l'equilibrio del mondo. In cambio dell'acquisizione della Germania, Prussia e Russia dovevano acconsentire all'erezione di uno stato polacco autonomo, che si sarebbe dovuto estendere da Danzica fino alle sorgenti della Vistola, sotto la protezione della Russia. Il progetto fu realizzato in parte in tempi pi\u00f9 recenti e rappresent\u00f2 la migliore garanzia per l'esistenza di una Polonia indipendente. Nel frattempo, per\u00f2, l'Austria giunse a un accordo con l'Inghilterra e la guerra era gi\u00e0 incominciata.\nMinistro capo.\nNel 1805 Czartoryski accompagn\u00f2 Alessandro sia a Berlino sia a Olm\u00fctz come ministro capo. Considerava la visita a Berlino un errore, a causa del suo profondo disprezzo per la Prussia; lo zar ignor\u00f2 tuttavia le sue rimostranze e nel febbraio 1807 il principe perse la fiducia dell'imperatore e fu sostituito da Andrej Jakovlevi\u010d Budberg.\nPur non essendo pi\u00f9 ministro, Czartoryski rimase amico di Alessandro e nel 1810 l'imperatore ammise che la sua politica del 1805 fu un errore e che non aveva saputo sfruttare al meglio le circostanze.\nNello stesso anno l'ex ministro lasci\u00f2 San Pietroburgo per sempre, ma rimase in ottimi rapporti con lo zar. I due amici si rincontrarono a Kalisz poco prima della firma dell'alleanza russo-prussiana del 20 febbraio 1813 e Czartoryski visit\u00f2 la suite imperiale a Parigi nel 1814, per prestare servizio al sovrano al congresso di Vienna.\nMatrimonio.\nNel 1817 il principe spos\u00f2 Anna Zofia Sapieha e il matrimonio port\u00f2 a un duello con il rivale Ludwik Pac.\nFine della carriera.\nSecondo le aspettative Czartoryski, il quale pi\u00f9 di chiunque altro aveva spianato la strada al Regno del Congresso e ideato la costituzione del regno di Polonia, ne sarebbe divenuto il primo \"namestnik\", ma egli si accontent\u00f2 del titolo di senatore-palatino e di prendere parte al governo.\nAlla morte del padre nel 1823 si ritir\u00f2 nel castello degli antenati presso Pu\u0142awy, la rivolta del 1830 lo riport\u00f2 tuttavia alla vita pubblica. Come presidente del governo provvisorio convoc\u00f2 il 18 dicembre 1830 la dieta del 1831 e al termine della dittatura di J\u00f3zef Ch\u0142opicki fu eletto il 30 gennaio 1831 capo del consiglio supremo (governo nazionale polacco) con 121 su voti 138.\nIl 6 settembre 1831 la sua disapprovazione dei disordini popolari a Varsavia gli fece lasciare il governo, dopo aver sacrificato met\u00e0 del proprio patrimonio per la causa nazionale. Il 23 agosto Czartoryski si arruol\u00f2 nell'esercito di Gerolamo Ramorino come volontario e in seguito form\u00f2 una confederazione dei tre distretti meridionali di Kalisz, Sandomierz e Cracovia. Alla fine della guerra, quando la rivolta fu sedata dai russi, fu condannato alla pena di morte, anche se poi la sentenza fu subito mutata in esilio.\nProposta di federazione.\nTra le rivolte di novembre e di gennaio, nel 1831-1861, il principe Czartoryski sostenne l'idea della resurrezione della Confederazione polacco-lituana, con princ\u00ecpi di federazione.\nLo statista visionario ed ex amico, confidente e \"de facto\" ministro degli esteri dello zar di Russia Alessandro I ag\u00ec da \"re senza corona e ministro degli esteri non ufficiale\" di una Polonia non esistente.\nEra stato deluso nelle speranze che al congresso di Vienna aveva riposto in Alessandro e aveva pertanto raccolto i propri studi e pensiero in un'opera, completata nel 1827, ma pubblicata solo nel 1830: \"Essai sur la diplomatie\" (Saggio sulla diplomazia); essa, secondo lo storico Marian Kamil Dziewanowski, \u00e8 indispensabile per comprendere le numerose attivit\u00e0 del principe condotte nella capitale francese mentre assisteva alla rivolta polacca di novembre. Czartoryski desiderava fermamente trovare un posto alla Polonia nell'Europa dell'epoca, cerc\u00f2 di rendere gli europei occidentali partecipi alle avventure di una nazione senza stato che egli riteneva indispensabile per la geopolitica europea.\nSeguendo il motto polacco \"Per la vostra e la nostra libert\u00e0\", Czartoryski connesse gli sforzi per l'indipendenza della Polonia con movimenti analoghi di altre nazioni soggiogate dell'Europa e nell'est fino al Caucaso. Grazie alla sua iniziativa privata e alla sua generosit\u00e0, gli esuli della sua nazione soggiogata condussero una politica estera spesso su scala pi\u00f9 ampia di quella della vecchia Confederazione polacco-lituana indipendente.\nDi particolare interesse sono le osservazioni di Czartoryski nel suo saggio sul ruolo della Russia nel mondo: \u00ab\u00abAvendo esteso il suo dominio a sud ed es, ed essendo per natura irraggiungibile da est e nord, la Russia diventa unafontee di costante terrore per l'Europa\u00bb. Sostenne che sarebbe stato nell'interesse della Russia, invece, circondarsi di amici piuttosto che da schiavi. Il principe identific\u00f2 anche un possibile pericolo proveniente dalla Prussia e premette per l'incorporazione della Prussia orientale nella Polonia rinata.\nPi\u00f9 di tutto, comunque, egli aspir\u00f2 a ricostituire, con il sostegno francese, britannico e turco, una Confederazione polacco-lituana federata con i cechi, gli slovacchi, gli ungheresi, i rumeni e tutti gli slavi meridionali della futura Jugoslavia. Nella sua visione la Polonia avrebbe potuto mediare i conflitti dell'Ungheria con gli slavi e con la Romania.\nIl piano di Czartoryski apparve realizzabile durante il periodo delle rivoluzioni del 1848, ma si ferm\u00f2 per mancanza del sostegno occidentale, per l'intransigenza ungherese verso cechi, slovacchi e rumeni e per la nascita del nazionalismo tedesco. \"Ciononostante\", conclude Dziewanowski, \"lo sforzo del principe costituisce un collegamento vitale tra il prototipo federativo jagellonico del XVI secolo e il programma federativo prometeista di J\u00f3zef Pi\u0142sudski, che segu\u00ec la prima guerra mondiale.\"\nUltimi anni e morte.\nEmigr\u00f2 in Francia, dove risiedette all'H\u00f4tel Lambert di Parigi e fu una figura politica di spicco tra gli esuli polacchi, a capo della fazione politica che prese il nome di \"Hotel Lambert\".\nMor\u00ec nella sua residenza di campagna a Montfermeil, presso Meaux, il 15 luglio 1861. Lasci\u00f2 due figli, Witold (1824-1865) e W\u0142adys\u0142aw Czartoryski (1828-1894), e una figlia, Izabela, che nel 1857 spos\u00f2 Jan Dzia\u0142y\u0144ski.\nMassone, fu uno dei candidati al posto di Gran Maestro della Gran Loggia di Lituania (\"La Sincera Unione\"). \nDiscendenza.\nAdam Jerzy e Anna Zofia Sapieha ebbero quattro figli:\nOpere.\nLe opere principali di Czartoryski, come citato nell'Encyclop\u00e6dia Britannica del 1911, sono \"Essai sur la diplomatie\" (Marsiglia, 1830); \"Life of J. U. Niemcewicz\" (Parigi, 1860); \"Alexander I. et Czartoryski: correspondence... et conversations\" (1801-1823) (Parigi, 1865); \"Memoires et correspondence avec Alex. I.\", con introduzione di C. de Mazade, 2 vol. (Parigi, 1887); una traduzione inglese, \"Memoirs of Czartoryski, &amp;c.\", edito da A. Gielguch, con documenti relativi ai negoziati con Pitt, e conversazioni con Palmerston nel 1832 (2 vol, Londra, 1888)."}
{"id": "1496260", "revid": "1543377", "url": "https://it.wikipedia.org/wiki?curid=1496260", "title": "Tavolero", "text": "Tavolero, o Tavolieri, o Tivolieri, (l'antica \"Tebularium\") \u00e8 una frazione del Comune di Rocca Santa Maria in provincia di Teramo, sui Monti della Laga, nel territorio del Parco nazionale del Gran Sasso e Monti della Laga.\nCaratteristiche.\nIl borgo \u00e8 sito a quota 826 metri, su uno sperone roccioso dominante il sottostante fiume Tordino. Si raggiunge percorrendo un tratto di strada, in discesa, che in localit\u00e0 Cona Faiete si dirama dalla strada provinciale 48 \"di Bosco Martese\" (la strada che da Teramo conduce a Rocca Santa Maria spingendosi fino alla localit\u00e0 montana del \"Ceppo\").\nLe abitazioni sono prevalentemente ottocentesche (qualcuna potrebbe essere anche precedente). \u00c8 presente una casa privata cinquecentesca, con camino monumentale, restaurata per un uso estivo.\nNotizie storiche.\nNel 1076 Trasmondo di Sisefredo don\u00f2 al vescovado aprutino (di Teramo) la parte del castello di Tizzano e le pertinenze presso \"Tibulario\" (oggi Tavolero).\nNel 1086 Teutone VII di Ranieri don\u00f2 al vescovo Ugone la sua porzione del castello di Tizzano con le pertinenze presso \"Tivolario\".\nNel 1124 i Totoneschi risultano concessionari delle terre di propriet\u00e0 della chiesa aprutina, che hanno tra i confini anche il colle di \"Tebulario\".\nNel 1287, il castello di \"Tebulario\" risulta confinante con i castelli di Padula, Frunti e Scalelle i cui uomini accettano l'atto di sottomissione alla citt\u00e0 di Teramo.\nNel 1324, la chiesa di San Flaviano (in Tavolero) risulta nel catalogo degli enti ecclesiastici della diocesi aprutina.\nNel 1526, come si evince dal libro censuale, la chiesa di San Flaviano (in Tavolero) deve corrispondere \"2 tomoli di spelta\" alla chiesa aprutina.\nNel 1813 Tavolero e le sue terre annesse, gi\u00e0 facente parte dell'universit\u00e0 di \"Rocca Santa Maria\" compresa nello \"Stato di Bisegno\", entr\u00f2 definitivamente a far parte dell'istituendo Comune di Rocca Santa Maria.\nNel 1804 il borgo era abitato da 16 persone e faceva parte della parrocchia di Canili insieme a Fustagnano e a Colle. Nel 1841 gli abitanti erano 17.\nOggi il paese \u00e8 disabitato.\nIl Progetto \"Borghi\".\nTavolero \u00e8 uno dei tre paesi (insieme a Martese e a Serra) inseriti nel Progetto \"Borghi\", che \u00e8 stato promosso dall'Amministrazione provinciale di Teramo con l'obiettivo del loro recupero a fini turistici.\nNel corso del progetto sono stati vagliati gli aspetti architettonici, ambientali e turistici di oltre cinquanta borghi compresi nell'entroterra della montagna teramana. I tre prescelti sono stati ritenuti i pi\u00f9 interessanti e meritevoli di un rapido recupero e di promozione."}
{"id": "1496261", "revid": "154326", "url": "https://it.wikipedia.org/wiki?curid=1496261", "title": "Luisa di Baden", "text": ""}
{"id": "1496269", "revid": "22475", "url": "https://it.wikipedia.org/wiki?curid=1496269", "title": "Bertrana", "text": "Bertrana \u00e8 un genere di ragni appartenente alla famiglia Araneidae.\nDistribuzione.\nLe specie oggi note di questo genere sono state rinvenute in America meridionale e centrale (Costa Rica e Panama).\nTassonomia.\nConsiderato sinonimo anteriore di \"Diotherisoma\" , secondo lo studio sulla specie tipo \"Diotherisoma strandi\" , effettuato dall'aracnologo Levi in una pubblicazione di Coddington del 1986.\nA dicembre 2012, si compone di 12 specie:"}
{"id": "1496271", "revid": "167080", "url": "https://it.wikipedia.org/wiki?curid=1496271", "title": "Troesimus", "text": ""}
{"id": "1496276", "revid": "254401", "url": "https://it.wikipedia.org/wiki?curid=1496276", "title": "Potaissa", "text": "L'antica fortezza legionaria di Potaissa sorgeva nei pressi dell'odierna Turda, situata nel distretto di Cluj in Romania, alle spalle del settore strategico del \"Limes Porolissensis\", a protezione contro le popolazioni dei Buri, Vandali, Daci liberi ad ovest, dei Bastarni, Carpi e Costoboci a nord-est.\nStoria.\nSi tratta dell'antica fortezza legionaria di \"Potaissa\" dove era stata insediata a partire dal 168 la Legio V \"Macedonica\" sotto Marco Aurelio durante il periodo delle guerre marcomanniche, che si protrasse fino al principato di Commodo. Vi sarebbero poi delle iscrizioni della legio XIII Gemina che qui soggiorn\u00f2 in un periodo imprecisato.\nDopo circa un intero ventennio di guerre, torn\u00f2 la calma lungo questo tratto di \"limes\" fino al principio del III secolo, quando nel 213 sono da attribuirsi alcune iscrizioni di un interprete dace, rinvenute a Brigetio, che sembrano conseguenti a possibili spedizioni punitive contro i Daci liberi del Banato, compresi tra la Pannonia inferiore ad occidente e la Dacia ad oriente. E sempre a quest'anno sarebbero da attribuire anche due altre incursioni in Dacia e in Pannonia inferiore, lungo il tratto danubiano attorno ad Aquincum, ad opera di Carpi e Vandali..\nLe continue invasioni da parte delle genti barbare per oltre un quarantennio, costrinsero l'imperatore Gallieno ad evacuare l'intera area settentrionale della provincia delle Tre Dacie dal 256 con l'arretramento dell'intero settore del \"limes porolissensis\"."}
{"id": "1496277", "revid": "149587", "url": "https://it.wikipedia.org/wiki?curid=1496277", "title": "Regio Parco (Torino)", "text": ""}
{"id": "1496280", "revid": "149587", "url": "https://it.wikipedia.org/wiki?curid=1496280", "title": "Falchera (Torino)", "text": ""}
{"id": "1496283", "revid": "149587", "url": "https://it.wikipedia.org/wiki?curid=1496283", "title": "Vanchiglia (Torino)", "text": ""}
{"id": "1496289", "revid": "467420", "url": "https://it.wikipedia.org/wiki?curid=1496289", "title": "Aquila (storia romana)", "text": "Laquila, nel periodo antico, rappresentava l'Icona di Giove, padre di tutti gli dei, e protettore dello stato. Come tale fungeva da simbolo del potere di Roma e del suo impero ed era utilizzata come insegna da parte dell'esercito.\nLaquila bicefala, in et\u00e0 bizantina, assurse a rappresentare la Nuova Roma e le due met\u00e0 dell'Impero, riunificate dopo la caduta dell'Occidente o l'unione di Asia ed Europa.\nDopo la caduta dell'impero romano l'aquila (singola o bicefala) venne utilizzata diffusamente quale simbolo araldico e come richiamo all'antica grandezza dell'Impero Romano. Partendo da Carlo Magno, primo imperatore del Sacro Romano Impero, l'aquila, simbolo di potere, si ritova dunque negli stemmi delle maggiori dinastie europee e non solo ed essa \u00e8 tuttora inclusa nello stemma degli Stati Uniti d'America ed in quello della Germania.\nIn quanto simbolo di Giove Ottimo Massimo venne assegnata, per scelta del console arpinate Gaio Mario, come insegna di guerra a ciascuna legione romana. In battaglia e durante le marce era tenuta in consegna dall\"aquilifer\" (aquilifero) e strenuamente difesa. La sua perdita era motivo di disonore e poteva causare lo scioglimento dell'unit\u00e0. L'aquila imperiale, infine, era uno dei simboli delle propri delle singole legioni romane.\nStoria.\nLa presenza dell'aquila come simbolo dei sovrani di Roma \u00e8 testimoniata da Dionigi di Alicarnasso il quale racconta come tra le insegne federali che i capi delle citt\u00e0 etrusche portarono a Roma da Tarquina, in seguito alla vittoria di Tarquinio Prisco, vi fosse uno scettro con sopra un'aquila che il re continu\u00f2 ad adottare \"per tutto il tempo della sua esistenza\".\nSallustio narra che Gaio Mario la us\u00f2 per la prima volta come insegna nella guerra contro i Cimbri consegnandone una ad ogni legione e tale uso rimase da allora.\nAi tempi di Gaio Giulio Cesare era fatta d'argento e oro. A partire dalla riforma augustea il materiale utilizzato fu il solo oro. L\"aquila\" era custodita dalla prima centuria della prima coorte, conservata presso l'accampamento (assieme ai \"signa militaria\") all'interno dell\"aedes signorum\", uno degli edifici dei \"Principia\" (quartier generale della legione).\nL'aquila usciva dall'accampamento romano solo in occasione dei trasferimenti dell'intera legione, sotto la responsabilit\u00e0 di un sottufficiale legionario, l\"Aquilifer\" il quale, oltre a doverne garantire la custodia, era incaricato di portarla in battaglia e difenderla anche a costo della propria vita. In tal senso, l\"aquilifer\" pu\u00f2 essere paragonato ad un alfiere, quindi un giovane ufficiale dei moderni eserciti e la stessa aquila pu\u00f2 essere considerata come una bandiera di guerra o uno stendardo.\nEra segno di grave disfatta la sua perdita, evento che accadde in rare occasioni come nel corso della battaglia della foresta di Teutoburgo nel 9 d.C., quando ben tre \"aquilae\" caddero nelle mani del nemico germanico. Nel corso invece della rivolta batava, l'aver consegnato le rispettive \"aquilae\" al nemico germanico, fu causa per le quattro intere legioni del proprio scioglimento. Ci\u00f2 che accadde nel 70 alla I \"Germanica\", IIII \"Macedonica\", XV \"Primigenia\" e XVI \"Gallica\" In altri casi fu segno di grande vergogna ed ignominia, ma non di scioglimento, come accadde ad una legio V Gallica nel 17 a.C. o alla legio XII Fulminata nel 66 durante la prima guerra giudaica. Le insegne, quindi, venivano difese fino alla morte, oppure, durante le battaglie, conficcate nel terreno in modo tale da evitare la loro perdita. La testa d'aquila era spesso rappresentata sul pomello del Parazonio dei generali romani e sulle corazze degli alti ufficiali."}
{"id": "1496291", "revid": "33689", "url": "https://it.wikipedia.org/wiki?curid=1496291", "title": "Teodone (duca di Asti)", "text": "Biografia.\nAlcuni storici sono dell'opinione che la nomina di Teodone a duca sia avvenuta per opera di Liutprando nel 712: Teodone era figlio di Teodone II, duca di Baviera, e si pensa che Liutprando gli abbia donato il ducato di Asti, come segno di gratitudine per l'aiuto dato al padre Ansprando durante la calata di quest'ultimo in Italia nel 712."}
{"id": "1496293", "revid": "550667", "url": "https://it.wikipedia.org/wiki?curid=1496293", "title": "Vallette", "text": "Le Vallette (\"Val\u00ebtte\" in piemontese) sono un quartiere della Circoscrizione 5 di Torino, situato nell'estrema periferia nord-ovest della citt\u00e0. Spesso viene assimilato insieme al vicino quartiere di Lucento, posto pi\u00f9 a est. Pi\u00f9 precisamente, il quartiere \u00e8 delimitato:\nStoria del quartiere.\nLa storia delle Vallette s'intreccia tendenzialmente con il pi\u00f9 antico quartiere di Lucento.\nIl toponimo \u00e8 di origine incerta: le prime fonti storiche sono quelle di un insediamento romano di origine patrizia della famiglia \"d'Aviglia\" che, nel basso Medioevo, venne ritrasformata e ribattezzata lungo un'antica strada chiamata \"ad Valletas\", indicando probabilmente un piccolo avvallamento del territorio pi\u00f9 a occidente, e per il quale la cascina venne quindi chiamata \"Ad Valletas di Aviglio\". Successivamente la cascina divenne un rudere, e fu quindi sostituita da un'altra cascina nel 1634, ribattezzata semplicemente \"Le Vallette\", ed ancor oggi esistente in Via dei Ciclamini, 5.\nTutta la zona poi, rimase prettamente rurale per lunghissimo tempo, come prolungamento della stessa tenuta sabauda di Lucento: testimoni di questo periodo i ruderi della \"Grangia\" di Giacomo Ferroglio, meglio conosciuta come \"Cascina Bianco\", i cui resti sono ancor oggi presenti tra i giardini di via Parenzo e Corso Cincinnato, oltre che i ruderi della Cascina Mineur, il Cascinotto e le antiche abitazioni di \"Tetti Basse di Dora\". \nTra la fine degli anni cinquanta e i primi anni sessanta del XX secolo, inizi\u00f2 a delinearsi il profilo urbano di quartiere operaio, sotto la spinta della grande migrazione dalle regioni dell'Italia meridionale. Il piano urbanistico fu elaborato nel 1957 dall'ing. Gino Levi-Montalcini, insieme agli architetti Nello Renacco, Aldo Rizzotti, Gianfranco Fasana, Nicola Grassi e Amilcare Raineri. I lavori iniziarono nel 1958, le prime case furono consegnate nel novembre 1961, mentre le ultime abitazioni vennero consegnate nell'anno 1968, per ritardi nelle costruzioni e vari intoppi burocratici. \nQuesto fu uno dei principali esempi dei piani previsti nel secondo settennato dell'INA-Casa. Coordinato dalla Commissione per l'Edilizia Popolare (CEP) ed appaltato dall'Istituto Autonomo per le Case Popolari (IACP), l'intervento previde la realizzazione di 16.500 vani su una superficie di 71 ettari, divisa in 12 lotti, su cui si alternarono blocchi residenziali a spazi per servizi e verde pubblico, per un totale di ventimila abitanti previsti a regime. \nIl complesso edificato present\u00f2 eterogeneit\u00e0 tra i vari lotti, dalle case a schiera di sei-sette piani tra corso Ferrara e via delle Pervinche (Gino Levi-Montalcini, Felice Bardelli, Carlo Angelo Ceresa, Domenico Morelli, Mario Passanti, F. Vaudetti) a quelle con ampie corti interne e tetti a falde sporgenti nella zona tra via delle Primule e viale dei Mughetti (Augusto Cavallari Murat, Roberto Gabetti, Aimaro Isola, Giorgio Raineri). \nTuttavia, la scelta di una zona lontana dal centro e posta ai confini estremi della citt\u00e0 sollev\u00f2 molte polemiche ed opinioni contrastanti in Consiglio comunale, con molti che videro nel neonato quartiere l'occasione per le ipotesi di segregazione sociale, ghettizzazione, alienazione ed estraneit\u00e0 delle popolazioni allora migranti in Torino.\nSul finire degli anni novanta la piazza centrale, dedicata a Eugenio Montale, fu oggetto di un intervento di riqualificazione da parte della citt\u00e0, con l'importante recupero del teatro parrocchiale e della zona pedonale antistante.\nAnni recenti.\nOggi la zona Vallette rimane un quartiere periferico e residenziale che per\u00f2 pu\u00f2 vantare molteplici viali alberati e varie aree verdi, quali:\nNel quartiere si accesero varie polemiche e manifestazioni popolari quando, negli anni settanta, fu costruita la vasta discarica per gran parte dei rifiuti della citt\u00e0, nella zona detta di \"Barricalla\"-\"Cascina Gay\", ai confini con la vicina frazione Savonera di Collegno. A tali polemiche, nel 2012 si aggiunse ancora la costruzione dell'adiacente nuova centrale elettrica e teleriscaldamento Iren per il nord-citt\u00e0: tuttavia, nel 2015 furono abbattute le due ciminiere della vecchia centrale di Strada Pianezza, con la riconversione dell'intera area in spazio verde, ed i cui lavori furono terminati nel maggio 2016, con l'inaugurazione da parte delle autorit\u00e0 cittadine. \nVerso nord, al di l\u00e0 del Corso Ferrara, nella zona detta Continassa, fu costruito (1990) lo Stadio delle Alpi, poi sostituito in toto (2011) dallo Juventus Stadium, quindi il J-Museum, il PalaTorino (o Mazda Palace o PalaStampa), il centro commerciale \"Area12 Shopping Center\", l'Arena Rock, l'area dell'ex-mattatoio di Via Traves (1950-1975), quindi il mercato ittico di Corso Ferrara.\nNel 1995, sul Viale dei Mughetti, fu eretta la nuova sede dei Giudici di Pace della citt\u00e0 di Torino, mentre in Via Pianezza interno 300, oggi Via Maria Adelaide Aglietta, agli inizi degli ottanta fu costruito il nuovo complesso carcerario - Casa Circondariale \"Le Vallette\" -, che sostitu\u00ec le carceri di Torino (le cosiddette \"Nuove\"), precedentemente collocate nel quartiere torinese di Cenisia. Dal 2011, la Casa Circondariale fu intitolata agli agenti di polizia penitenziaria torinese Giuseppe Lorusso e Lorenzo Cotugno, entrambi uccisi in agguati dai terroristi, rispettivamente nel gennaio 1979 e nell'aprile 1978.\nMolti dei concerti che Torino ospit\u00f2 furono accolti nelle strutture della zona settentrionale del quartiere, detta Continassa, a partire dal PalaStampa (oggi in disuso), quindi lo stadio delle Alpi (poi demolito per lasciare spazio all'odierno Allianz Stadium), per finire con l\"'Arena Rock\" (ex Mattatoio di Via Traves). \nTrasporti.\nLa zona Vallette \u00e8 raggiungibile con la linea tram \"3\", inaugurata non senza molteplici polemiche ed accesi dibattiti con i residenti nell'ottobre 1987, su percorso protetto lungo tutto il rettilineo di Corso Toscana e successivamente di viale dei Mughetti, scavalcato da tre ponti pedonali e con capolinea nel piazzale Vallette, e con le seguenti linee di Bus e tram: \nI tre sovrappassi pedonali, fortemente degradati dal tempo e dalle intemperie, sono stati chiusi per motivi di sicurezza nel 2017 e definitivamente abbattuti nel marzo 2019, su decisione del Comune di Torino, mutando definitivamente il volto ed il panorama del quartiere."}
{"id": "1496295", "revid": "287204", "url": "https://it.wikipedia.org/wiki?curid=1496295", "title": "Fortezze dacie dei monti Orastie", "text": ""}
{"id": "1496298", "revid": "767487", "url": "https://it.wikipedia.org/wiki?curid=1496298", "title": "Turbovela", "text": "Turbovela \u00e8 un sistema di propulsione delle navi che sfrutta l'effetto Magnus.\nLa turbovela appare come un enorme cilindro verticale in rotazione montato sopra il ponte dell'imbarcazione.\nUsata negli anni '20 e abbandonata per via dell'elica, l'idea di questo tipo di propulsione \u00e8 stata nuovamente sviluppata negli anni ottanta per opera dell'oceanografo francese Jacques Cousteau e della sua \u00e9quipe (Lucien Malavard e Bertrand Charrier) a partire da alcuni progetti elaborati negli anni venti dal tedesco Anton Flettner. La prima nave di Jacques Cousteau che \u00e8 stata realizzata secondo questo principio \u00e8 stata l'Alcyone."}
{"id": "1496300", "revid": "287204", "url": "https://it.wikipedia.org/wiki?curid=1496300", "title": "Orastie", "text": ""}
{"id": "1496303", "revid": "124433617", "url": "https://it.wikipedia.org/wiki?curid=1496303", "title": "Sezione Otto", "text": "Sezione Otto (\"Section Eight\") \u00e8 un gruppo di supereroi dei fumetti DC Comics, creati da Garth Ennis e John McCrea su \"Hitman\" n. 18 nel settembre 1997.\nStoria.\nIl gruppo \u00e8 costituito da personaggi che vorrebbero essere dei supereroi ma che per vari motivi risultano essere goffi e ridicoli nei loro tentativi di sconfiggere la criminalit\u00e0. Il loro nome deriva dalla sezione del Codice dell'esercito che concede l'esonero dal servizio militare per insanit\u00e0 mentale (la \"sezione 8\"), che sembra appropriato dati i disturbi psicologici dei membri del gruppo.\nVivono nel Calderone di Gotham City (la parte irlandese della citt\u00e0) e vengono richiamati in azione dopo anni di inattivit\u00e0 dal loro leader Sixpack quando Mawzir cerca di uccidere Tommy Monaghan nella saga \"Asso di killer\". Il loro apporto risulta utile per Monaghan per scampare al demone e riuscire a sconfiggerlo.\nCompaiono anche nell'elseworld \"Hitman/Lobo: That Stupid Bastich\", quando combattono contro il mercenario alieno Lobo, e nella saga \"Super Guy\", quando cercano di opporsi alle entit\u00e0 demoniache conosciute come \"Quelli dai mille angoli\" (\"the Multi-Angled Ones\", parodia di \"the Many-Angled Ones\" dell'universo di Cthulhu): in quest'occasione vengono tutti uccisi tranne Bueno Eccellente e Sixpack, che salva la Terra offrendosi in sacrificio ai demoni.\nComponenti del gruppo.\nSixpack.\nSixpack \u00e8 il leader del gruppo, che riunisce quando \u00abc'\u00e8 da prendere a calci le gonadi gemelle del male e dell'ingiustizia\u00bb: vagabondo ubriacone, la sua grande abilit\u00e0 \u00e8 quella di combattere i criminali con bottiglie rotte.\nBueno Eccellente.\nBueno Eccellente (\"Bueno Excelente\") \u00e8 un uomo obeso, calvo e perennemente sudato in un impermeabile che ripete solamente \"Bueno\"; egli sconfigge il male col potere della perversione, lasciando intendere che in qualche modo abusi dei suoi nemici (come fa ad esempio con Lobo nell'elseworld \"Hitman/Lobo: That Stupid Bastich\"). \u00c8 l'unico sopravvissuto del gruppo dopo la battaglia con Quelli dai mille angoli.\nIl personaggio \u00e8 stato ispirato ad Ennis da un suo amico che aveva visto in Danimarca un film pornografico spagnolo in cui le uniche battute del protagonista consistevano nella ripetizione di \"Bueno...\", fino al climax in cui diceva \"Bueno... excellente!\".\nIl Defenestratore.\nIl Defenestratore (\"The Defenestrator\") \u00e8 un uomo muscoloso con giacca di pelle, occhiali da sole e capelli neri che si porta sempre dietro una finestra attraverso la quale scaglia i criminali e i poliziotti che cercano di fermarlo. Nel suo aspetto, nel nome e nel modo di fare \u00e8 una parodia di Arnold Schwarzenegger nella saga di \"Terminator\".\nSaldacani.\nSaldacani (\"Dogwelder\") \u00e8 un uomo magro e silenzioso con una maschera da saldatore che cerca di saldare cani morti sui criminali con una fiamma ossidrica, causando gravi ustioni e orrore nei suoi nemici.\nIl personaggio \u00e8 stato creato dal disegnatore Steve Dillon (autore di \"Preacher\" con Ennis) in un pub quando Garth Ennis lo ha sfidato a trovare un nome pi\u00f9 stupido di \"Lanterna Verde\".\nHa vinto il premio come \"Best New Character\" (\"migliore personaggio nuovo\") della rivista \"Wizard\" nel 1997\nIl regista James Gunn lo aveva inizialmente considerato per il suo film \"The Suicide Squad - Missione suicida\", ma ha scelto di scartarlo perch\u00e9 troppo violento.\nFuoco Facile.\nFuoco Facile (\"Friendly Fire\") \u00e8 un uomo robusto in un costume rosso che possiede il potente potere di lanciare scariche di energia dalle mani, che non riesce per\u00f2 a indirizzare verso i criminali e colpisce sempre i suoi alleati.\nJean de Baton-Baton.\nJean de Baton-Baton \u00e8 una sorta di caricatura di un francese (baffetti, basco, maglietta a righe) che combatte i nemici con \"il potere del francesismo\", cio\u00e8 colpendoli con una baguette e lanciando anelli di aglio e cipolle.\nScatarr.\nScatarr (\"Phlegm-Gem\") \u00e8 un uomo magro e calvo in un costume verde e una mascherina viola che ha l'abilit\u00e0 di espellere grandi quantit\u00e0 di catarro che acceca, soffoca o semplicemente disgusta i criminali. Il suo nome deriva da uno spezzone comico di Bill Hicks in \"Sane Man\".\nTremor.\nTremor (\"Shakes\") \u00e8 un uomo magro e scapigliato che non riesce a smettere di tremare, cosa che non lo aiuta nel combattere i criminali."}
{"id": "1496305", "revid": "1573940", "url": "https://it.wikipedia.org/wiki?curid=1496305", "title": "Caerostris", "text": "Caerostris \u00e8 un genere di ragni appartenente alla famiglia Araneidae.\nDistribuzione.\nLe 12 specie oggi note di questo genere sono state reperite nell'ecozona afrotropicale e in quella indomalese: la specie dall'areale pi\u00f9 vasto \u00e8 la \"C. sexcuspidata\", rinvenuta in varie localit\u00e0 dell'Africa, in Madagascar, nelle isole Comore e sull'isola di Aldabra.\nTassonomia.\nConsiderato un sinonimo anteriore di \"Trichocharis\" a seguito di un lavoro di Grasshoff del 1984.\nDal 2010 non sono stati esaminati esemplari di questo genere.\nA maggio 2014, si compone di 12 specie:"}
{"id": "1496308", "revid": "1318658", "url": "https://it.wikipedia.org/wiki?curid=1496308", "title": "Or\u0103\u0219tie", "text": ""}
{"id": "1496309", "revid": "933835", "url": "https://it.wikipedia.org/wiki?curid=1496309", "title": "Lucio Cecilio Metello Calvo", "text": "Biografia.\nSuo padre fu Quinto Cecilio Metello e suo fratello Quinto Cecilio Metello Macedonico. Metello Calvo divenne prima pretore, nel 142 a.C. console e governatore della Spagna dove combatt\u00e9, senza successo, contro Viriato. Divenne proconsole della Gallia Cisalpina nel 141 a.C., mentre fu \"legatus\" nel 140 a.C. e nel 139 a.C. Nello stesso periodo Calvo si rec\u00f2 come ambasciatore in alcuni stati orientali.\nEbbe due figli, Lucio Cecilio Metello Dalmatico e Quinto Cecilio Metello Numidico, e una figlia, Cecilia Metella Calva, che spos\u00f2 Lucio Licinio Lucullo. Ebbe probabilmente un altro figlio, Quinto Cecilio Metello (lo stesso nome del padre di Calvo), ma ci\u00f2 non \u00e8 certo."}
{"id": "1496321", "revid": "33689", "url": "https://it.wikipedia.org/wiki?curid=1496321", "title": "Ansulfo", "text": "Figlio di Teodone e di Imberga (e quindi nipote di re Liutprando), successe al padre quando era ancora adolescente ma, narra il Grassi, ancora giovinetto venne ucciso da un dardo durante una battuta di caccia lanciato da un suo amico Artuolfo poi ucciso da un commilitone longobardo. Per questo motivo la reggenza del ducato pass\u00f2 alla madre per molti anni."}
{"id": "1496322", "revid": "1305772", "url": "https://it.wikipedia.org/wiki?curid=1496322", "title": "Balsa (disambigua)", "text": ""}
{"id": "1496324", "revid": "125878675", "url": "https://it.wikipedia.org/wiki?curid=1496324", "title": "Dalla pelle al cuore", "text": "Dalla pelle al cuore, uscito il 16 novembre 2007, \u00e8 il sedicesimo album del cantautore italiano Antonello Venditti.\nIl disco.\nIl primo singolo estratto, \"Dalla pelle al cuore\", \u00e8 stato reso disponibile per il download digitale dal 12 ottobre, su ITunes Store.\nL'album conta due ospiti d'eccezione: Gato Barbieri al sax e Carlo Verdone alla batteria. Il cantante romano ha presentato il disco in molte trasmissioni televisive, tra cui \"Che tempo che fa\", \"Il treno dei desideri\" e \"Scalo 76\".\n\u00c8 stato dedicato ai suoi genitori, in particolar modo alla madre Wanda Sicardi Venditti, scomparsa nell'estate 2007.\nIl videoclip della canzone \"Indimenticabile\" \u00e8 stato girato nel quartiere romano dell'EUR. Ha per protagonisti alcuni ragazzi che durante la notte si divertono in un Lunapark.\nNel video appare anche l'immagine dello stesso cantautore Antonello Venditti. Il disco ha venduto pi\u00f9 di 250.000 copie.\nDa ricordare la canzone \"Tradimento e perdono\", dedicata ad Agostino Di Bartolomei, ex capitano della A.S. Roma, amico di Venditti, che si tolse la vita sparandosi un colpo di pistola al cuore il 30 maggio 1994. Sempre in questa canzone vengono ricordati anche Luigi Tenco e Marco Pantani.\nAltro pezzo molto importante, che Venditti ha definito il cuore del disco \u00e8 \"Giuda\": ...\"ora sono qui, ultimo tra gli uomini a portare ancora tutte le spine della tua corona. Perdonando me liberi anche te dalla solitudine.\"\nEdizioni.\nIl disco esce in 4 edizioni differenti:\nIl DVD contiene un corto formato dai video di 3 canzoni: \"Dalla pelle al cuore\", \"Regali di Natale\" e \"Scatole vuote\". Interpretato dal figlio del cantautore Francesco Saverio Venditti, Giulia Elettra Gorietti e Benedetta Valanzano. Antonello Venditti appare solo alla fine del video dell'ultima canzone, \"Scatole vuote\"."}
{"id": "1496335", "revid": "767487", "url": "https://it.wikipedia.org/wiki?curid=1496335", "title": "Monte Masoni", "text": "Il Monte Masoni (2.663\u00a0 - detto anche \"Monte Sasso\") \u00e8 una montagna delle Alpi Orobie nelle Alpi e Prealpi Bergamasche. \u00c8 la montagna pi\u00f9 alta delle Alpi Orobie Occidentali; si trova lungo lo spartiacque che divide l'alta Val Brembana dalla Valcervia, tributaria della Valtellina. Seguendo il crinale ad est si incontra il Pizzo Zerna, mentre ad ovest vi \u00e8 il Passo di Venina.\nAccessi.\nQuesto itinerario \u00e8 stato percorso in dicembre con l'ausilio di sci da alpinismo, piccozza e ramponi.\nSi parte da Carona, in alta val Brembana, da dove si prende il sentiero per il Rifugio Fratelli Calvi (strada carrabile parzialmente cementata in alcuni tratti). Si attraversa l'abitato di Pagliari e si prosegue lungo la carrabile.\nSi passa una cascata e poco pi\u00f9 avanti, passato un doppio tornante, si lascia la carrabile e, in prossimit\u00e0 della fontanella, si prende il sentiero a sinistra in direzione val Sambuzza - Passo di Publino. Si prosegue lungo il sentiero attraverso un bosco e si passano diverse baite fino a superare definitivamente l'ultimo tratto di bosco in prossimit\u00e0 del \"Baitone\".\nIl sentiero prosegue su per la val Sambuzza fino a raggiungere un primo pianoro. Attraversato il prato si prosegue sul sentiero che continua in salita fino al Lago di Valle Sambuzza. Si attraversa il torrente emissario del lago sul ponticello di legno e si prosegue per il sentiero che costeggia il lago a ovest. Poco pi\u00f9 avanti, prima di raggiungere il Bivacco Pedrinelli, si costeggia il lato sud-ovest del Pizzo Zerna salendo man mano fino a giungere ai piedi della vetta. Il canalino finale si percorre in arrampicata con piccozza e ramponi.\nA causa della forte pendenza del Pizzo Zerna e del Monte Masoni l'itinerario di risalita \u00e8 soggetto a frequenti cadute di valanghe, ed \u00e8 quindi da affrontare solo quando la neve \u00e8 ben assestata.\nIl Monte Masoni \u00e8 raggiungibile inoltre seguendo un altro itinerario, ovvero proseguendo sulla carrabile che da Carona va in direzione del Rifugio Fratelli Calvi fino alla deviazione che, a sinistra, si dirige verso il Rifugio Fratelli Longo. Si prosegue lungo un sentierino e si rientra sulla carrabile pi\u00f9 avanti, per poi lasciarla definitivamente e imboccare sentiero che a sinistra (direzione nord) si dirige verso il Passo di Venina. Arrivati in cresta si segue in direzione ovest fino alla croce."}
{"id": "1496340", "revid": "1494169", "url": "https://it.wikipedia.org/wiki?curid=1496340", "title": "Baita (disambigua)", "text": ""}
{"id": "1496342", "revid": "599013", "url": "https://it.wikipedia.org/wiki?curid=1496342", "title": "Borgata Lesna", "text": "Borgata Lesna (\"Borgi\u00e0 Lesna\" in piemontese) \u00e8 un borgo del quartiere Pozzo Strada, nella periferia ovest di Torino, confinante con il Comune di Grugliasco. \nEssa \u00e8 suddivisa in:\nLa parte della Borgata Lesna appartenente al comune di Torino \u00e8 principalmente residenziale e sorge a ridosso della linea ferroviaria Torino-Fr\u00e9jus, contando circa 10.000 abitanti. Nella zona \u00e8 presente una squadra di calcio locale chiamata \"A.S.D. Lesna Gold\" e un'associazione polisportiva di pallacanestro, pallavolo, calcio, sci e fitness, fondata nella parrocchia \"Madonna della Guardia\" nel 1962, denominata \"A.S.D. Kolbe\". Sempre presso l'oratorio della parrocchia ha sede il gruppo scout \"Torino 22\" dell'AGESCI.\nPresso il capolinea di via Brissogne ha termine la linea tramviaria \"15\".\nStoria.\nIl territorio dell'attuale quartiere era gi\u00e0 noto tra il XVII e il XVIII secolo come sobborgo del pi\u00f9 popoloso quartiere di \"Puteo Strat\u00e6\" (\"Pozzo Strada\"), esistente fin dall'epoca medievale. Le vaste aree agricole che lo costituivano erano conosciute come \"Localit\u00e0 Rombelli\" ma in seguito prevalse il toponimo \"Lesna\"; il nome del quartiere lo si deve alla \"Villa Lesna\" (nota anche come \"Il Lesna\"), costruita nella prima met\u00e0 del XVII secolo dall'omonima famiglia dei conti di Lessolo, proprietari terrieri e industriali lanieri di origine biellese.\nOltre alla tenuta \"Lesna\", nel corso dei secoli sorsero altre cascine tra cui la \"Armano\", la \"Bussone\", la \"San Domenico\" e poi la \"Teghillo\", e la \"Dentis\", l'unica ancora in funzione.\nNei primi anni venti la borgata era un'estrema propaggine della periferia di Torino che contava circa ottocento abitanti, distribuiti in una cinquantina di modeste case e cascinali sparsi in una distesa di orti, serre e campi coltivati a grano, fieno e meliga. Le poche strade erano sterrate e i confini dei terreni segnati da numerose \"bealere\" alimentati dalla Dora di Collegno; esisteva anche una piccola scuola comunale con sole tre aule riservate alle classi elementari.\nDal 1923 il territorio della borgata fu gravato dai vincoli \"Sicen\", ovvero un ambizioso progetto urbanistico che prevedeva la costruzione di una \"Citt\u00e0 Giardino\"; l'idea naufrag\u00f2 quasi subito e fu realizzata altrove ma i vincoli edilizi persistettero. Sul finire degli anni venti sorsero le prime abitazioni residenziali vincolate da questo piano regolatore, come il gruppo di villini tardo Liberty di via Porta Littoria e, nell'area limitrofa, incominciarono i lavori per la realizzazione del vasto complesso militare della \"Caserma \"Cavour\"\", completata nel 1932 e assegnata al \"Genio Guastatori Ferrovieri\". Pochi anni dopo sorsero le prime attivit\u00e0 commerciali e nel 1937 si contavano gi\u00e0 numerose trattorie e una decina di negozi tra cui un fornaio, uno spaccio di articoli commestibili in strada del Monginevro, una drogheria, due tabaccai, un fruttivendolo e una serra che ospitava un grande vivaio. In seguito si insediarono anche alcune attivit\u00e0 industriali: una piccola fabbrica di gomma, officine meccaniche come la \"Zangi\" e il noto stabilimento automobilistico \"Moretti\".\nNell'area circostante, a interrompere la monoton\u00eca dei campi coltivati, c'erano anche tre cave profonde una quindicina di metri da cui venne ricavata la ghiaia occorsa per realizzare la massicciata della vicina ferrovia Torino-Modane. Seppur periferica, la nascente borgata era collegata al vicino \"Borgo San Paolo\" dalla navetta \"29\", con capolinea su via Circonvallazione, la sola strada asfaltata della zona che percorreva il perimetro della \"Caserma \"Cavour\"\" e dei depositi del \"Poligono Militare\". I nomi delle vie, con qualche eccezione (via Villa Giusti e via Ozieri), furono scelti tra i toponimi di localit\u00e0 della Valle d'Aosta, nomi poi fascistizzati nel 1939.\nFurono proprio quest'area militare e l'antistante linea ferroviaria gli obiettivi del pesante bombardamento che colp\u00ec la borgata la notte del 9 dicembre del 1942. A seguito dell'allarme la popolazione della borgata accorse nel rifugio antiaereo, fatto costruire alcuni mesi prima su volere del parroco padre Martino Berio sotto Villa Lesna.\nI danni bellici furono ingenti e aggravati dallo scoppio di materiale esplosivo nei vicini depositi militari che caus\u00f2 un vasto incendio.\nNell'opera di ricostruzione del secondo dopoguerra vennero asfaltate le principali vie della borgata, che intanto avevano ripreso la loro denominazione originaria. Data la loro pericolosit\u00e0, furono anche interrati e bonificati i restanti canali irrigui dei campi e, il 25 marzo 1950, fu completato un primo impianto di illuminazione pubblica. Il 29 ottobre del 1955, previo raddoppio del binario, la navetta \"29\" venne sostituita dalla linea \"5\" del tram, prolungata fino al nuovo capolinea di via Brissogne; dal 26 agosto del 1966 il capolinea venne assegnato alla linea \"3\" e infine, con la ristrutturazione delle linee urbane del 1982, alla nuova linea \"15\".\nNel 1958 un comitato si premur\u00f2 di raccogliere le adesioni di circa un centinaio di proprietari di immobili e terreni ottenendo l'abolizione del vincolo urbanistico \"Sicen\". Quest'iniziativa fu determinante per il primo sviluppo edilizio della borgata, che vide presto la realizzazione dei primi isolati di edifici residenziali pluripiano; essi sovrastarono quella che fino ad allora era stata la costruzione pi\u00f9 alta, da sempre chiamata la \"ca \u00e0uta\" (\"casa alta\").\nLo sviluppo urbanistico perdur\u00f2 per oltre un decennio, favorito anche dalla persistente affluenza di immigrati veneti e meridionali. Il costante incremento demografico rese necessaria la costruzione del polo scolastico \"L. Ottino\" di via Brissogne completato nel 1963, a cui seguirono l'apertura della prima farmacia, dell'ufficio postale, di una banca, di una scuola media, di una centrale della \"SIP\", di vari giardini pubblici e la costruzione della chiesa sorta sul terreno della tenuta Lesna, comprendente la vecchia casa padronale.\nA partire dai primi anni duemila il quartiere ha visto un nuovo impulso edilizio che lo ha portato ad ampliarsi anche oltre la fine di via Monginevro, sull'area della vecchia \"Cascina Teghillo\". A seguito di quest'ultima espansione la borgata si \u00e8 estesa anche nell'area del confinante comune di Grugliasco, creando un secondo nucleo di \"Borgata Lesna\" separato da quello originario, e nell'area al tempo esclusa di corso Brunelleschi, includendo il C.P.R. di Torino (Centro di Permanenza per il Rimpatrio) ed anche i palazzi sul corso. \nLa Villa Lesna.\nStoria.\nLe prime notizie documentate della tenuta Lesna si hanno nella \"Carta Topografica della Caccia\" del 1762, che la annover\u00f2 come cascinale posto al centro di un vasto latifondo suddiviso da canali irrigui. Tuttavia, l'origine \u00e8 seicentesca, come testimoniava una lapide in pietra posta su un muro perimetrale abbattuto negli anni sessanta del Novecento; essa riportava la seguente dicitura: \nLa tenuta era dunque di propriet\u00e0 dal 1625 della famiglia Lesna, conti di Lessolo, proprietari terrieri e industriali lanieri di origine biellese. \nUna descrizione dell'architetto Amedeo Grossi risalente al 1790 descrive la struttura con le seguenti parole: \nLa propriet\u00e0, rimaneggiata nel corso del Settecento, era costituita da un complesso di bassi edifici rurali, dalla villa padronale con l'annessa cappella e da un lungo viale d'accesso alberato. \nNel 1805, durante l'ultima occupazione francese, la villa apparve nella mappa del catasto napoleonico con il nome di \"Ferme L\u00e9sina\", nome che risult\u00f2 anche nelle successive mappe del 1816 e in quella del 1840 redatta da Antonio Rabbini, che ne attribu\u00ec la propriet\u00e0 a un certo avvocato Marengo, che fece realizzare degli ulteriori ampliamenti.\nMeno di un secolo dopo l'intera propriet\u00e0 venne acquistata dall'ordine dei Frati Minori Conventuali, che ritornarono in Piemonte dopo l'annullamento della soppressione degli ordini religiosi operata dal governo napoleonico. Le dimensioni ragguardevoli e la presenza di una cappella ne favorirono la scelta; l'annessa chiesetta venne intitolata a San Francesco d'Assisi.\nNel corso degli anni cinquanta del Novecento furono demoliti molti fabbricati bassi circostanti e vendute alcune porzioni del latifondo originario, mantenendo soltanto il terreno adiacente alla villa e l'area sulla quale sorsero il convento e l'attuale chiesa costruita a partire dal 1958. Da allora, con la costruzione della nuova chiesa e poi dell'annesso edificio parrocchiale, la vecchia \"Villa Lesna\" perse progressivamente la sua funzione principale ma continu\u00f2 a essere utilizzata per scopi ricreativi, attivit\u00e0 ecclesiastiche e, per un breve periodo, anche come succursale della nuova scuola elementare \"L. Ottino\" che, seppur grande e di recente costruzione, in quegli anni di grande immigrazione risult\u00f2 insufficiente per accogliere tutte le nuove classi.\nCaratteristiche.\nL'edificio \u00e8 uno dei pochi esempi superstiti della zona di dimora di campagna e, seppur in condizioni mediocri, conserva ancora degli apprezzabili elementi architettonici.\nRimaneggiata nel Settecento e ampliata nella met\u00e0 dell'Ottocento, della struttura originaria a corte chiusa con pianta a \"C\" \u00e8 rimasta soltanto la villa padronale, costituita da due corpi di fabbrica con pianta a \"L\" e parte dell'ampia corte interna. La struttura si sviluppa su due piani e i prospetti principali presentano oculi, cornici marcapiano e un evidente stucco a rilievo sul portone d'accesso nel lato settentrionale. Il prospetto di ponente presenta tracce di un portico con cinque campate ad arco ribassato e colonne binate, chiuso nel 1937 per ampliare la piccola cappella originaria e realizzare la prima chiesa del quartiere, dedicata a San Francesco di Assisi. Degno di nota per la sua rarit\u00e0 in strutture analoghe \u00e8 il campanile a vela presente sopra la copertura che ospita delle campane ancora funzionanti.\nL'interno \u00e8 stato pesantemente rimaneggiato nel corso del Novecento riadattandolo alle molteplici esigenze tra cui le funzioni di convento e di scuola, tuttavia l'atrio di ingresso ospita ancora un bell'esempio di scalone a tripla rampa di ispirazione vagamente juvarriana, sorretto da una serliana con oculi e un arco a tutto sesto.\nNel corso degli anni trenta nei sotterranei dell'edificio fu realizzato un rifugio antiaereo con la capienza di circa duecento persone che fu utilizzato durante tutto il periodo bellico.\nPressoch\u00e9 intatto \u00e8 il tracciato del viale d'accesso che, ancora scandito dalle due file di alberi secolari, conduce al passo carrabile accessibile da via Monginevro.\nLa chiesa.\nStoria.\nA seguito dell'editto di Napoleone del 1810 che soppresse molti ordini ecclesiastici, i Frati Minori Conventuali persero la titolarit\u00e0 della chiesa e del convento di San Francesco d'Assisi, situati nell'omonima via nel centro di Torino e i beni furono incamerati dalla Curia. Nel 1898, dopo l'abrogazione di quelle soppressioni l'ordine dei Frati Minori Conventuali manifest\u00f2 il desiderio di ritornare a Torino e fece richiesta alla Curia di rientrare in possesso della suddetta chiesa e del convento. Dopo anni di inutili ricorsi e appelli, la scelta si orient\u00f2 verso la ricerca di un altro luogo dove costruire una nuova chiesa.\nLa ricerca si protrasse a lungo e la scelta cadde su \"Villa Lesna\", allora in vendita; essa, inoltre, disponeva gi\u00e0 di una piccola cappella in cui dal 1930 i Padri Missionari della Consolata vi celebravano la messa festiva su richiesta dell'esigua popolazione, poich\u00e9 la parrocchia di \"Pozzo Strada\" risultava essere troppo lontana.\nInformati i vertici dell'ordine, la comunit\u00e0 di Torino ricevette l'approvazione e il 2 aprile del 1937 venne stipulato un primo accordo preliminare d'acquisto della villa e del vasto terreno circostante per la somma complessiva di 180.000 lire, mentre l'11 agosto venne concluso l'accordo con l'atto pubblico presso il notaio Mandelli di Torino. \nNell'ottobre del medesimo anno si stabil\u00ec la prima comunit\u00e0 di frati costituita da padre Carlo Pavone e padre Gaspare Fracassi a cui, nel 1938, si un\u00ec padre Albino C\u00f2rdola. Per una decina d'anni la chiesa della borgata fu soltanto la piccola cappella dedicata a San Francesco d'Assisi.\nNegli anni cinquanta la popolazione aument\u00f2 sensibilmente e la piccola cappella non fu pi\u00f9 sufficiente. Con l'arrivo del nuovo parroco, padre Stanislao Proietti, si decise di chiedere l'autorizzazione per la costruzione di una nuova chiesa sul vasto terreno circostante \"Villa Lesna\" e nel 1956 ebbe inizio il cantiere. Il 30 marzo 1958 venne consacrato un primo, grande locale seminterrato che ospit\u00f2 provvisoriamente le funzioni religiose fino a quando non venne terminata la chiesa soprastante. Nel frattempo la popolazione della borgata crebbe ulteriormente e dalla Curia giunse la notizia che il Cardinale Arcivescovo Maurilio Fossati decretava l'elevazione a parrocchia della nuova chiesa di \"Borgata Lesna\", emancipandosi definitivamente dalla parrocchia di \"Pozzo Strada\".\nNel 1961 i superiori dell'ordine dei Frati Minori Conventuali dovettero porre rimedio agli equivoci che generava la nuova chiesa dedicata a San Francesco d'Assisi, con l'omonima chiesa del centro di Torino e quindi si rese necessario cambiarne il titolo in quello di \"Nostra Signora della Guardia\", mutato poi negli anni ottanta in \"Madonna della Guardia\". \nTra il 1965 e il 1966 fu costruito anche l'edificio adiacente alla chiesa che ospita il convento e gli uffici parrocchiali; da allora la vecchia \"Villa Lesna\" perse le sue funzioni ma continu\u00f2 a essere utilizzata per ospitare aule scolastiche e svariate attivit\u00e0 parrocchiali.\nNel 1978 riapr\u00ec il cantiere e si avviarono i lavori per la costruzione della vera chiesa, che fu consacrata solennemente il 29 marzo 1980 dal Cardinale Arcivescovo Anastasio Ballestrero, mentre nell'anno successivo fu consacrata l'annessa cappella feriale.\nDa allora il salone sotterraneo \u00e8 utilizzato soltanto per scopi ricreativi e dal 25 maggio del 1996 \u00e8 intitolato alla memoria di padre Stanislao Proietti.\nCaratteristiche.\nPosta in posizione sovrastante rispetto al piano stradale, la chiesa \u00e8 raggiungibile percorrendo l'ampio scalone rivestito in pietra di Luserna che conduce al portale. Essa \u00e8 costituita da una navata unica a pianta esagonale ed \u00e8 sovrastata da una copertura a pagoda con quattro ampie falde concave, che rappresenta il suo elemento architettonico pi\u00f9 caratterizzante. L'interno \u00e8 rigoroso e ripropone il medesimo rivestimento di mattoni faccia a vista dell'esterno, alternato agli elementi strutturali in cemento armato nudo. Dietro l'altar maggiore \u00e8 situata una cappella feriale di piccole dimensioni e i relativi locali della sagrestia.\nSui lati alla base dello scalone esterno due accessi conducono al grande salone ipogeo utilizzato per attivit\u00e0 ricreative.\nL'arco settecentesco.\nAl confine Ovest della borgata, oltre la nuova area residenziale completata nel 2020 sui terreni della \"Cascina Teghillo\", \u00e8 presente un arco in mattoni risalente al tardo Settecento. \nEsso \u00e8 un tipico esempio di accesso aulico delle propriet\u00e0 rurali presenti sul territorio ed \u00e8 l'unica struttura superstite che faceva parte della pi\u00f9 ampia recinzione in muratura della \"Cascina Quaglia\", la cui struttura principale ormai fatiscente \u00e8 ubicata oltre la ferrovia.\nEdificato su un terreno privato, fino ad allora era compreso nel territorio di Torino per poi divenire segno di confine a cavallo del limitrofo comune di Grugliasco. Questa \u00e8 una delle ragioni del suo stato di evidente degrado e motivo di protesta di abitanti della zona e comitati, che si ripromettono di ottenere l'attenzione delle istituzioni competenti.\nL'istituto Sacro Cuore di Maria.\nLa borgata \u00e8 nettamente separata a sud dal passante ferroviario del Frejus, costruito nel lontano 1854. Nel periodo 1967-1969, un lungo cavalcavia stradale fu costruito per connetterla facilmente al quartiere Mirafiori Nord, attraverso la direttrice via Santa Maria Mazzarello. Proprio lungo questa via, intitolata alla \u00abfiglia spirituale\u00bb di Don Bosco, sorse la sede congregazione delle Figlie di Maria Ausiliatrice, appartenente all'ordine dei Salesiani, fondata da lei stessa.\nNel 1968 fu realizzata la chiesa dedicata al \"Sacro Cuore di Maria\" e l'attiguo \"Istituto \"Maria Mazzarello\"\", riconoscibile per la grande cupola della chiesa che sovrasta l'edificio, altres\u00ec sede del \"Centro Italiano Opere Femminili Salesiane\", da cui discende l'attuale centro di formazione professionale \"CIOFS-FP\"..\nInfrastrutture e trasporti.\nLa borgata \u00e8 servita da alcune linee GTT tra cui raggiunta dalla linea tramviaria \"15\" che ha uno dei suoi due capolinea in via Brissogne ed \u00e8 attraversata dalla linea di autobus \"64\". \nAltre linee urbane di autobus percorrono la direttrice coincidente con via Santa Maria Mazzarello e via De Sanctis che conducono alla fermata piazza Massaua della metropolitana di Torino.\nNuovi sviluppi.\nIl progetto della nuova espansione verso l'area abitata di Grugliasco, sulla vasta area prativa della vecchia \"Cascina Teghillo\", \u00e8 stato presentato presso la Provincia di Torino nel corso del 2007.\nA seguito di un lungo iter burocratico, nel 2019 \u00e8 stato realizzato un primo lotto di costruzioni che comprende un grande edificio residenziale e che, una volta completato, includer\u00e0 anche un supermercato e una palestra.\nProgetti futuri.\nNei prossimi anni i territori della borgata confinanti con il comune di Grugliasco saranno interessati dalla probabile realizzazione del \"Corridoio Plurimodale\", ovvero una sorta di prolungamento dell'attuale corso Marche, destinato a diventare una direttrice a scorrimento veloce che convoglier\u00e0 traffico stradale e ferroviario, attraversando parte della citt\u00e0 da Nord a Sud.\nSecondo il piano di intervento degli architetti Augusto Cagnardi e Vittorio Gregotti, il prolungamento del corso diverr\u00e0 la parte superficiale di una serie di gallerie a pi\u00f9 livelli sull'esempio della nuova \"Spina Centrale\". Il progetto prevede un livello interrato con due gallerie dove transiteranno i treni della prevista gronda merci dell'alta velocit\u00e0 ferroviaria (TAV) e dove sorger\u00e0 una nuova stazione del passante ferroviario metropolitano \"Bivio Pronda\"; inoltre il progetto prevede anche un primo livello interrato dove sarebbe previsto il tratto di una futura \u00abtangenziale sotterranea\u00bb di Torino, una sorta di galleria che dovrebbe collegare lo svincolo \"Savonera\" della \"Tangenziale Nord\" allo svincolo \"Drosso\" della \"Tangenziale Sud\"."}
{"id": "1496352", "revid": "38120", "url": "https://it.wikipedia.org/wiki?curid=1496352", "title": "Sezione 8", "text": ""}
{"id": "1496354", "revid": "38120", "url": "https://it.wikipedia.org/wiki?curid=1496354", "title": "Sezione otto", "text": ""}
{"id": "1496356", "revid": "1543377", "url": "https://it.wikipedia.org/wiki?curid=1496356", "title": "Tarko-Sale", "text": "Tarko-Sale \u00e8 una cittadina della Siberia centro-settentrionale, situata nel Circondario autonomo Jamalo-Nenec, porto fluviale sul fiume \"Pjakupur\" presso la sua confluenza con l'\"Ajvasedapur\", 560 km a sudest del capoluogo Salechard; \u00e8 il capoluogo amministrativo del \"rajon\" Purskij.\nFondata nel 1932, ottenne lo \"status\" di citt\u00e0 nel 2004.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1496357", "revid": "80339", "url": "https://it.wikipedia.org/wiki?curid=1496357", "title": "Tarko Sale", "text": ""}
{"id": "1496362", "revid": "729019", "url": "https://it.wikipedia.org/wiki?curid=1496362", "title": "Articolazione intervertebrale", "text": "Le articolazioni intervertebrali congiungono tra di loro le vertebre contigue. Per quanto riguarda l'articolazione atlo-epistrofeica tra la prima vertebra cervicale e la seconda, questa mostra una notevole differenza rispetto alle altre. Le vertebre del tratto sacrale e coccigeo sono invece fuse tra loro a formare l'osso sacro e il coccige. Le articolazioni tra la quinta vertebra lombare e l'osso sacro (\"articolazione sacro-vertebrale\") e quella tra l'osso sacro e il coccige (\"articolazione sacro-coccigea\"), anch'esse mostrano notevoli differenze rispetto alle normali articolazioni intervertebrali.\nOgni articolazione intervertebrale si pu\u00f2 distinguere in una articolazione del tipo delle sinfisi tra i corpi delle vertebre, un'articolazione di tipo sinoviale del tipo delle artrodie tra i processi articolari (\"nota anche come zigapofisi\") e un'articolazione del tipo delle sindesmosi tra gli archi.\nQuelli consentiti dalle articolazioni sono piccoli movimenti di scivolamento alquanto limitati, pi\u00f9 abbondanti per\u00f2 nel tratto lombare. La somma degli scivolamenti di tutte le articolazioni intervertebrali consente tuttavia la possibilit\u00e0 di discreti movimenti di flesso-estensione della colonna vertebrale rispetto sia al piano sagittale che al piano coronale.\nSinfisi tra i corpi vertebrali.\nI corpi delle vertebre leggermente concavi e rivestiti da un sottile strato di cartilagine ialina si congiungono tra loro attraverso una sinfisi il cui disco fibro-cartilagineo \u00e8 noto come disco intervertebrale.\nLegamenti intrinseci.\nLegamento longitudinale anteriore.\n\u00c8 costituito da un robusto nastro fibroso che corre lungo le superfici anteriori dei corpi vertebrali e dei dischi intervertebrali.\nSi estende a partire dalla prima vertebra cervicale (\"atlante\"), e continua con la \"membrana atlo-occipitale anteriore\" dell'articolazione atlo-occipitale, alla superficie anteriore del sacro.\n\u00c8 pi\u00f9 largo a livello lombare e pi\u00f9 stretto e spesso a livello toracico.\nLe sue fibre pi\u00f9 superficiali si estendono per tre o quattro vertebre, quelle poste ad un livello intermedio per due o tre vertebre, mentre quelle pi\u00f9 profonde vanno solamente da una vertebra ad un'altra.\nLegamento longitudinale posteriore.\n\u00c8 costituito da fasci fibrosi che corrono all'interno del canale vertebrale lungo le superfici posteriori dei corpi vertebrali e dei dischi intervertebrali.\nSi estende a partire dalla seconda vertebra cervicale (\"epistrofeo\"), dove si continua con la \"membrana tectoria\" dell'articolazione atlo-occipitale, alla superficie anteriore del canale sacrale.\nA livello delle ultime vertebre toraciche e delle vertebre lombari si presenta dentellato, differentemente a quanto avviene a livello delle vertebre cervicali e delle prime vertebre toraciche, dove invece si presenta pressoch\u00e9 uniforme.\nCome per il legamento longitudinale anteriore, le sue fibre pi\u00f9 superficiali si estendono per tre o quattro vertebre mentre quelle pi\u00f9 profonde vanno solamente da una vertebra ad un'altra.\nArtrodia tra i processi articolari (\"Zigapofisi\").\nSi instaura tra il processo articolare inferiore di una vertebra e quello superiore di quella ad essa sottostante, ed \u00e8 sostenuta dalla presenza dei legamenti appartenenti alla sinfisi tra i corpi vertebrali e alla sindesmosi tra gli archi.\nLe capsule articolari sottili e lasse sono semplici a livello cervicale e toracico e complesse a livello lombare.\nSindesmosi tra gli archi vertebrali.\nSi instaura tra gli archi vertebrali e si attua grazie a diversi legamenti.\nLegamenti gialli.\nFormati da molto materiale elastico di colore giallastro, si estendono tra le lamine di una vertebra e quelle della vertebra adiacente.\nIl legamento giallo di sinistra e quello di destra si incontrano posteriormente, fondendosi parzialmente al livello in cui le lamine si uniscono a formare i processi spinosi. Rimangono tuttavia, tra essi, delle fessure per il passaggio di vasi.\nIl loro spessore aumenta gradatamente andando dal tratto cervicale a quello lombare.\nLegamenti intertrasversali.\nSono formati da sottili fasci fibrosi che si estendono tra i processi trasversali di una vertebra e quelli della vertebra adiacente. Nel segmento lombare collegano il processo costiforme di una vertebra con quello mammillare della vertebra sottostante.\nLegamenti interspinosi.\nSono formati da sottili fasci fibrosi che si estendono tra il processo spinoso di una vertebra e quello della vertebra adiacente.\nLegamento sovraspinoso.\n\u00c8 costituito da un robusto nastro fibroso che corre posteriormente collegando i processi spinosi delle vertebre.\nSi estende a partire dalla settima vertebra cervicale (\"processo prominente\"), dove si continua con la \"membrana nucale\" che pu\u00f2 essere considerato una sua espansione, fino al sacro.\n\u00c8 pi\u00f9 largo e spesso nella regione lombare.\nLe sue fibre pi\u00f9 superficiali si estendono per tre o quattro vertebre, quelle poste ad un livello intermedio per due o tre vertebre mentre quelle pi\u00f9 profonde vanno solamente da una vertebra ad un'altra.\nLegamento nucale.\nConsta di due lamine fibro-elastiche che si estendono dalla \"protuberanza occipitale esterna\" al processo spinoso della settima vertebra cervicale (\"processo prominente\") dove continua con il legamento sovraspinoso e collega i vari processi spinosi delle diverse vertebre cervicali."}
{"id": "1496363", "revid": "697352", "url": "https://it.wikipedia.org/wiki?curid=1496363", "title": "Zigapofisi", "text": ""}
{"id": "1496367", "revid": "62004", "url": "https://it.wikipedia.org/wiki?curid=1496367", "title": "Rivoluzione di Novembre", "text": ""}
{"id": "1496369", "revid": "88740", "url": "https://it.wikipedia.org/wiki?curid=1496369", "title": "Fornazzo", "text": "Fornazzo (\"'u Furnazzu\" in siciliano) \u00e8 l'unica frazione del comune di Milo, nella Citt\u00e0 metropolitana di Catania.\nGeografia fisica.\nSi trova a 800 metri d'altitudine, sulle pendici orientali dell'Etna. Fu costruita sulle lave del 1689.\nStoria.\nIl borgo nacque come insediamento di boscaioli e nel XIX secolo divenne un fiorente centro grazie al commercio della neve, la quale veniva trasferita in paese attraverso una teleferica, poi distrutta da un'eruzione. Il borgo fu minacciato da tre diverse eruzioni dell'Etna; nel 1951, nel 1971 (dove fu riempito in parte il vallone Cavagrande, e sommerso l'alveo del torrente Cubania) e nel 1979. Quest'ultima si arrest\u00f2 sulle pareti della cappella votiva al Sacro Cuore di Ges\u00f9, risparmiando il paese dalla lava il 3 agosto di quell'anno. \nMonumenti e luoghi d'interesse.\nAltro.\nNella villa Comunale di Fornazzo si trova uno degli alberi pi\u00f9 grandi della provincia di Catania, un bagolaro secolare. Mentre di fronte alla villa si trova il \"Museo del Castagno dell'Etna\" ispirato ai falegnami e alla lavorazione del legno di castagno, simbolo della comunit\u00e0 fornazzese. \nCultura.\nEventi.\nDal 2013 durante i primi due fine-settimana del mese di settembre, in piazza Sacro cuore di Ges\u00f9, si svolge la Festa del fungo porcino dell'Etna, la seconda festa pi\u00f9 importante per il paese dopo i festeggiamenti del santo patrono che avvengono ogni secondo weekend di luglio.\nEconomia.\nTurismo.\nFornazzo \u00e8 punto di partenza per escursioni sul versante orientale del vulcano attraverso la strada \"Mareneve\" che da qui conduce alle sciovie di Piano Provenzana.\nNel 1992 fu insignita del titolo di \"Villaggio ideale d'Italia\" dalla rivista \"Airone\""}
{"id": "1496379", "revid": "79968", "url": "https://it.wikipedia.org/wiki?curid=1496379", "title": "Ukaze", "text": ""}
{"id": "1496380", "revid": "536103", "url": "https://it.wikipedia.org/wiki?curid=1496380", "title": "Epifrasi", "text": "L'epifrasi (dal greco \"ep\u00ecphrasis\", \u00abaggiunta\u00bb) o epesegesi (dal greco \"epex\u0113g\u0113sis\", \u00abspiegazione dettagliata\u00bb) \u00e8 una figura retorica che consiste nell'aggiungere a un enunciato delle parole che ne amplificano, correggono o specificano il significato. \n\u00c8 considerata talvolta una variante dell'iperbato, perch\u00e9 anch'essa consiste nel mutare l'ordine delle parole rispetto a quello ordinario. \nEsempio:\n(Leopardi, \"A Silvia\").\n\"Verde river' a lei rasembro e l'are\"\n(Guinizelli, \"Rime).\"\n\"Notte, che nel profondo oscuro seno\"\n\"chiudesti e ne l'oblio fatto s\u00ec grande\"\n(Tasso, \"Gerusalemme Liberata\").\n\u00c8 simile anche all'epifonema, a differenza del quale per\u00f2 non ha un significato autonomo e non \u00e8 necessariamente sentenziosa.\nIn latino viene chiamato \"epesegetico\" il caso genitivo che specifica una parola dal significato pi\u00f9 generico: \"arbor cerasi\" (la pianta del ciliegio)."}
{"id": "1496384", "revid": "4507", "url": "https://it.wikipedia.org/wiki?curid=1496384", "title": "Epesegesi", "text": ""}
{"id": "1496392", "revid": "92723", "url": "https://it.wikipedia.org/wiki?curid=1496392", "title": "Santamaria", "text": ""}
{"id": "1496393", "revid": "486946", "url": "https://it.wikipedia.org/wiki?curid=1496393", "title": "Leif Ericsson", "text": ""}
{"id": "1496398", "revid": "33689", "url": "https://it.wikipedia.org/wiki?curid=1496398", "title": "ZERO ONE", "text": ""}
{"id": "1496437", "revid": "729019", "url": "https://it.wikipedia.org/wiki?curid=1496437", "title": "Davide Gandini", "text": "Biografia.\nGandini \u00e8 insegnante di discipline giuridiche ed economiche nella scuola secondaria. \u00c8 segretario generale del Piccolo Cottolengo genovese di don Orione. \u00c8 priore del Capitolo ligure della Confraternita di San Jacopo di Compostela di Perugia."}
{"id": "1496438", "revid": "1305772", "url": "https://it.wikipedia.org/wiki?curid=1496438", "title": "Nadym", "text": "Nadym \u00e8 una cittadina della Siberia centro-settentrionale, situata nel Circondario Autonomo della Jamalia, porto fluviale sul fiume omonimo, 563 km a sudest del capoluogo Salechard e 1.225\u00a0km a nord di Tjumen'; \u00e8 il capoluogo amministrativo del distretto omonimo.\nStoria.\nLa cittadina risale al 1967, fondata come base operativa per l'estrazione del gas naturale; al 1972 risale la concessione dello \"status\" di citt\u00e0.\nEconomia.\nAl giorno d'oggi, la base economica della citt\u00e0 non \u00e8 cambiata, essendo ancora dominata dall'attivit\u00e0 di estrazione del gas naturale.\nTrasporto.\nAereo.\nNadym dispone di un aeroporto civile a circa 5\u00a0km da citt\u00e0. Le compagnie aeree russe Jamal Airlines, Gazpromavia, S7 Airlines operano i voli di linea diretti da Nadym per gli aeroporti moscoviti Domodedovo, Vnukovo e per gli aeroporti russi di Tjumen'-Ro\u0161\u010dino, Salechard, Surgut, Sovetskij.\nTreno.\nNadym si trova sulla linea ferroviaria della Ferrovia Salechard-Igarka (nota come la \"strada morta\" perch\u00e9 non \u00e8 mai stata attivata). Attualmente la citt\u00e0 \u00e8 collegata con una linea delle Ferrovie russe con Novyj Urengoj. Questo collegamento \u00e8 utilizzata esclusivamente per il trasporto merci. La linea ferrovia di 356\u00a0km che collega Nadym con Salechard \u00e8 in fase di ricostruzione e deve essere ripristinata e riattivata nel 2023."}
{"id": "1496455", "revid": "123437222", "url": "https://it.wikipedia.org/wiki?curid=1496455", "title": "Sei un mito", "text": "Sei un mito \u00e8 un singolo degli 883, pubblicato nel 1993 e contenuto nell'album \"Nord sud ovest est\". Il singolo \u00e8 stato edito in formato maxi singolo e vinile LP, in Italia; esiste anche la versione tedesca del singolo sempre in maxi singolo, con copertina e CD di grafica diversa. \nCon questa canzone gli 883 parteciparono al Cantagiro 1993 e al Festivalbar 1993.\nNel videoclip \u00e8 presente la supermodella canadese Yasmeen Ghauri.\nIl brano \u00e8 contenuto anche in \"Remix '94\", \"Gli anni\", \"Mille grazie\", \"TuttoMax\", \"Max Live 2008,\" \"Max 20 (\"dove \u00e8 reinterpretato con Fiorello) e \"Le canzoni alla radio\"."}
{"id": "1496466", "revid": "438678", "url": "https://it.wikipedia.org/wiki?curid=1496466", "title": "Cimitero di Riparbella", "text": "Il cimitero di Riparbella, ubicato nell'omonimo comune della provincia di Pisa, \u00e8 un monumento nazionale, dichiarato tale in quanto opera giovanile dell'architetto Luigi Bellincioni. Fu compiuto nel 1894.\nDescrizione.\nAl centro della facciata il portale ricalca la forma degli stipiti delle tombe etrusche, ed \u00e8 sormontato dal giglio fiorentino con due fiaccole rivolte verso il basso, simbolo etrusco della morte. Il portale apre lo sguardo su un maestoso porticato in stile neoclassico che abbraccia il camposanto in semicerchio.\nL'opera \u00e8 rimasta incompiuta, dato che le arcate, secondo il progetto, dovevano chiudere tutto il cerchio; i lati aperti, d'altro canto, conferiscono a questo luogo un'atmosfera di vera spiritualit\u00e0. Sotto il porticato di fronte all'ingresso si trova la cappella, che ripete il motivo degli stipiti etruschi; ai lati le camere mortuarie, i loculi comunali e le cappelle delle famiglie pi\u00f9 influenti."}
{"id": "1496483", "revid": "857138", "url": "https://it.wikipedia.org/wiki?curid=1496483", "title": "Nadym (disambigua)", "text": "Nadym \u00e8 un toponimo russo che pu\u00f2 riferirsi a:"}
{"id": "1496499", "revid": "223378", "url": "https://it.wikipedia.org/wiki?curid=1496499", "title": "Fiat Mirafiori", "text": "Fiat Mirafiori \u00e8 un comprensorio industriale nella zona sud di Torino. Prende il nome dalla storica industria automobilistica FIAT, che oggi \u00e8 spacchettata in varie aziende quali Fiat Chrysler Automobiles, FPT Industrial, CNH Industrial, Maserati, ecc. Il nome Mirafiori deriva dal quartiere omonimo in cui si trova (a sua volta derivato dal nome di un antico castello dei Savoia).\nIn passato, fu il pi\u00f9 grande complesso industriale italiano, nonch\u00e9 la fabbrica automobilistica pi\u00f9 antica in Europa, oggi ancora parzialmente in funzione. Occupa una superficie di 2.000.000\u00a0m\u00b2. Al suo interno si snodano 20 chilometri di linee ferroviarie e 11 chilometri di strade sotterranee che collegano i vari capannoni. La palazzina degli uffici, che si affaccia su corso Giovanni Agnelli, \u00e8 un edificio di 5 piani lungo 220 metri, ricoperto di pietra bianca di Finale Ligure. La produzione di energia elettrica autoprodotta e consumata dello stabilimento \u00e8 stata di circa 210\u00a0GWh/anno nel 2011. Nel suo comprensorio lavorano oggi circa 18\u00a0000 operai e nel 2012 vi sono state prodotte circa 41.600 autovetture.\nStoria.\nLa nascita.\nLo stabilimento fu progettato dall'architetto Vittorio Bonad\u00e8 Bottino nel 1936 essendosi ormai rivelato insufficiente il precedente stabilimento della Fiat, quello del Lingotto.\nVenne inaugurato il 15 maggio 1939 in presenza di Mussolini stesso, ma il Duce si trov\u00f2 a parlare in un clima di freddezza dei lavoratori, segnati dal rincaro dei viveri dovuto alla politica dell'autarchia e dal timore dell'imminente guerra, che lo spazient\u00ec al punto di abbandonare il palco quando ad una sua domanda rivolta alla folla ricevette risposta solo da poche centinaia di persone sulle 50.000 presenti.\nIl primo modello che avrebbe dovuto essere prodotto era la Fiat 700, un progetto rimasto incompiuto a causa dello scoppio della Seconda guerra mondiale. La produzione automobilistica part\u00ec realmente solo nel 1947 con la seconda serie della 500 A e la rilocalizzazione delle linee della Fiat 1100, precedentemente costruita al Lingotto.\nIl 5 marzo 1943 inizi\u00f2 nell'officina 19 dello stabilimento lo sciopero degli operai. In pochi giorni 100.000 lavoratori incrociarono le braccia: fu la prima grande ribellione operaia che si estender\u00e0 presto in tutte le fabbriche del Nord Italia. Passati alla storia come gli \"scioperi del marzo 1943\", segnarono l'inizio del crollo del regime fascista e rappresentarono il primo corale episodio della Resistenza antifascista.\nDanneggiata seriamente dai bombardamenti aerei durante la Seconda Guerra Mondiale, la fabbrica viene ricostruita e ampliata con un progetto di sviluppo che culmina con il raddoppio, ultimato nel 1958.\nA partire dal dopoguerra, nella palazzina direzionale si concentr\u00f2 la progettazione dei prodotti Fiat pi\u00f9 avanzati (autovetture, veicoli industriali, motori aeronautici, velivoli, ecc.) e lo stabilimento divenne il luogo del pi\u00f9 grande sviluppo industriale di Torino (carico di nuovo benessere, e inevitabilmente anche di grandi tensioni sociali).\nDall'ampliamento agli anni 90.\nNel 1956 venne inaugurato l'ampliamento chiamato \"Mirafiori-Sud\", dove vennero localizzate e ampliate le attivit\u00e0 dello stampaggio lamiere e delle lavorazioni meccaniche (motori e cambi), mentre nell'area originale (ora chiamata Mirafiori-Nord) rimasero la lastratura, la verniciatura, l'assemblaggio, le finizioni e la pista di prova, oltre a lavorazioni minori.\nNel 1969 in piena espansione economica una grande agitazione dovuta alla scadenza triennale del contratto di lavoro dei metalmeccanici diede vita all'autunno caldo. Le rivendicazioni contrattuali si unirono alle rivendicazioni degli studenti dando vita ad un movimento che scuoter\u00e0 l'Italia per oltre un decennio. Anni pi\u00f9 tardi, Enrico Berlinguer \u2013 con un gesto di forte valore emblematico, non solo all'interno del PCI \u2013 andr\u00e0 a parlare dinanzi ai cancelli di Mirafiori, occupata dagli operai: \"Quell\u2019\u00abazione di vertice\u00bb si concretizza con la crescente separatezza tra i livelli dell\u2019organizzazione: i vertici dirigenti dei politici di professione;\nun consolidato ceto di amministratori locali; i militanti di base, rappresentanti\nultimi di un popolo comunista diffuso tra attivit\u00e0 lavorativa,\nsindacato, impegno nel e per il partito\".\nNei primi anni 70 lo stabilimento viene aggiornato per accogliere le linee di produzione di un modello molto importante per la gamma Fiat: la berlina 131 che - per rendere onore allo stabilimento che raggiunse l'apice produttivo e tecnologico in quegli anni - venne battezzata dalla Fiat come 131 Mirafiori e fu il primo modello a reintrodurre una denominazione alfa numerica. La 131 venne prodotta dal 1974 al 1983 in 1.513.800 esemplari.\nDagli anni 2000 a oggi.\nNel 2004 termina la produzione di motori nello stabilimento, l\u2019ultimo fabbricato era il 1.6 Torque 16 valvole che equipaggiava numerosi modelli Fiat e Lancia (la produzione venne trasferita in Argentina mentre alcune vetture europee lo abbandonarono sostituito dalla unit\u00e0 1.6 Ecotec di origine Opel General Motors). \nIl 18 febbraio 2008 \u00e8 stata inaugurata nell'officina 83 la nuova sede Abarth, durante l'inaugurazione della stessa \u00e8 stata anche presentata la nuova 500 Abarth. Successivamente, sempre nell'officina 83 viene spostato il Centro Stile Fiat e il quartier generale di CNH Industrial. Nel 2008 parte la produzione dell'Alfa Romeo Mito che si concluder\u00e0 nell'estate del 2018. Nel 2014 viene riqualificata e inaugurata l'area Officina 82, dove hanno attualmente sede gli uffici di amministrazione.\nDal 2018 e per tutto il 2019 l'unico modello ad essere costruito nella fabbrica \u00e8 stato il suv Maserati Levante, dal primo semestre del 2020 vi viene anche assemblata la Fiat 500 elettrica."}
{"id": "1496503", "revid": "77639", "url": "https://it.wikipedia.org/wiki?curid=1496503", "title": "The Sims House Party", "text": ""}
{"id": "1496506", "revid": "2130303", "url": "https://it.wikipedia.org/wiki?curid=1496506", "title": "Oratorio della Madonna delle Grazie (Riparbella)", "text": "L'oratorio della Madonna delle Grazie si trova a Riparbella.\nStoria e descrizione.\nCostruito nel 1542, presenta una facciata a capanna in pietra: nel piccolo campanile a vela \u00e8 collocata una campana con la scritta \"Ave Maria gratia plena\" e la data 1507. Antichi e recenti restauri hanno determinato l'attuale aspetto dell'oratorio che fino al 1959 mostrava in facciata un porticato.\nL'interno, ad unica navata, conserva sull'altare dalla fattura ottocentesca un antico affresco raffigurante la \"Madonna delle Grazie\". Adornano le pareti due grandi tele raffiguranti \"Sant'Antonio Abate\" e la \"Vergine Assunta in cielo\", provenienti dalla parrocchiale.\nIn questo oratorio vengono officiate alcune solennit\u00e0 particolari, come la benedizione dei rami di olivo nella domenica delle Palme e la Commemorazione dei Defunti."}
{"id": "1496510", "revid": "339392", "url": "https://it.wikipedia.org/wiki?curid=1496510", "title": "Associazione delle Nazioni dell'Asia Sud-Orientale", "text": ""}
{"id": "1496512", "revid": "339392", "url": "https://it.wikipedia.org/wiki?curid=1496512", "title": "Ferrara-Rimini", "text": ""}
{"id": "1496513", "revid": "1043", "url": "https://it.wikipedia.org/wiki?curid=1496513", "title": "Linda Viera Caballero", "text": ""}
{"id": "1496514", "revid": "161374", "url": "https://it.wikipedia.org/wiki?curid=1496514", "title": "Fiat Aviazione", "text": ""}
{"id": "1496515", "revid": "1043", "url": "https://it.wikipedia.org/wiki?curid=1496515", "title": "Linda Caballero", "text": ""}
{"id": "1496517", "revid": "729019", "url": "https://it.wikipedia.org/wiki?curid=1496517", "title": "Lex Pedia", "text": "La Lex Pedia \u00e8 un provvedimento legislativo adottato dal Senato dell'antica Roma, allo scopo di punire gli assassini di Gaio Giulio Cesare. Si tratta, perci\u00f2, tecnicamente, di un senatus consultum, non di una lex comitialis.\nStoria.\nNell'agosto del 43 a.C., pochi giorni dopo l'elezione ai comizi centuriati dei nuovi consoli Gaio Giulio Cesare Ottaviano e Quinto Pedio, su proposta di quest'ultimo, il Senato di Roma approv\u00f2 la \"Lex Pedia de interfectoribus Caesaris\" con la quale si intendeva colpire coloro che ebbero un ruolo diretto o indiretto nella congiura che port\u00f2 all'uccisione di Cesare.\nLa legge prevedeva di istruire un \"processo per direttissima\" (\"quaestio extraordinaria\") nei confronti dei cesaricidi denunciati e, se riconosciuti colpevoli, veniva loro applicata la pena \"aquae et igni interdictio\", ovvero dell'esilio e della confisca dei beni.\nSecondo lo storico Appiano, (\"Storia Romana, Guerre civili, III, 392 - 393\") vennero subito presentate molte denunce, sia contro coloro che avevano partecipato all'assassinio di Cesare, sia contro coloro che erano ritenuti mandanti o complici.\nIl dibattimento venne fissato in un unico giorno e nessuno dei denunciati si present\u00f2 per difendersi. Con una votazione quasi unanime dei giudici, tutti gli imputati vennero condannati in contumacia.\nIl clima creato dalla Lex Pedia port\u00f2, all'affermarsi del secondo triumvirato, alle proscrizioni delle quali Cicerone fu la vittima pi\u00f9 illustre.\nLa lex Pedia sarebbe poi stata usata anche negli anni successivi come giustificazione di severi provvedimenti di violazione della \"lex iulia de maiestate\", come la condanna di Cremuzio che aveva esaltato la figura di Bruto.\nVelleio Patercolo cos\u00ec riferisce\nVelleius Paterculus, II, 69 ( Shipley, London, 1924 ). \n\"At lege Pedia, quam consul Pedius collega Caesaris tulerat, omnibus, qui Caesarem patrem interfecerant, aqua ignique interdictum erat\""}
{"id": "1496519", "revid": "372624", "url": "https://it.wikipedia.org/wiki?curid=1496519", "title": "Museo Camuno", "text": "Il Museo Camuno- CaMus \u00e8 un museo storico-artistico ed archeologico, situato a Breno (BS).Sin dalla sua apertura nel giugno 1923 l'istituzione museale \u00e8 considerata come una tra le pi\u00f9 significative mete turistiche e culturali da visitare in Valle Camonica.\nLa sede.\nIl Museo camuno- CaMus \u00e8 ubicato al secondo e terzo piano di un'antica dimora quattrocentesca appartenuta alla famiglia Federici e oggi denominata Palazzo della Cultura. Oltre al museo, il Palazzo della Cultura ospita la biblioteca comprensoriale, il centro operativo del Sistema bibliotecario di Val Camonica, l'auditorium e vari spazi espositivi destinati a mostre temporanee.\nStoria.\nNel 1905 l'Associazione Pro Valle Camonica valut\u00f2 la possibilit\u00e0 di istituire un museo di arte e storia. Nel 1908, don Romolo Putelli, appassionato archivista e studioso locale, inizi\u00f2 la meritoria raccolta di quadri, sculture, arredi, disegni, incisioni, documenti, pergamene, libri antichi, oggetti d'arte applicata e reperti archeologici. Il frutto di questo lavor\u00f2 consent\u00ec, il 10 giugno 1923, di inaugurare il museo, allora collocato nella casa del sacerdote in piazza sant'Antonio a Breno, dove rimase sino alla sua morte, nel 1939.\nCon il passaggio della collezione al Comune di Breno, nel dopoguerra il Museo (la cui titolazione sar\u00e0 Museo Camuno) si arricch\u00ec di nuove opere grazie alla donazione di dipinti e sculture del pittore Francesco Domenighini.\nTra gli anni '50 e '60 Araldo Bertolini e Gaetano Panazza ordinarono le opere al piano superiore di villa Ronchi, sede del Comune di Breno.\nNel 1983 fu allestita, nella chiesa di Sant'Antonio a Breno, la mostra intitolata \u201cProposta per un museo di Val Camonica\u201d, primo passo verso la valorizzazione della collezione, sfociata nella pubblicazione del catalogo generale (1994) e nel suo definitivo allestimento presso il Palazzo della Cultura (2008).\nDal 2012, per iniziativa dell\u2019Amministrazione comunale di Breno e della Comunit\u00e0 Montana di Valle Camonica, per impegno particolare dei rispettivi assessori alla cultura dei due enti, Giampiero Pezzucchi e Giancarlo Maculotti, ad opera dell\u2019allora direttore museale professor Angelo Giorgi e dello storico dell\u2019arte dottor Vincenzo Gheroldi, la collocazione definitiva delle collezioni museali, sia artistiche, sia storiche e archivistiche, ha trovato nuovamente sistemazione all\u2019interno dell\u2019edificio che le aveva gi\u00e0 ospitate nel cuore del paese, il palazzo che comprende anche la biblioteca comprensoriale (che aveva conglobato anche quella civica brenese), che, in quell\u2019occasione, per intervento del direttore museale (che creava anche il logo museale e denominava il Museo Camuno-CaMus), veniva denominato Palazzo della cultura.\nIl percorso espositivo.\nLa prima sala presenta, oltre ad alcuni stemmi, una serie di ritratti di esponenti della nobilt\u00e0 e del clero di Val Camonica in et\u00e0 moderna. L'allestimento si snoda in ordine cronologico e tematico: dalle icone e dai dipinti sacri del XV e XVI secolo (sala 2), ai capolavori della pittura bresciana del Rinascimento (sala 3) sino ai dipinti del Seicento (sala 4). Il percorso \u00e8 intervallato da due sezioni che raccolgono sculture, arredi liturgici e civili, oggetti d'arte applicata e ceramiche (sale 5-6), per la maggior parte di ambito camuno. Al piano superiore sono visibili dipinti lombardi e veneti del XVII secolo (sala 7) e del XVIII secolo (sala 8). Le ultime sale raccolgono testimonianze pittoriche dell'arte camuna e lombarda tra Otto e Novecento (sala 9) e, infine, una sezione etnoantropologica che documenta la cultura materiale del territorio (sala 10). La loggia, ubicata al primo piano del Museo, conserva ed espone una selezione di reperti archeologici di et\u00e0 preromana e romana, anch'essi in parte raccolti da Putelli all'inizio del XX secolo.\nMostre temporanee.\nDodici disegni a matita conservati al Museo Camuno e attribuiti ad Agostino Comerio (Locate, 1784 \u2013 Recoaro, 1834), pittore e docente di figura all'Accademia di Brera, testimoniano un prezioso tentativo di traduzione grafica del capolavoro leonardiano.\nLa riproduzione filologicamente condotta di un abito femminile del XVII secolo, basata sul ritratto di Marina Sisti, sposa del magistrato camuno Pietro Giacomo Cattaneo, incontra i ritratti dei due coniugi con i figli, in una ricostruzione documentata di un interno familiare di fine Seicento.\nUn percorso nel collezionismo antiquario del primo Novecento attraverso i documenti, i dipinti, reperti archeologici e i libri appartenuti al fondatore del Museo Camuno, lo storico Romolo Putelli (1880-1939). "}
{"id": "1496520", "revid": "161374", "url": "https://it.wikipedia.org/wiki?curid=1496520", "title": "Strada Statale 36", "text": ""}
{"id": "1496521", "revid": "767487", "url": "https://it.wikipedia.org/wiki?curid=1496521", "title": "Idrottsf\u00f6reningen Kamraterna Eskilstuna", "text": "L'Idrottsf\u00f6reningen Kamraterna Eskilstuna, meglio noto come IFK Eskilstuna, \u00e8 una societ\u00e0 calcistica svedese con sede nella citt\u00e0 di Eskilstuna.\nIl club venne fondato il 9 settembre 1897, vanta in bacheca il campionato svedese e la \"Svenska M\u00e4sterskapet\" del 1921, vittoria colta contro l'IK Sleipner. Nel 1923, invece, perse la finale per il titolo contro l'AIK Stoccolma.\nIl Tunavallen, che ospita le partite interne, ha una capacit\u00e0 di 7.800 spettatori."}
{"id": "1496523", "revid": "1043", "url": "https://it.wikipedia.org/wiki?curid=1496523", "title": "La Princesa de la Salsa", "text": ""}
{"id": "1496524", "revid": "486946", "url": "https://it.wikipedia.org/wiki?curid=1496524", "title": "Xbox Live Arcade", "text": ""}
{"id": "1496525", "revid": "1043", "url": "https://it.wikipedia.org/wiki?curid=1496525", "title": "La Principessa della Salsa", "text": ""}
{"id": "1496526", "revid": "484362", "url": "https://it.wikipedia.org/wiki?curid=1496526", "title": "Area di via Nizza", "text": ""}
{"id": "1496531", "revid": "287204", "url": "https://it.wikipedia.org/wiki?curid=1496531", "title": "Vermeer (disambigua)", "text": ""}
{"id": "1496533", "revid": "114385", "url": "https://it.wikipedia.org/wiki?curid=1496533", "title": "Unione femminile nazionale", "text": "L'Unione Femminile Nazionale \u00e8 un'organizzazione fondata nel 1899 a Milano per l'emancipazione delle donne attraverso l'acquisizione di diritti politici, sociali, civili. Nel 1905 si costituisce in cooperativa con il nome di Unione femminile nazionale. \u00c8 tuttora operativa nella sede storica di Corso di Porta Nuova 32 a Milano\nLe origini.\nA firmare il primo manifesto programmatico sono Jole Bersellini Bellini, Ada Negri Garlanda, Ersilia Majno, Antonietta Pisa Rizzi, Silvia Pojaghi Taccani, Carolina Ponzio, Nina Rignano Sullam, Elly Carus, Irma Melany Scodnik, Nina Ottolenghi Levi, Adele Riva, Giuseppe Mentessi, Gaetano Meale che si firma con lo pseudonimo di Umano, Alberto Von Willer, vedovo di Edvige Gessner, fra le prime ideatrici del progetto.\nLe fondatrici sono accomunate da un precedente impegno nella beneficenza cittadina, nelle campagne per la riforma dell'assistenza e a favore del proletariato, in particolare quello femminile. Fanno parte della borghesia milanese, colta, laica e progressista. Sono militanti o simpatizzanti del Partito socialista. Si collocano nel movimento emancipazionista italiano ed europeo loro contemporaneo, declinandolo nel senso di un \u201cfemminismo pratico\u201d. Il progetto di Unione femminile viene concepito nell'ambito del comune impegno di alcune delle fondatrici nell'Associazione generale di mutuo soccorso e di istruzione delle operaie e matura nel periodo successivo ai moti del maggio 1898, quando la necessit\u00e0 di rispondere alla repressione spinge ad unire le forze delle associazioni femminili sciolte dal decreto del tenente generale Bava Beccaris ed a impegnarsi nel Comitato pro reclusi del maggio.\nLe Unioniste si rivolgono \u201calle donne tutte, qualunque sia la loro condizione\u201d per \u201cl'elevazione materiale e morale della donna\u201d. L'attivit\u00e0 dell'Unione si rivolge in particolare al mondo delle lavoratrici, con l'intento di migliorarne le condizioni tramite l'acquisizione di diritti politici (suffragio), sociali (tutela lavoro e maternit\u00e0), civili (divorzio, abolizione dell'istituto dell'autorizzazione maritale, ricerca della paternit\u00e0). Si tratta di proporre un modello nuovo di famiglia e di societ\u00e0, che avrebbe dovuto estendersi al complesso dei rapporti tra persone, finalmente liberati da discriminazioni in tutti i possibili aspetti, privati e pubblici.\nL'obiettivo delle fondatrici \u00e8 di riunire le varie organizzazioni, nate fin dal secolo precedente per la tutela delle lavoratrici e la promozione sociale delle donne. Tale unificazione non viene progettata solo in astratto, ma anche in concreto attraverso l'acquisizione di una sede comune. Infatti, il manifesto fondativo dichiara \u201cL'Unione femminile si \u00e8 costituita: per l'elevazione ed istruzione della donna; per la difesa dell'infanzia e della maternit\u00e0; per dare studi ed opera alle varie Istituzioni di utilit\u00e0 sociale; per riunire in una sola sede le Associazioni ed Istituzioni femminili, col vantaggio per le Socie: a) di avere una Sede decorosa; b) una Biblioteca in comune; c) una Sala di lettura con giornali e riviste; Conferenze, Corsi di lezioni, Trattenimenti\u201d. All'Unione aderiscono alcune associazioni di mutuo soccorso del movimento operaio milanese: l'Associazione di mutuo soccorso e di istruzione delle operaie, di cui Ersilia Majno era stata presidente dal 1894; la Societ\u00e0 di mutuo soccorso fra le operaie della Manifattura tabacchi; la Societ\u00e0 genio e lavoro; le Scuole preparatorie per giovani operaie, l'Associazione generale delle operaie e la Societ\u00e0 di mutuo soccorso fra le operaie di Lugo in Romagna, tutte impegnate, insieme al movimento operaio e al Partito socialista, nelle lotte sociali e politiche.\nUna casa per l'Unione.\nIl progetto di Casa dell'Unione femminile, centrale nel programma originario, \u00e8 realizzato nel 1910 grazie ad uno sforzo notevole per la raccolta di fondi. Alla quota necessaria contribuiscono non solo esponenti della borghesia milanese ma anche le lavoratrici riunite nell'Associazione generale delle operaie. Per l'impegnativa opera di ristrutturazione \u00e8 necessario aprire un mutuo. Nel 1911 viene presentato il progetto per la costruzione del salone delle conferenze, su cui sar\u00e0 edificata un'ulteriore porzione dello stabile, nel 1924. Oltre al Circolo dell'Unione femminile, al Teatro, alla Biblioteca, la casa dell'Unione accoglie l'Associazione generale di mutuo soccorso delle operaie in Milano, il Comitato contro la tratta delle schiave bianche, l'amministrazione dell'Asilo Mariuccia, la Societ\u00e0 Fraterna con il Ricreatorio per \u201cle piscinine\u201d, la Scuola di disegno professionale per le piccole lavoratrici, il Comitato pro infanzia, l'Ufficio di collocamento delle domestiche, l'amministrazione degli Uffici indicazioni e assistenza, la Societ\u00e0 per la difesa igienica della prima infanzia, il Patronato dei minorenni condannati condizionalmente e il Dormitorio-pensione femminile\nLe origini del segretariato sociale.\nNel 1900 l'associazione apre la prima sede degli Uffici indicazioni ed assistenza, attiva fino al 1938. I suoi scopi sono molteplici: dare indicazioni sugli enti di assistenza e aiutare i bisognosi nel disbrigo delle pratiche per ottenere sussidi; raccogliere dati e studiare le cause e i rimedi del pauperismo; preparare le donne all'attivit\u00e0 sociale; formare delegate esperte che coprano cariche di consigliere delle Opere pie cittadine.\nGli Uffici indicazione e assistenza sono antesignani del moderno segretariato sociale. Con essi si vuole proporre un modello di un coordinamento pubblico dell'assistenza cittadina, che sia realizzato sistematicamente dall'amministrazione comunale. L'informazione, intesa come elemento costitutivo della cittadinanza, \u00e8 centrale nell'elaborazione del progetto degli Uffici indicazioni e assistenza. L'Ufficio segna un'azione incisiva nella lotta contro la tubercolosi ed \u00e8 preso a modello per iniziative analoghe in altre citt\u00e0, come Firenze, Livorno, Cagliari, Catania.\nLotte per il diritto di voto.\nIl programma dell'Unione propone fin dalle origini l'idea di uomini e donne come \u201cdue forze non eguali ma equivalenti, con diritto e dovere di esplicarsi favorevolmente a vantaggio comune\u201d. Si tratta di un diritto-dovere che deve necessariamente attuarsi anche sul piano della rappresentanza politica. Nel 1904 il deputato socialista Mirabelli presenta un disegno di legge sul voto femminile, mentre \u00e8 in corso un'inchiesta dell'Unione femminile, pubblicata nel 1905 sull'omonima rivista con il titolo \u00abIl voto alla donna?\u00bb. Con l'invio di 500 questionari a personalit\u00e0 della cultura e della politica si chiede se si debba riconoscere il diritto di voto amministrativo e politico alle donne, e per quali ragioni. Delle 140 risposte (53 uomini e 87 donne), la maggioranza si esprime favorevolmente.\nNel 1905 l'Unione stende una petizione firmata da 10.000 donne in cui si chiede \"per la donna il riconoscimento del diritto di voto amministrativo e politico e l'eleggibilit\u00e0\". Nel 1906 contribuisce a fondare la sezione lombarda del Comitato nazionale pro suffragio, che nel 1910 presenta un manifesto comune a tutti i gruppi femministi. Un altro appello \u00e8 inviato ai senatori nel 1919, con la richiesta di discussione sull'emendamento Sandrini, che prevedeva l'estensione del diritto di suffragio a entrambi i sessi. Nel 1923, in seguito all'approvazione del progetto di legge Acerbo che concede ad alcune categorie di donne il voto amministrativo, l'Unione istituisce un Ufficio Elettorale per consentire la compilazione di liste che comprendano anche le donne, raccogliendo le domande d'iscrizione e occupandosi dei documenti necessari. La legge decade con la fine della legislatura e con l'avvento del regime fascista.\nTutela del lavoro e della maternit\u00e0.\nL'Unione sostiene che a parit\u00e0 di lavoro svolto deve corrispondere pari salario, chiedendo anche forme di protezione da parte dello Stato per la maternit\u00e0 delle lavoratrici. L'Unione appoggia il progetto di legge, scritto da Anna Kuliscioff e presentato in Parlamento dal Partito socialista.\nLa legge sul lavoro delle donne e dei fanciulli approvata nel 1902, detta Legge Cairoli, non accontenta l'Unione, perch\u00e9 le operaie sono obbligate a stare a casa dopo il parto senza alcuna forma di retribuzione e con il rischio di perdere il lavoro. Le Unioniste considerano questa legge un \u201cinsulto all'intelligenza delle donne e dei cittadini in generale\u201d. I governi che si succedono in questo periodo dichiarano di non avere la disponibilit\u00e0 economica per sostenere la maternit\u00e0 delle donne lavoratrici e che al massimo avrebbero potuto sostenere le spese di impianto e di gestione di un istituto finalizzato alla previdenza in caso di maternit\u00e0. Neppure gli industriali avrebbero contribuito. L'Unione si impegna cos\u00ec per l'istituzione delle Casse di maternit\u00e0. Fondate sul principio di mutualit\u00e0, esse danno sostegno economico alle lavoratrici madri nel periodo precedente e successivo al parto, anche in caso di parto prematuro o aborto. La prima Cassa di maternit\u00e0 milanese \u00e8 istituita nel 1905 come sezione del Patronato di assicurazione e soccorso per gli infortuni sul lavoro e grazie alla convergenza di diverse istituzioni. Oltre all'Unione femminile, la [Federazione lombarda delle opere di attivit\u00e0 femminili] e la Societ\u00e0 Umanitaria. L'Unione apre altre due sezioni della Cassa di maternit\u00e0 nel 1919 e nel 1925.\nL'Unione agisce per la tutela delle lavoratrici attraverso la formazione di ispettrici di fabbrica che facciano rispettare la legge approvata nel 1902. La prima scuola per ispettrici di fabbrica \u00e8 organizzata dall'Unione femminile nazionale grazie all'impegno di Nina Rignano Sullam, che mette a punto un piano sperimentale di ispezioni nelle fabbriche cittadine dove lavorano donne. Questo studio costituisce la base normativa su cui il Governo deliberer\u00e0 la nomina della prima ispettrice nel 1907, stipendiata dal Ministero dell'agricoltura, industria e commercio\nL'Ufficio di collocamento per il personale femminile di servizio \u00e8 istituito dall'Unione femminile nel 1905 e funzioner\u00e0 fino al 1938. \u00c8 rivolto alle domestiche, alle cuoche, alle cameriere e a tutto il personale d'albergo. Nel 1906 all'Ufficio di collocamento \u00e8 affiancato un dormitorio-pensione con lo scopo di accogliere le ragazze appena arrivate in citt\u00e0 per cercare lavoro come domestiche, prima che siano intercettate dal mercato della prostituzione. L'Ufficio si occupa anche della tutela dei diritti e in particolare delle minorenni impiegate a servizio\nLe sezioni in altre citt\u00e0.\nL'Unione femminile di Milano costituisce la prima sezione esterna nel 1903, a Roma. Il comitato promotore \u00e8 formato da Anna Fraentzel Celli, Adele Menghini, Carolina Amadori, Anna Menghini, Gabriella Mulzone, Cornelia Polesso, Rina Faccio (Sibilla Aleram), Maria Rygier, Sabina Rozycka Rygier.\nIl principale campo di azione della sezione romana \u00e8 l'istruzione delle classi sociali svantaggiate, con l'apertura di corsi di scuola serale femminile e scuole serali e festive per i contadini e le contadine dell'Agro romano. Le scuole dell'Agro romano nascono da un'idea di Anna Fraentzel Celli, che denuncia le condizioni di vita dei contadini dell'Agro romano nei suoi articoli pubblicati sul periodico Unione femminile: abitazioni costituite da capanne, condizioni igieniche disastrose, assenza totale di servizi socio-sanitari. Le scuole sono promosse, oltre che da Anna Celli, da Rina Faccio insieme a Giovanni Cena e Angelo Celli. I corsi sono tenuti da un gruppo di maestri e maestre coordinati da Alessandro Marucci. Fra il 1904 e il 1908 sono aperte scuole a Lunghezza, Carcolle, Pantano, Colle di fuori, Procoio nuovo, Casini, Due Case, Capobianco e Carchitti.\nOltre ad occuparsi della alfabetizzazione dei contadini, i maestri fanno anche prevenzione sanitaria, come ad esempio sulla malaria, sia attraverso conferenze che prestandosi alla somministrazione del chinino. L'iniziativa viene evidenziata dalla stampa locale e nazionale.\nL'attivit\u00e0 della sezione romana \u00e8 documentata fino al 1931.\nNel 1904, per iniziativa di Bice Cammeo, \u00e8 istituito a Firenze un Ufficio indicazioni e assistenza sul modello di quello milanese. A soli 3 anni dall'apertura pu\u00f2 vantare gi\u00e0 13.017 ricorrenti con 169 domande evase.\nUna delle sezioni pi\u00f9 attive \u00e8 quella di Torino, fondata nel 1905. Si articola in attivit\u00e0 molteplici. Oltre all'Ufficio indicazioni e assistenza e alle scuole operaie femminili, apre un Ufficio di collocamento per domestiche e un Consultorio privato per lattanti. Inoltre comprende la Associazione insegnanti e impiegate civili e di commercio, la sezione cittadina del Comitato contro la tratta delle bianche, l'Associazione fra le studentesse universitarie.\nA Catania la sezione \u00e8 fondata nel 1908 per organizzare l'assistenza alle persone colpite dal terremoto e sar\u00e0 attiva almeno fino al 1938. In seguito le unioniste si concentrano sulla Colonia marina per i bambini anemici e scrofolosi e sull'ambulatorio pediatrico medico-chirurgico. In esso opera Michele Crimi, educatore e pedagogista che collabora anche con il periodico \"Unione femminile\". Oltre all'ambulatorio, viene aperta una scuola pratica di avviamento al lavoro con laboratori di taglio e cucito.\nAltre sezioni in Italia sono aperte a Livorno, nel 1910; a Breno, in provincia di Brescia, nel 1911; ad Agrigento nel 1912; a Macomer (Nuoro) e Cagliari nel 1915; a Rovereto nel 1919.\nIl periodico \"Unione femminile\".\nDal 1901 al 1905 l'Unione femminile nazionale pubblica un giornale mensile di approfondimento, inchiesta e notizie. In esso trovano spazio non solo le campagne dell'Unione, ma anche di altre organizzazioni femministe italiane e straniere. Vi sono inchieste sulle condizioni di lavoro delle donne contadine, operaie, impiegate, professioniste. Sono riportati e analizzati dati statistici relativi al lavoro e alla povert\u00e0. \u00c8 dato molto spazio alla denuncia dello sfruttamento del lavoro minorile e alla mancanza di tutela delle lavoratrici nel periodo della gravidanza e della maternit\u00e0. Si indaga il mondo della scuola e dell'istruzione, sia dal punto di vista dell'organizzazione, che del lavoro delle e degli insegnanti, nonch\u00e9 della pedagogia e dei metodi educativi, sostenendo le classi miste (la \"coeducazione\"). Il giornale affronta il tema del divorzio e del diritto di voto sia dal punto di vista giuridico che socio-culturale. Vi sono inoltre recensioni di libri e di giornali italiani e stranieri. Vi sono notizie sugli ingressi delle donne nelle professioni tradizionalmente maschili in tutti i settori del mondo del lavoro.\nCaporedattrice del giornale \u00e8 Bice Cammeo. Ersilia Bronzini Majno \u00e8 una delle sue principali animatrici e una delle firme pi\u00f9 ricorrenti. Collaborano al giornale decine di persone, pi\u00f9 o meno note, donne e uomini. Figurano, tra gli altri, Sibilla Aleramo, Margherita Sarfatti, Ada Negri, Maria Rygier, Gemma Muggiani, Cleofe Pellegrini, Alessandrina Ravizza. Le pubblicazioni cesseranno per motivi economici.\nNegli anni seguenti l'Unione femminile nazionale pubblica, a periodi alterni, un \"Bollettino\" in cui d\u00e0 notizia delle proprie attivit\u00e0.\nLe due guerre mondiali e il periodo fascista.\nIl periodo che va dalla Guerra di Libia allo scoppio della prima guerra mondiale \u00e8 cruciale per il movimento femminista, che si spacca fra interventismo e pacifismo. Se inizialmente le associazioni si muovono sul piano dell'internazionalismo pacifista, la maggior parte di esse si sposta poi su posizioni interventiste e spinge per finalizzare strutture e organizzazioni all'impegno diretto nello sforzo bellico.\nLa guerra divide anche le dirigenti dell'Unione femminile nazionale, tra chi aderisce all'interventismo e chi invece sostiene che l'Italia non debba entrare in guerra. Tra queste ultime, Ersilia Bronzini Majno, che rimane fedele all'idea dell'internazionalismo propugnata da una parte del movimento socialista. La maggioranza, invece, si schiera a favore dell'intervento condannando, a guerra inoltrata, il cosiddetto disfattismo.\nL'azione dell'Unione femminile \u00e8 per\u00f2 compatta ed efficace sul piano del supporto concreto ai soldati al fronte e delle famiglie. In quest'opera, collabora in modo ufficiale con le istituzioni e con il comando dell'Esercito italiano.\nNella casa dell'Unione sono approntati laboratori di prodotti destinati ai combattenti: biancheria, maglieria, maschere antigas, antiparassitari, gambali, scalda-rancio. Questi ultimi sono oggetti realizzati con un impasto di carta, stracci e paraffina o cera che, accesi, sono utili a scaldare il rancio. Durante il periodo del conflitto bellico ne sono prodotti ed inviati al fronte 5 milioni. Sono centinaia le lettere scritte dai soldati al fronte che testimoniano come al supporto materiale si accompagnasse un supporto psicologico e affettivo.\nNelle attivit\u00e0 di produzione e disinfestazione sono impiegate solo donne, tra cui molte mogli di soldati al fronte.\nNel 1915, su consiglio dell'Ufficio indicazioni e assistenza, l'Unione apre nella propria sede la Casa materna per bambini da 1 a 6 mesi, per accogliere i figli delle lavoratrici.\nCollabora inoltre con il Comitato di soccorso pro-disoccupati istituito dal Comune di Milano per raccogliere fondi, indumenti e generi alimentari da mandare ai soldati, insieme a opuscoli di igiene sessuale e pubblicazioni come l'Almanacco del\nsoldato.\nCome altre organizzazioni femminili, le Unioniste agganciano l'impegno durante la guerra all'aspettativa di una promozione politica e sociale. Pare essere un'apertura in questo senso l'abolizione dell'istituto dell'autorizzazione maritale, che negava personalit\u00e0 giuridica alle donne sposate e vietava loro di donare, alienare, ipotecare, acquistare beni senza il consenso del marito. Ma \u00e8 uno spiraglio\ndebole destinato a chiudersi rapidamente con l'avvento del regime fascista. Alle dichiarazioni di Mussolini al Congresso internazionale femminile di Roma, nel 1923, secondo cui le donne avrebbero ottenuto il voto amministrativo, segue infatti la sostanziale abolizione dei diritti politici per tutti, donne e uomini.\nPrima di questa chiusura, la retorica del patriottismo nutrita dal terreno bellico trova spazio anche tra le\ndirigenti dell'Unione femminile, che tra il 1919 e il 1920 pubblica il giornale \u201cVoce nuova\u201d, di stampo nazionalista. \u00c8 in questa fase che Ersilia Bronzini Majno si allontana definitivamente dall'organizzazione.\nNegli anni successivi al 1923 e con il rafforzamento\ndelle istituzioni fasciste, l'Unione femminile nazionale cerca uno\nspazio di azione concentrandosi sulle attivit\u00e0 assistenzali, in particolare alla maternit\u00e0. Nel 1926, infatti, la presidente dell'Unione, Clara Roghi Taidelli, entra a far parte del Consiglio direttivo provinciale dell'Opera nazionale maternit\u00e0 e infanzia, l'OMNI. Questa istituzione, fondata nel 1925, ha lo scopo di coordinare le strutture gi\u00e0 attive sul terreno dell'assistenza materno-infantile. In virt\u00f9 di questa collaborazione e dell'esperienza sul campo, all'Unione \u00e8 affidata la gestione del Centro di salute materna e infantile istituito nel 1927 dal Comune di Milano sotto l'egida della legislazione fascista. Ad occuparsene \u00e8 Larissa Pini Boschetti, segretaria dell'Unione femminile nazionale e collaboratrice assidua di Clara Roghi Taidelli.\nIl Centro di salute materna e infantile fornisce soprattutto orientamento, non solo in sede ma anche tramite visite\ndomiciliari, vigilanza in fabbrica e a scuola. Vaglia le richieste ed effettua gli invii alla Cassa di maternit\u00e0, all'assistenza sanitaria gratuita del Comune. Gestisce l'ammissione alle colonie estive e la ricerca di alloggi presso l'Istituto case popolari. La Cassa di maternit\u00e0, ispirata al mutualismo, distribuisce medicinali, farine, indumenti, premi in denaro. Attraverso questi aiuti, le organizzatrici della Cassa trasmettono anche informazioni utili alla profilassi di malattie endemiche come la tubercolosi.\nDurante il ventennio fascista non si interrompono le iscrizioni all'Unione femminile. Tra le nuove socie si annoverano anche persone sgradite al regime. Cos\u00ec la famiglia Ceva: le sorelle Adele e Bianca, quest'ultima rimossa dal suo incarico di insegnante nel 1931, cos\u00ec come la madre e il padre Umberto Ceva, dirigente di Giustizia e Libert\u00e0, suicidatosi in carcere nel 1930 per non rischiare la delazione se messo sotto tortura.\nNel dicembre 1938, con le leggi razziali, due socie ebree si dimettono dal Consiglio di amministrazione dell'Unione femminile nazionale. Sono Nina Rignano Sullam, tra le fondatrici dell'Unione, e Graziella Sonnino Carpi. Nel 1939 un decreto prefettizio impone lo scioglimento dell'Unione femminile nazionale, con la motivazione che l'opera assistenziale da essa svolta avrebbe dovuto essere demandata ad uffici pubblici. Anche i beni, compresa la casa, avrebbero dovuto essere devoluti all'Ente Comunale di Assistenza di Milano. Con un appello al Ministero dell'Interno, l'Unione fa ricorso contro il decreto chiedendo di distinguere tra attivit\u00e0 dell'associazione e propriet\u00e0 della stessa. Per successivi decreti e appelli il contenzioso si prolunga fino allo scoppio della seconda guerra mondiale. Durante i bombardamenti del 1943 su Milano, la casa \u00e8 pesantemente danneggiata.\nNel 1946 l'Unione ottiene la revoca del decreto di scioglimento, pu\u00f2 riprendere possesso dell'immobile e riavviare le proprie attivit\u00e0. \nDal secondo dopoguerra ad oggi.\nDagli anni cinquanta agli anni sessanta del XX secolo, tra le sue attivit\u00e0 \u00e8 presente una Scuola dei Genitori quale sostegno alle famiglie nel loro ruolo educativo. Fu molto attiva nelle battaglie per le riforme del diritto di famiglia e per il divorzio.\nIl 28 maggio 1946 viene emesso il decreto di revoca dei decreti relativi allo scioglimento dell'Unione e il 23 agosto 1946 \u00e8 convocata l'assemblea delle socie. Soltanto il 16 dicembre del 1950 verr\u00e0 aperta la casa di Porta Nuova, alla quale inaugurazione sar\u00e0 presente anche il sindaco di Milano. Nell'immediato dopoguerra le unioniste si concentrano sul preparare politicamente le donne, sulla difesa del lavoro e l'attuazione dei diritti ottenuti con la Costituzione, con lo scopo di creare delle personalit\u00e0 femminili adatte alle esigenze della vita individuale e collettiva. L\u2019Unione Femminile Nazionale subito inizia la sua attivit\u00e0 politica e culturale e, alle elezioni per il referendum e l\u2019Assemblea Costituente, nel 1946, e a quelle politiche del 1948, invia un appello alle donne invitandole a porre in alto il loro dovere di esercitare il diritto di voto. Non vengono date indicazioni di voto, ma viene sottolineata l'importanza di non astenersi dal votare in un momento in cui \u00e8 in gioco non solo l'avvenire delle loro famiglie, ma anche quello dell\u2019Italia e dell\u2019umanit\u00e0 nuova e distribuisce, durante la campagna elettorale per le elezioni politiche, i volantini di Unit\u00e0 socialista. Il dibattito politico e culturale si esprime attraverso incontri quindicinale. L\u2019Unione riprende anche la sua attivit\u00e0 sociale collaborando con l\u2019Ente comunale assistenza.\nNegli anni Cinquanta, l'Unione punta sulla formazione delle cittadine e dei cittadini della giovane Repubblica italiana. Per sostenere l'istruzione femminile, a favore di studentesse con disagiate condizioni economiche, bandisce con l'Universit\u00e0 degli Studi di Milano, per l'anno accademico 1949-50, delle borse di studio.\nDal 1963 al 1970, bandisce un'altra trentina di borse di studio, questa volta destinate alle bambine promosse alla terza classe di scuola media. Parte, in questo modo, l'iniziativa su \"L'educazione del fanciullo\", avviata nel 1953. Nello stesso anno viene istituito il Circolo dei genitori e degli educatori per soccorrere, con l\u2019aiuto di specialisti competenti, le famiglie preoccupate per le difficolt\u00e0 riscontrate nell'educazione i giovani. Il Circolo dei genitori si avvale di un gruppo di docenti che si ispira ad ideali democratici, e si rivolge sia a madri che padri, nonostante il Circolo sia formato soprattutto da donne, per evidenziare la responsabilit\u00e0 di entrambi i genitori. Nel 1956 il Circolo dei genitori prende il nome di \"Scuola dei genitori\", associazione autonoma con un proprio statuto, ospitata e finanziata dall'Unione. Successivamente l'Unione si trover\u00e0 coinvolta nel dibattito sul rinnovamento della scuola: nel 1968 collabora con il Comitato per la riforma della scuola e con il Movimento di cooperazione educativa, e nel 1970 accoglier\u00e0 l\"\u2019Opera nazionale Montessori\", diretta da Sofia Garzanti Ravasi.\nNella seconda met\u00e0 del Novecento, l'Unione si impegna nella realizzazione dei diritti sanciti dalla Costituzione. Nel 1957 partecipa al Comitato di associazioni femminili per la parit\u00e0 di retribuzione e nel 1961 contribuisce ad un importante convegno sui licenziamenti a causa di matrimonio. Nel 1962 aderisce al movimento delle Associazioni femminili a favore della legge Vizzini per una modifica del diritto di famiglia (patria potest\u00e0, residenza, ecc.). Dal 1967 diviene promotrice del Centro per la riforma del diritto di famiglia, a cui collabora Luisa Mattioli Peroni, poi presidente dell\u2019Unione.\nDal 1966 al 1972, l\u2019Unione ospita il Centro educazione matrimoniale e prematrimoniale (CEMP), offrendo consulenza per la contraccezione. Questa iniziativa \u00e8 coerente con le prime lotte del movimento delle donne contro l\u2019art. 553 del fascista Codice Rocco (1930) che vieta l\u2019uso e la diffusione dei contraccettivi in nome della difesa della razza. Questo divieto \u00e8 stato abolito solo nel 1971. L\u2019Unione femminile, non avr\u00e0 contatti diretti con il nuovo fenomeno del femminismo, ma partecipa comunque, in modo attivo, ad una delle campagne pi\u00f9 importanti per l\u2019autodeterminazione delle donne, quella sull'aborto. Bisogner\u00e0, per\u00f2, aspettare il maggio del 1978 per ottenere la legge 194 che depenalizza e regolamenta l\u2019aborto.\nNel 1974 l\u2019Unione sostiene il \"NO\" al Referendum in cui si chiede di abrogare la legge n. 898 del 1970, \u201c\"Disciplina dei casi di scioglimento del matrimonio\"\u201d, con la quale era stato introdotto in Italia l\u2019istituto del divorzio. Attraverso i volantini, le pubblicazioni e le conferenze l'Unione presenta la legge Fortuna\u2013Baslini. In tale occasione viene anche inciso un disco con due cantate contro l'abrogazione della legge. Termina, in questo modo, una battaglia iniziata dalle fondatrici dell'Unione quasi un secolo prima. Questo \u00e8 anche il periodo in cui matura la scelta di ospitare uno dei primi consultori laici.\nLa volont\u00e0 di conservare e organizzare la memoria scritta del movimento delle donne, porta alla nascita, in tutta Italia, dei Centri di documentazione delle donne.\nTra il 1982 e il 1984, organizza dei corsi insieme al gruppo \"Esistere come donna\", coordinati da Rachele Farina nell'ambito dell\u2019iniziativa del Comune \"Milano per voi\".\nNel 1983 si comincia a parlare di pari opportunit\u00e0, in quanto l\u2019Unione partecipa al Convegno per la mostra \u201c\"Esistere come donna\"\u201d, con una relazione tenuta da Luisa Mattioli su \"L\u2019associazionismo femminile come stimolo all'emancipazione della donna\".\nL\u2019Unione femminile organizza nel 1987 un incontro informativo sul Piano di azione nazionale, al quale partecipa Alma Cappiello, coordinatrice della Commissione nazionale per la realizzazione della parit\u00e0 tra uomo e donna, insediata nel 1984 presso la Presidenza del Consiglio dei Ministri.\nNel 1988 l'Unione avvia l'ordinamento del proprio archivio storico, importante per ricostruire la storia delle donne in Italia e in Europa. Organizza anche una serie di convegni, sia in proprio che in collaborazione con altre associazioni.\nSul piano culturale, l\u2019Unione femminile si impegna sull'aspetto sociale. Continua a sostenere il Centro per la riforma del diritto di famiglia, con cui organizza convegni sulle problematiche dei minori e dei servizi alla persona, anche in collaborazione con il Centro educazione matrimoniale e prematrimoniale.\nDal 1987 al 1993 si apre lo Sportello pensioni, che offre gratuitamente la consulenza. Riscontra enorme successo, grazie all'aiuto offerto a centinaia di persone durante tutto l'iter procedurale di richiesta della pensione.\nNel 1988 pubblica l\u2019opuscolo \"Donna e problema droga\", a cura di Anna Maria Crespi, con la collaborazione della giornalista e consigliera dell\u2019Unione Anna Del Boffino, Enzo Gori e Gino Rigoldi.\nSempre nel 1988 l\u2019Unione ospita l\u2019Associazione malati di alzheimer e i gruppi di auto-mutuo aiuto dei familiari delle persone colpite da questa malattia. \u00c8 un\u2019iniziativa nuova e unica, in quanto si prende cura di rispondere in modo efficace a un bisogno rimasto fino ad allora senza ascolto, \u00e8 promossa da Rosa Bernocchi Nisi, consigliera dell\u2019Unione ed ex direttrice delle scuole specializzate della Scuola superiore di servizio sociale (UNSAS) e dell\u2019Umanitaria.\nDopo il terremoto in Friuli, l'Unione femminile dona al Comune di Tarcento un pre-fabbricato con biblioteca per farne un luogo di ritrovo e di attivit\u00e0 aperto ai giovani.\nSensibile alle questioni dibattute dal neo-femminismo, nel 1991 l\u2019Unione, con la presidenza di Luisa Mattioli Peroni, accoglie nella sua sede il Centro di studi storici sul movimento di liberazione della donna in Italia e, nel 1992, l\u2019Associazione per una Libera universit\u00e0 delle donne.\nAncora una volta diviene promotrice di una serie di borse di studio a favore di studenti meritevoli della Scuola estiva di storia delle donne. Con la presidenza di Annarita Buttafuoco (1993 -1999), storica del movimento politico delle donne, l\u2019Unione si muove anche sul piano della ricerca storica promuovendo seminari nazionali e internazionali, anche in collaborazione con altri enti.\nNel 1994 d\u00e0 vita all'associazione \"Archivi riuniti delle donne\", allo scopo di raccogliere e riordinare fondi archivistici personali di donne impegnate nella politica, nell\u2019arte e nella letteratura.\nAncora, nel 1994 avvia il primo spazio italiano in internet dedicato alle risorse storiche sulle donne, intitolato \"GopherDonna\", curato da Susanna Giaccai, che diventa in seguito il sito www.storiadelledonne.it.\nL\u2019Unione promuove la ricerca storico-culturale di giovani studiose, in collaborazione con le universit\u00e0, e sostiene l\u2019aggiornamento delle insegnanti.\nNel 1995 viene organizzato il primo convegno dedicato in modo specifico al ruolo femminile nella Resistenza, in collaborazione con la Societ\u00e0 italiana delle storiche e l\u2019Istituto nazionale per la storia del movimento di liberazione in Italia.\nNel 1996, viene allestita la mostra \u201c\"Riguardarsi\"\", accompagnata da incontri e discussioni sul femminismo.\nAd Arezzo, in occasione del cinquantenario del voto alle donne, l\u2019Unione contribuisce ad organizzare l\u2019importante mostra iconografica e documentaria \u201c\"Cittadine\"\".\nIl 1997 \u00e8 invece l\u2019anno di un altro convegno, il quale si muove verso la stessa direzione di quello precedente, intitolato \"\u201cCostituzione e cittadinanza femminile\"\u201d, cui sono invitate alcune rappresentanti dell\u2019Assemblea Costituente.\nNel 1999, in occasione del Centenario dell\u2019Unione femminile, vengono inaugurate un ciclo di conferenze che si concluderanno nel 2000.\nLa casa dell\u2019Unione \u00e8 ancora oggi un luogo di cittadinanza attiva, contribuendo alla diffusione di una cultura sociale che valorizza l\u2019esperienza delle donne.\nNel salone grande e in quello pi\u00f9 piccolo recuperato dalla pi\u00f9 recente ristrutturazione si tengono convegni, dibattiti, concerti e serate di prosa.\nLo Sportello famiglia offre consulenza legale gratuita in materia di diritto di famiglia.\nAll'inizio del nuovo millennio l\u2019Unione femminile torna ad occuparsi in modo specifico di formazione.\nOggi.\nOggi le iniziative dell'Unione si articolano in servizi differenziati: lo Sportello di assistenza legale gratuita per il Diritto di famiglia; la biblioteca specializzata sui temi della storia, condizione, identit\u00e0 femminile e sugli studi di genere, per la quale \u00e8 attivo un servizio di consultazione; assistenza alla ricerca relativa ai fondi archivistici gi\u00e0 inventariati; attivit\u00e0 di inventariazione per i fondi non ordinati; promozione di incontri di discussione; cicli di incontri guidati da esperti dedicati a genitori sui problemi delle famiglie d'oggi; coinvolgimento di alunni, studenti e insegnanti sulla tematica dei diritti umani; presentazione di libri, concerti e serate di prosa.\nFondi archivistici.\nUtili per studiare la storia dell'Unione femminile sono l'archivio storico dell'organizzazione e l'archivio della famiglia Majno, consultabili in sede. L'Unione conserva inoltre i seguenti fondi:\nI titoli delle sezioni dell'inventario dell'archivio storico dell'Unione femminile nazionale sono consultabili sul sito Lombardiabeniculturali"}
{"id": "1496534", "revid": "123121971", "url": "https://it.wikipedia.org/wiki?curid=1496534", "title": "Quinto Cecilio Metello Balearico", "text": "Biografia.\nFiglio di Quinto Cecilio Metello Macedonico venne eletto pretore nel 126 a.C., console nel 123 a.C. e censore nel 120 a.C.&lt;br&gt;\nGovern\u00f2 la Sardegna e conquist\u00f2 le isole Baleari, dove fece stabilire 3000 Romani e Iberici per fondare la colonia di Palma di Maiorca. Per le sue imprese nel 121 a.C. gli venne assegnato un trionfo e il cognome \"Balearico\".\nEbbe un figlio, Quinto Cecilio Metello Nepote e due figlie, entrambe chiamate Cecilia Metella. La prima divenne una vergine vestale, la seconda, secondo un'ipotesi datata e probabilmente poco attendibile, sarebbe stata data in sposa ad Appio Claudio Pulcro."}
{"id": "1496539", "revid": "17654", "url": "https://it.wikipedia.org/wiki?curid=1496539", "title": "Teatro San Carlo (Napoli)", "text": ""}
{"id": "1496542", "revid": "729019", "url": "https://it.wikipedia.org/wiki?curid=1496542", "title": "U.S. Route 71", "text": "La U.S. Route 71 \u00e8 una strada statunitense a carattere nazionale che corre da nord a sud. Questa strada \u00e8 rimasta praticamente immutata dal 1926 nonostante la costruzione di altre autostrade.\nOggi il termine settentrionale dell'autostrada \u00e8 ad International Falls (MN), presso il confine col Canada, all'estremit\u00e0 meridionale del Ponte Internazionale Fort Frances-International Falls (\"Fort Frances-International Falls International Bridge\"). Qui termina anche la U.S. Route 53. Dall'altra estremit\u00e0 del ponte, a Fort Frances (ON), c'\u00e8 l'autostrada canadese est-ovest Trans-Canada Highway 11.\nIl termine meridionale della U.S. Route 71 \u00e8 tra Port Barre e Krotz Springs, in Louisiana, all'intersezione colla U.S. Route 190."}
{"id": "1496545", "revid": "85334287", "url": "https://it.wikipedia.org/wiki?curid=1496545", "title": "Test muscolare", "text": "Con il termine test muscolare (a volte indicato pi\u00f9 specificamente come test muscolare manuale \u2013 TMM) si intende una modalit\u00e0 manuale di valutazione della potenza di singoli muscoli o gruppi muscolari scheletrici.\nTale test \u00e8 stato riorganizzato in epoca moderna a partire dagli anni 1940 attraverso il lavoro di ricerca e sperimentazione di due coniugi fisioterapisti statunitensi, Henry O. Kendall e Florence P. Kendall, ai quali si un\u00ec negli anni successivi Gladys L. Wadsworth.\nIl fondamento del test muscolare \u00e8 in s\u00e9 semplice: si tratta di stabilire la maggiore o minore forza di un dato muscolo (o gruppo muscolare) scheletrico applicando un'apposita pressione sull'arto a cui quel muscolo fa capo. Tale semplicit\u00e0 da \"tiro alla fune\" viene per\u00f2 meno quando si considera la complessit\u00e0 e l'intrinseca sinergia delle centinaia di differenti muscoli che costituiscono il corpo umano. L'ideazione di test muscolari rivolti in maniera mirata a muscoli o gruppi muscolari specifici richiede quindi una notevole padronanza anatomica oltre che una buona dose di inventiva, e costituisce il nucleo del lavoro di riorganizzazione e sviluppo svolto dai coniugi Kendall nel secolo scorso.\nIl test muscolare, che rileva quindi la potenza del muscolo e viene comunemente impiegato in chinesiologia e fisioterapia, non va confuso con il test muscolare kinesiologico, a volte indicato pi\u00f9 semplicemente come test kinesiologico, che viene impiegato in kinesiologia, e che rileva invece la capacit\u00e0 di controllo manifestata dal sistema nervoso, tramite specifiche interazioni neuromuscolari. "}
{"id": "1496551", "revid": "1543377", "url": "https://it.wikipedia.org/wiki?curid=1496551", "title": "Greci (Italia)", "text": "Greci (pronuncia: \"Gr\u00e8ci\", IPA: ; \"Katundi\" in arb\u00ebresh) \u00e8 un comune italiano di 630 abitanti della provincia di Avellino, in Campania.\nIl borgo si caratterizza per le antiche tradizioni identitarie arb\u00ebresh\u00eb, uniche in tutta la regione dalla quale \u00e8 tutelato per legge.\nGreci ha infatti conservato nei secoli l'antica lingua arb\u00ebreshe unitamente alla cultura, ai costumi e alle tradizioni originarie.\nGeografia fisica.\nGreci sorge a 821 su di un'altura in posizione dominante sulla valle del Cervaro. Il territorio comunale, il pi\u00f9 settentrionale della provincia, \u00e8 costituito da campi, pascoli e boschi.\nLe due selve in localit\u00e0 \"Porcino\" e \"Ripitella\" (estese rispettivamente 80 e 40 ettari circa), presentano interessanti specie vegetali (essenzialmente latifoglie a dominanza di querce) e animali, quali la lepre, la beccaccia e la volpe.\nDiversa \u00e8 la composizione floristica dei boschi situati in localit\u00e0 \"Serrone\" e \"Monte Cervo\", estesi circa 20 ettari ciascuno e composti essenzialmente da conifere.\nIdrografia.\nDi carattere spiccatamente torrentizio, il fiume Cervaro lambisce il territorio comunale raccogliendo le acque di numerosi altri torrenti.\nCaratteristico \u00e8 poi il laghetto naturale \"Luza Aquafets\" che si estende per circa \u00a0m\u00b2. L'esistenza del \"lago di Greci\" \u00e8 storicamente attestata fin dal 1466.\nClima.\nLa stazione meteorologica di Ariano Irpino, situata a breve distanza e ad analoga altitudine, costituisce il riferimento per Greci. Il clima \u00e8 di tipo temperato fresco con estati miti e piuttosto asciutte e inverni alquanto freddi con piovosit\u00e0 moderata e neve talvolta abbondante.\nOrigini del nome.\nDeriva dal latino \"Graeci\", ossia greci, in riferimento alla popolazione greco-bizantina dalla quale ha avuto origine il borgo, gi\u00e0 attestato nel 1039.\nGli abitanti di etnia albanese, giunti invece nel XV secolo, chiamano il paese \"Katundi\", che in lingua albanese significa appunto \"il paese, il centro abitato\".\nStoria.\nNel luogo in cui sorge Greci vi erano stati i bizantini. Nel 535, l'imperatore di Costantinopoli Giustiniano, impegnato nelle guerre contro i Goti, invi\u00f2 in Italia il proprio generale Belisario il quale vi fond\u00f2 un gran numero di colonie, tra cui appunto Greci. Distrutto dai Saraceni (908), il borgo fu ricostruito nel 1039 per ordine di Pandolfo II, principe di Benevento. In epoca normanna divenne residenza del barone Gerardo, fratello del conte di Ariano e la baronia si estendeva a comprendere anche i borghi fortificati di Savignano e della Ferrara, entrambi ubicati sull'opposto versante della valle del Cervaro. Nei secoli che seguirono il territorio di Greci, seppur rivalutato in termini di estensione e importanza militare (divenne feudo di tre soldati), sub\u00ec le vessazioni di baroni e feudatari locali che di volta in volta ne assunsero il controllo limitandone lo sviluppo economico e demografico. Il preesistente borgo cadde cos\u00ec in abbandono e lo stesso accadde per la Ferrara; quest'ultimo insediamento scomparve anzi per sempre. La baronia di Greci, Savignano e Ferrara \u00e8 citata per l'ultima volta, quale parte della provincia di Principato Ultra, nel gennaio 1445.\nDi contro il territorio di Greci nella seconda met\u00e0 del XV secolo fu interessato da una massiccia migrazione di popolazioni albanesi provenienti dai Balcani meridionali, chiamate arb\u00ebresh\u00eb, che erano giunte in Italia a seguito del condottiero Giorgio Castriota Scanderbeg. Questi sbarc\u00f2 in Italia nel 1459 per aiutare re Ferdinando I di Napoli, figlio del suo amico e protettore Alfonso d'Aragona nella lotta contro il rivale Giovanni d'Angi\u00f2 e i baroni suoi alleati. Le truppe di Scanderbeg, unitisi all'esercito di Ferdinando, contribuirono in maniera decisiva alla vittoria di quest'ultimo, in particolare in occasione della battaglia del 18 agosto 1461 combattuta tra Orsara, Troia e l'antico territorio di \"Terrastrutta\", nei pressi di Celle San Vito. Il re, in segno di gratitudine, permise, a quanti tra gli esuli albanesi di rito greco lo desiderassero, di restare in Italia e di ripopolare il luogo. Tale invito rispondeva anche ad esigenze pratiche: gli arb\u00ebresh\u00eb avrebbero potuto vigilare sugli insediamenti francoprovenzali filo-angioini della vicina Valmaggiore.\nA Greci il rito bizantino, che pur ancora sopravvive in altri comuni italo-albanesi dell'Italia meridionale, fu abolito, talvolta anche con atti molto violenti, dalle autorit\u00e0 dei paesi limitrofi, sia civili che religiose, con azioni di forza come quella operata dal cardinale di Benevento Orsini, in seguito divenuto papa Benedetto XIII. Tali azioni non impedirono tuttavia di preservare l'identit\u00e0 e la lingua arb\u00ebreshe, ancora parlata dagli abitanti. Tra le personalit\u00e0 pi\u00f9 illustri spicca Leonardo De Martino (1840-1923), cantore della letteratura scutarina, missionario apostolico in Albania e maestro di lingua albanese, il quale nacque a Greci da una distinta famiglia arb\u00ebresh\u00eb.\nMonumenti e luoghi d'interesse.\nStoricamente importanti le \"Halive\", anche \"Kalive\" (=\"capanne\", in lingua arb\u00ebreshe), antiche costruzioni tipiche con muri a secco, rimaneggiate nel tempo ma risalenti alla prima e alla seconda ondata migratoria dall'Albania (XV secolo-XVI secolo). Esse sorgono principalmente nel rione \"Breggo\" (=\"collina\", in arb\u00ebreshe).\nArchitetture civili.\nLe dimore rurali.\nIl casale Tre Fontane, situato lungo il tratturello Camporeale-Foggia a dal centro abitato, costituisce un esempio imponente dell'architettura rurale rinascimentale.\nSiti archeologici.\nAlle falde del monte Rovitello emerge una necropoli risalente all'epoca sannitica (VI-IV secolo a.C.), ricca di corredi funerari; nella stessa area sono presenti inoltre diverse tombe a fossa dell'et\u00e0 del ferro. Molti dei reperti rinvenuti sono in esposizione nel museo archeologico di Ariano Irpino.\nSociet\u00e0.\nEtnie e minoranze straniere.\nAl 31 dicembre 2010 risultano residenti nel territorio di Greci 15 cittadini stranieri, pari all'1,94% della popolazione comunale, di 2 etn\u00ece diverse:\nLingue e dialetti.\nGreci \u00e8 un comune bilingue poich\u00e9, accanto all'italiano, si parla l'antico albanese, ossia la lingua arb\u00ebreshe. Ad esempio, infatti, \"benvenuti\" si dice \"mir\u00eb sa edh\u00ebt\", \"s\u00ec\" \u00e8 \"uaj\", \"no\" \u00e8 \"jo\" e perfino \"Greci\" si dice \"Katundi\", che significa \"il paese\".\nLa popolazione locale \u00e8 comunque in condizione di comprendere anche i vernacoli irpini (soprattutto il dialetto arianese) parlati nei paesi limitrofi. Viceversa, coloro che risiedono nelle aree circostanti non sono in grado di decifrare l'arb\u00ebresh\u00eb. Greci confina inoltre (sul lato settentrionale) con un'altra isola linguistica, quella francoprovenzale di Faeto.\nReligione.\nIl rito bizantino a Greci si \u00e8 conservato intatto solo fino al XVII secolo, il periodo della massima oppressione da parte del clero latino italiano, che non tollerava la persistenza di legami con il patriarca di Costantinopoli.\nDell'antico rito originario rimangono la tradizione popolare del \"V\u00ebn Kuror\u00eb\", il canto della \"Kalimera\" e la presenza di poche icone, come l'icona bizantina di san Nicol\u00f2 di Myra con distici greco-albanesi. A decorrere dal 1997 il territorio comunale \u00e8 incluso nella forania Miscano-Fortore-Cervaro della diocesi di Ariano Irpino-Lacedonia.\nTradizioni e folclore.\nRito del matrimonio.\nLe tradizioni folcloristiche albanesi sono particolarmente vive durante il rito del matrimonio (\"martesia\") religioso a Greci, e si svolge in questo modo: all'uscita dalla chiesa (\"kisha\") gli sposi con gli invitati in corteo si recano a casa dello sposo, dove i genitori di questo offrono agli sposi da mangiare un pezzetto di pane e da bere del vino in un unico boccale, questo subito va distrutto, perch\u00e9 nessun altro possa bervi e per indicare l'indissolubilit\u00e0 del vincolo del sacramento del matrimonio. La tradizione ha origini ortodosse e albanesi.\nFunerale.\nDurante il funerale (\"n\u00eb lip\"-in lutto) invece i pi\u00f9 stretti parenti piangono il defunto e a voce alta in lingua albanese (come gli antichi greci nelle tragedie greche) ne declamano i pregi e le virt\u00f9.\nIl Dramma di San Bartolomeo.\nOgni anno, in concomitanza con la festa patronale del 25 agosto, viene rappresentato dagli abitanti di Greci il Dramma sacro di San Bartolomeo Apostolo, una rielaborazione teatrale del martirio del santo. La rappresentazione affonda le proprie radici nel basso Medioevo, quando il dramma veniva improvvisato da attori locali seguendo canovacci di ispirazione popolare. Alla fine del XIX secolo, il dramma fu messo in versi dall'abate Luigi Lauda. Questi adott\u00f2 come riferimento il Saul di Alfieri, da cui trasse ispirazione per la metrica ed il linguaggio. Una prima edizione dell'opera fu stampata nel 1881, mentre quella attualmente adottata fu pubblicata nel 1941 a New York ad opera di emigranti del paese.\nL'opera, che si compone di cinque atti, narra in primo luogo dell'arrivo di San Bartolomeo in Armenia e della conversione del re Polimio al Cristianesimo. Poi della cattura del Santo da parte del fratello di Polimio, l'usurpatore Astiage, che, istigato dai sacerdoti locali, condanna al martirio l'Apostolo. Infine del duello tra Polimio ed Astiage, della morte di quest'ultimo e della definitiva conversione del regno al cristianesimo.\nKalimera.\nIl canto della \"\"Kalimera\", si svolge la sera del venerd\u00ec santo (\"E Pr\u00ebmtja a Madha\") in chiesa. \u00c8 un canto che, con motivo tra la nenia e il pianto, rievoca la passione del Cristo dall'ultima cena alla morte in croce sul Golgota. Il canto \u00e8 in lingua arb\u00ebreshe.\nCultura.\nLa rappresentazione in lingua italiana del dramma di San Bartolomeo, che si tiene nella piazza principale del paese in occasione della festa patronale del 25 agosto, costituisce un evento religioso e culturale di notevole interesse. L'organizzazione \u00e8 curata dall'associazione culturale \"Katundi Z\u00ebmbra Jon\u00eb\"\"\nEconomia.\nAgricoltura.\nGrazie alla fertilit\u00e0 e all'ampiezza del territorio comunale (oltre 30\u00a0km\u00b2), Greci basa la propria economia sul settore primario. Notevoli sono soprattutto le colture cerealicole (con conseguente produzione di pane, taralli e biscotti) e le attivit\u00e0 zootecniche, dalle quali si ottengono salumi e prodotti caseari fra cui spicca il tipico caciocavallo. In localit\u00e0 \"Ischia\", favorita dal microclina della valle del Cervaro, si estendono invece vasti oliveti di una sottospecie tipica, i cui prodotti sono destinati all`estrazione di olio extravergine DOP \"Irpinia - Colline dell'Ufita\".\nTurismo.\nLa valle del Cervaro, percorsa dalla strada statale 90 delle Puglie e ricca di verde e di acque, costituisce un'importante risorsa naturalistica, unitamente al lago naturale \"Luza Aquafets\".\nNelle aree rurali spiccano alcune masserie di epoca medievale o rinascimentale.\nNotevole soprattutto la cinquecentesca masseria Tre Fontane, stazione di posta sul tratturello Camporeale-Foggia che ricalca il percorso dell'antica via Traiana. Tale direttrice ebbe notevole risalto durante tutto il medioevo, quando era parte integrante della via Francigena; ci\u00f2 ha permesso al comune di entrare a far parte del distretto turistico \"Viaticus\" che si propone di incrementare lo sviluppo del turismo religioso.\nIl centro abitato di Greci, che sorge in altura a 821 , \u00e8 meta del turismo culturale di studiosi e linguisti, che mirano a studiare le caratteristiche fonetiche, morfologiche e sintattiche dell'albanese arcaico parlato dagli abitanti (ad esempio nella lingua arb\u00ebreshe di Greci la parola \"lingua\" si dice \"gjuh\u00eb\" come nell'albanese moderno, mentre \"arrivederci\" \u00e8 \"mir\u00eb sa u pam\u00eb\" a Greci, ma \"mirupafshim\" nell'albanese moderno).\nInfrastrutture e trasporti.\nStrade.\nIl comune \u00e8 situato quasi all'incrocio fra la strada statale 90 delle Puglie e la strada statale 90 bis, le quali consentono facili collegamenti con Avellino, Foggia e Benevento (citt\u00e0 equidistanti circa 50\u00a0km da Greci).\nLa strada provinciale che raggiunge il borgo prosegue quindi verso Faeto e Celle di San Vito, ove \u00e8 stanziata un'altra importante minoranza linguistica, quella franco-provenzale della Valmaggiore.\nMobilit\u00e0.\nLe autolinee AIR effettuano collegamenti giornalieri feriali con Ariano Irpino, distante meno di 20\u00a0km.\nAmministrazione.\nAltre informazioni amministrative.\nIl comune fa parte della Comunit\u00e0 montana dell'Ufita."}
{"id": "1496552", "revid": "486946", "url": "https://it.wikipedia.org/wiki?curid=1496552", "title": "Xbox Live Marketplace", "text": ""}
{"id": "1496554", "revid": "74801", "url": "https://it.wikipedia.org/wiki?curid=1496554", "title": "Afrotheria", "text": "Gli Afroteri (Afrotheria) sono un superordine di mammiferi, comprendente le talpe dorate, i toporagni elefante, i tenrec, gli oritteropi, gli iraci, gli elefanti, i dugonghi e i lamantini.\nEvoluzione e tassonomia.\nGli Afrotheria sono uno dei 5 superordini in cui viene oggi suddivisa l'infraclasse dei mammiferi placentati (Eutheria); gli altri 4 superordini sono Xenarthra, Laurasiatheria, Meridiungulata ed Euarchontoglires.\nIl superordine degli Afrotheria, il cui prefisso richiama le comuni origini africane delle specie di questo raggruppamento, comprende animali apparentemente molto diversi fra di loro, che per\u00f2, sulla base di analisi molecolari del DNA, sono stati riconosciuti come discendenti di un unico antico progenitore comune.\nLe esatte relazioni filogenetiche tra i quattro superordini, sono tuttora abbastanza controverse.\nSecondo alcune ricostruzioni gli Afroteri si differenziarono dagli altri tre raggruppamenti circa 105 milioni di anni fa, quando il continente africano si separ\u00f2 dalle altre maggiori masse continentali. Le analisi genetiche e i resti fossili suggeriscono che gli Xenarthra si svilupparono in Sudamerica e si separarono dai rimanenti due gruppi un po' pi\u00f9 tardi. I Laurasiatheria e gli Euarchontoglires sono, sotto il profilo cladistico, pi\u00f9 strettamente imparentati tra loro e potrebbero venir raggruppati insieme nel clade Boreoeutheria, mentre gli Xenarthra e gli Afrotheria verrebbero inquadrati insieme nel clade Atlantogenata.\nIl superordine degli Afrotheria comprende otto famiglie viventi, raggruppate in sei distinti ordini:\nProblemi di classificazione.\nIl superordine (Clade) Afrotheria \u00e8 stato istituito appena una decina di anni fa solo in base ai risultati di biologia molecolare ottenuti confrontando il DNA dei vari esemplari di mammiferi sopra elencati.\nTali risultati per\u00f2 contrastano con le affinit\u00e0 morfologiche, fin qui considerate valide, di questi mammiferi nei confronti di altri ordini come gli Ungulati e gli Insettivori.\nLa biologia molecolare ci dice che gli Afrotheria sono comparsi in Africa 105 milioni di anni fa e si sono sviluppati indipendentemente grazie all'isolamento del continente durato oltre 60 milioni di anni costituendo un unico albero monofiletico. Le analisi morfologiche dentistiche e postcraniali cercano invece di avvicinare i Macroscelididae al clade Euarchontoglires (Roditori e Lagomorfi), gli Afrosoricida agli Insettivori e i restanti ordini agli Ungulati. A sostegno di questa seconda teoria sono anche le attuali conoscenze paleontologiche che dimostrano la presenza di fossili di questi animali all'infuori del continente afro-arabico risalenti all'Eocene e Oligocene, durante il periodo del cosiddetto isolamento.\nIl ritrovamento di \"Plesiorycteropus\" in Madagascar dalle affinit\u00e0 sconosciute (forse connesso ai Tubulidentata ma con possibilit\u00e0 di essere anche un ungulato vero e proprio) e certe affinit\u00e0 degli Afrosoricida con il genere \"Solenodon\" (un insettivoro dei Caraibi) sono solo alcuni esempi dell'attuale stato di confusione che regna in materia.\nTuttavia, altri recenti studi di biologia molecolare sembrano confermare il monofiletismo del clade Afrotheria dimostrando per\u00f2 anche affinit\u00e0 con gli \"Hyopsodontidi\" Condylarthra nordamericani del primo Terziario. Ad essere ancora contestata rimane quindi solo la storia biogeografica degli Afrotheria, non pi\u00f9 legata ora alla separazione dell'Africa dal Gondwana, ma da altri fattori ancora da esaminare. Uno degli afroteri pi\u00f9 basali e antichi \u00e8 \"Ocepeia\", del Paleocene del Marocco.\nConservazione.\nMolti membri degli Afrotheria sembrano essere ad alto rischio di estinzione; se il raggruppamento \u00e8 accurato, questo fatto sarebbe dovuto ad una perdita di diversit\u00e0 genetica ed evolutiva particolarmente devastante. L'Afrotheria Specialist Group ricorda che gli Afrotheria comprendono tuttora circa un terzo di tutti gli ordini di mammiferi che si trovano attualmente in Africa e nel Madagascar, ma includono solamente 75 specie rispetto alle pi\u00f9 di di altri mammiferi che vivono in quelle aree. Sebbene la maggior parte delle specie viventi assegnate alla coorte degli Afrotheria vivano in Africa, alcune (come l'elefante indiano e tre specie di manati) si trovano altrove; molti di questi sono in pericolo di estinzione."}
{"id": "1496555", "revid": "1214201", "url": "https://it.wikipedia.org/wiki?curid=1496555", "title": "J\u00f6nk\u00f6pings S\u00f6dra Idrottsf\u00f6rening", "text": "Lo J\u00f6nk\u00f6pings S\u00f6dra Idrottsf\u00f6rening, meglio noto come J\u00f6nk\u00f6pings S\u00f6dra o J-S\u00f6dra, \u00e8 una societ\u00e0 calcistica svedese con sede nella citt\u00e0 di J\u00f6nk\u00f6ping. Milita in Superettan, la seconda divisione del campionato svedese.\nLo Stadsparksvallen, che ospita le partite interne del club, ha una capacit\u00e0 di 6\u00a0261 spettatori.\nStoria.\nFondato il 9 dicembre del 1922, lo J\u00f6nk\u00f6pings S\u00f6dra ha disput\u00f2 la sua prima partita in assoluto l'anno seguente, battendo 3-2 l'IF Hagapojkarna in 8 giocatori contro 8 poich\u00e9 il campo da gioco non era abbastanza grande.\nNel 1933 la squadra si qualific\u00f2 per la prima volta al campionato di Division 3.\nNel 1945 domin\u00f2 il campionato di Division 2 con 18 vittorie su 18 partite giocate, salendo in Allsvenskan per la prima volta nella sua storia, da cui per\u00f2 retrocedette dopo una sola stagione. Anche la risalita nella massima serie fu per\u00f2 immediato, cos\u00ec lo \"J-S\u00f6dra\" rimase in Allsvenskan dalla stagione 1947-1948 alla 1953-1954. In questo lasso di tempo la squadra mise a segno anche il miglior piazzamento della propria storia, ovvero il secondo posto nel campionato 1949-1950.\nA partire dalla seconda met\u00e0 degli anni '50, per lungo tempo lo \"J-S\u00f6dra\" riusc\u00ec a collezionare altre due sole presenze in Allsvenskan, rispettivamente nel 1960 e nel 1969. Seguirono alcuni decenni di non particolare prestigio, trascorsi tra seconda, terza, quarta e addirittura \u2013 nel corso degli anni '90 \u2013 quinta serie nazionale.\nIl club riusc\u00ec a riconquistare la promozione in Superettan al termine della stagione 2005, tornando dunque a militare nella seconda serie nazionale a pi\u00f9 di vent'anni di distanza dalla precedente partecipazione datata 1985. In Superettan la squadra rimase per dieci stagioni, fintanto che il campionato 2015 culmin\u00f2 con il ritorno in Allsvenskan a ben 46 anni dall'ultima apparizione. La permanenza nella massima serie dur\u00f2 due anni.\nOrganico.\nRosa 2020.\nAggiornata al 28 agosto 2020."}
{"id": "1496557", "revid": "110157", "url": "https://it.wikipedia.org/wiki?curid=1496557", "title": "Brescia Trasporti", "text": "Brescia Trasporti SpA \u00e8 una societ\u00e0 di trasporti pubblici automobilistici della citt\u00e0 di Brescia.\n\u00c8 mandataria dell'Associazione Temporanea d'Imprese che si \u00e8 aggiudicata l'esercizio dei trasporti pubblici della citt\u00e0 e dell'Hinterland ed esercisce il servizio autobus urbano di Desenzano del Garda.\nStoria.\nNacque il 29 giugno 2001, dallo scorporo del ramo d'attivit\u00e0 relativa al trasporto pubblico di ASM Brescia SpA.\nIl 28 dicembre dello stesso anno entr\u00f2 nel gruppo di Brescia Mobilit\u00e0.\nNel 2003 costitu\u00ec con la SIA un'Associazione Temporanea d'Imprese allo scopo di partecipare alla gara d'appalto indetta dal Comune di Brescia per il servizio di trasporti pubblici automobilistici della nuova area urbana stabilita dalla normativa regionale. Alla fine dello stesso anno, l'ATI si aggiudica la gara e dal 5 luglio 2004 gestisce la rete.\nA partire dall'aprile 2011, l'azienda esercisce del servizio urbano su gomma di Desenzano del Garda.\nSedi e depositi.\nLa sede e il deposito di Brescia Trasporti si trovano in Via San Donino 30 nella zona nord di Brescia. \u00c8 inoltre presente un info point in Piazza della Loggia a Brescia."}
{"id": "1496558", "revid": "110157", "url": "https://it.wikipedia.org/wiki?curid=1496558", "title": "Medea (Guarnieri)", "text": "Medea \u00e8 un'opera-video per soli, coro, orchestra e live electronics in tre parti di Adriano Guarnieri, rappresentata per la prima volta il 18 ottobre 2002 al Palafenice di Venezia, con il coro e l'orchestra del Teatro La Fenice con la regia di Giorgio Barberio Corsetti Scenografie e costumi di Cristian Taraborrelli.\nHa ricevuto il premio Franco Abbiati della Critica Musicale Italiana XXII edizione - stagione 2002.\nOgni parte comprende dieci sequenze musicali.\n\"Medea\" \u00e8 un'opera onirica, in cui mito e contemporaneit\u00e0 si fondono attraverso il rapporto formale di tre partiture: musicale, registica e live-elettronica. Il mito di Medea \u00e8 rivissuto con frammenti dal \"Medea\" di Euripide, propriamente estrapolato nei punti pi\u00f9 espressivi e lirici del testo originale. Esso ha dei rimandi alla contemporaneit\u00e0 per temi come la perdita di identit\u00e0, di terra, patria, sole e senso di sacralit\u00e0 perduta in un tempo in cui il nichilismo ideologico sembra schiacciare l'uomo proprio nei suoi aspetti ideali e valoriali.\nL'opera porta sulla scena tre Medee, con chiaro riferimento psicologico alla \"frantumazione\" dell'io contemporaneo, a cui la psicanalisi ha dedicato ampi studi. Nessuna dunque nostalgia della classicit\u00e0, che piuttosto fornisce gli spunti per ridare vita alle problematiche della attuale crisi sociologica.\nNelle rappresentazioni originali i protagonisti sono interpretati da:\nL'editore \u00e8 Casa Ricordi\n, Milano."}
{"id": "1496559", "revid": "1573940", "url": "https://it.wikipedia.org/wiki?curid=1496559", "title": "Chondrophora", "text": "Chondrophora era un ordine di Hydrozoa.\nAttualmente non ha pi\u00f9 validit\u00e0: la famiglia Velellidae \u00e8 stata assimilata a Porpitidae e Chondrophora \u00e8 divenuto sinonimo di quest'ultima.\nTassonomia.\nComprendeva 2 famiglie:"}
{"id": "1496560", "revid": "773636", "url": "https://it.wikipedia.org/wiki?curid=1496560", "title": "Cappella Baldasserini", "text": "La cappella Baldasserini si trova a San Martino, una localit\u00e0 nel comune di Riparbella.\n\u00c8 una piccola costruzione con tetto a capanna, preceduta da un portico neogotico, che conserva la forma assunta dopo la ristrutturazione del 1857, voluta dagli antichi proprietari del complesso colonico, i Baldasserini, che costruirono la fattoria nella prima met\u00e0 dell'Ottocento.\nLa preesistente chiesa, di cui si ha notizia fino al 1706, sembra fosse dedicata alla Madonna del Carmine. L'attuale cappella contiene i sepolcri di famiglia e viene aperta solo una volta all'anno, in occasione della festa dell'Ascensione."}
{"id": "1496561", "revid": "1833487", "url": "https://it.wikipedia.org/wiki?curid=1496561", "title": "Cratere Zola", "text": "Zola \u00e8 un cratere d'impatto presente sulla superficie di Mercurio, a 49,68\u00b0 di latitudine nord e 178,15\u00b0 di longitudine ovest. Il suo diametro \u00e8 pari a 70\u00a0km.\nCuriosit\u00e0.\nIl cratere \u00e8 stato cos\u00ec battezzato dall'Unione Astronomica Internazionale in onore del scrittore francese \u00c9mile Zola."}
{"id": "1496569", "revid": "289247", "url": "https://it.wikipedia.org/wiki?curid=1496569", "title": "Chinesiologia applicata", "text": ""}
{"id": "1496572", "revid": "773636", "url": "https://it.wikipedia.org/wiki?curid=1496572", "title": "Pieve di San Giovanni Battista a Morba", "text": "La pieve di San Giovanni Battista a Morba si trova in localit\u00e0 Pieve a Morba, nel comune di Pomarance.\nDescrizione e storia.\nUn casolare abbandonato, posto di fronte agli impianti geotermici di Larderello, ingloba parte della navata e dell'abside della pieve. Quest'ultima \u00e8 ricordata in un documento del 973 con la doppia titolazione a san Giovanni e sant'Alessandro.\nDell'edificio romanico rimane integra l'abside semicircolare con basamento in chiara pietra calcarea e la parte restante in mattoni; la navata longitudinale \u00e8 stata profondamente alterata dalle trasformazioni succedutesi dopo la sconsacrazione dell'edificio, avvenuta ai primi del Quattrocento."}
{"id": "1496574", "revid": "1873140", "url": "https://it.wikipedia.org/wiki?curid=1496574", "title": "Area ex-Avio", "text": "La cosiddetta area ex-Avio indica una superficie di 317.000 metri quadrati situata nella periferia sud-est della citt\u00e0 di Torino, nella Circoscrizione 8, compresa tra via Nizza, via privata Farigliano/via Canelli, via Passo Buole, il passante ferroviario di Torino e il sottopassaggio stradale del Lingotto; al confine est con lo stesso quartiere Lingotto e a nord col polo multifunzionale del Lingotto, essendo a oriente della stessa linea ferroviaria, l'area \u00e8 comunque sotto Nizza Millefonti.\nStoria.\nQuesta area, in passato, fu occupata da uno stabilimento della Fiat Avio, oggi demolito. Su una parte della superficie fu costruito, in occasione dei XX Giochi olimpici invernali di Torino 2006, a ridosso del polo multifunzionale del Lingotto, il padiglione dell'Oval Lingotto, all'epoca destinato alle gare olimpiche del pattinaggio di velocit\u00e0 e oggi prevalentemente utilizzato come padiglione fieristico.\nOggi.\nL'area \u00e8 quasi interamente di propriet\u00e0 della Regione Piemonte, che dimostr\u00f2 la volont\u00e0 di costruire in questo distretto la propria sede unica. La gara per la progettazione fu vinta dall'architetto Massimiliano Fuksas quando la costruzione era prevista nell'area della Spina 1, sempre nella citt\u00e0 di Torino.\nA seguito della rilocalizzazione dell'edificio, l'architetto \u00e8 stato incaricato di rielaborare il progetto iniziale, conformemente ai nuovi spazi disponibili. Il risultato fu presentato in Regione il 20 novembre 2007 con la previsione di:\nIl sottopasso stradale del Lingotto, che passa attualmente sotto la linea ferroviaria di Torino sud, diventer\u00e0 un crocevia, tramite una rotonda, di nuovi percorsi stradali sotterranei, al fine di sgravare la zona superficiale dalle auto e preservarla a parco pubblico. Anche i parcheggi saranno infatti realizzati nel sottosuolo. La torre centrale, in via di ultimazione nel 2019, \u00e8 cos\u00ec diventata la pi\u00f9 alta d'Italia, superando la torre Isozaki di Milano, alta 202 metri.\nParco della Salute.\nNel 2017, inoltre, \u00e8 stato approvato il progetto per la costruzione del Parco della Salute di Torino, che dovr\u00e0 sostituire l'attuale polo sanitario compreso nella Citt\u00e0 della Salute, con la relativa graduale dismissione di alcuni ospedali della zona. Il progetto, in corso d'opera, prevede un polo universitario didattico, strutture sanitarie all'avanguardia, giardini interni e residenze per gli operatori medici, un passante aggiuntivo per la stazione ferroviaria di Torino Lingotto e una rotonda sotterranea (aperta al traffico il 18 settembre 2020)."}
{"id": "1496576", "revid": "93556", "url": "https://it.wikipedia.org/wiki?curid=1496576", "title": "G\u00e5rda Bollklubb", "text": "Il G\u00e5rda Bollklubb, meglio noto come G\u00e5rda BK, \u00e8 una societ\u00e0 calcistica svedese con sede nella citt\u00e0 di G\u00f6teborg.\nFondato il 1\u00ba novembre del 1919, ha vissuto importanti stagioni verso la fine degli anni trenta e gli inizi degli anni quaranta, quando ha raggiunto il quinto posto, miglior risultato di sempre, nella stagione 1937-1938 e nella stagione 1938-1939.\nIl \u00d6ver\u00e5svallen ospita le partite interne.\nUn calciatore di questa squadra fu Gunnar Gren, in cui esord\u00ec in prima squadra, nel 1937.\nIn questo club termin\u00f2 la propria carriera, nel 2005, con ben 14 goal all'attivo in 18 gare, Kennet Andersson, famoso calciatore svedese medaglia di bronzo al campionato mondiale di USA 94, il quale calc\u00f2, tra i vari, i campi della Serie A italiana, vestendo, in ordine, le maglie di Bari, Bologna, Lazio ed infine di nuovo Bologna, club nel quale concluse la propria esperienza italiana, nonch\u00e9 dove ottenne i migliori propri risultati, con ben 33 goal totali all'attivo."}
{"id": "1496577", "revid": "122210161", "url": "https://it.wikipedia.org/wiki?curid=1496577", "title": "Arthur Laffer", "text": " Sostenitore della Supply side economics, divenne molto influente negli anni dell'amministrazione Reagan, del quale fu uno dei massimi consiglieri in materia economica.\nContributo all'economia.\n\u00c8 conosciuto soprattutto per la curva di Laffer. Questa curva ipotizza che, se la pressione fiscale \u00e8 troppo alta, le entrate fiscali calano, in virt\u00f9 dei disincentivi ad aumentare l'attivit\u00e0 lavorativa in presenza di aliquote elevate. Sebbene non rivendichi la paternit\u00e0 di questo concetto, rimane famoso un incontro avuto con esponenti repubblicani prima delle elezioni presidenziali del 1980. Leggenda vuole che Laffer avesse incontrato Ronald Reagan in un ristorante e lo avesse convinto della bont\u00e0 della propria teoria scarabocchiando il grafico su un tovagliolo. Gli economisti si riferiscono scherzosamente a questo aneddoto, e al tovagliolo usato, con l'espressione \"the \"Laffer napkin of eponymity\".\"\nIl termine \"curva di Laffer\" fu coniato da una giornalista del Wall Street Journal, \"Jude Wanniski\" , anch'egli presente a quell'incontro. Il concetto di base non \u00e8 rivoluzionario: lo stesso Laffer afferm\u00f2 di averlo appreso da John Maynard Keynes. Il senso della teoria \u00e8 che le entrate fiscali sarebbero nulle sia con un'aliquota dello 0% oppure con quella massima del 100%, e di conseguenza tra 0% e 100% esiste un livello di aliquota che massimizza le entrate totali. L'aspetto innovativo introdotto da Laffer era quello di ipotizzare che il livello fiscale che massimizza le entrate fosse molto pi\u00f9 basso di quanto supposto in precedenza. Prima della teoria di Laffer, .\n Vedi l'immagine"}
{"id": "1496578", "revid": "289247", "url": "https://it.wikipedia.org/wiki?curid=1496578", "title": "Kinesiologia specializzata", "text": ""}
{"id": "1496580", "revid": "773636", "url": "https://it.wikipedia.org/wiki?curid=1496580", "title": "Chiesa di Maria Santissima di Montenero (Lagoni Rossi)", "text": "La chiesa di Maria Santissima di Montenero si trova in localit\u00e0 Lagoni Rossi, nel comune di Pomarance.\nStoria e descrizione.\nCostruita negli anni trenta del XX secolo (1936) dal principe Piero Ginori-Conti su disegno dell'ingegnere Lamberto Musi, ricalca nella struttura lo stile romanico."}
{"id": "1496581", "revid": "194571", "url": "https://it.wikipedia.org/wiki?curid=1496581", "title": "Ligamento", "text": ""}
{"id": "1496584", "revid": "289247", "url": "https://it.wikipedia.org/wiki?curid=1496584", "title": "Test Muscolare Kinesiologico", "text": ""}
{"id": "1496586", "revid": "1403287", "url": "https://it.wikipedia.org/wiki?curid=1496586", "title": "Boreoeutheria", "text": "I boreoeuteri (Boreoeutheria) sono un clade composto dai superordini Laurasiatheria ed Euarchontoglires. Questo raggruppamento \u00e8 ben supportato dalle analisi della sequenza del DNA, oltre che da studi di presenza/assenza di retrotrasposoni. Comparvero nel Cretaceo.\nClassificazione.\nClasse Mammalia\nRecententi evidenze filogenetiche suggeriscono la unificazione degli ordini Cetacea ed Artiodactyla in un unico ordine: Cetartiodactyla."}
{"id": "1496587", "revid": "289247", "url": "https://it.wikipedia.org/wiki?curid=1496587", "title": "Test Kinesiologico", "text": ""}
{"id": "1496590", "revid": "2184720", "url": "https://it.wikipedia.org/wiki?curid=1496590", "title": "Wikivoyage", "text": "Wikivoyage \u00e8 una guida turistica mondiale gratuita online, scritta da volontari e sostenuta da Wikimedia Foundation; intende essere una risorsa affidabile e dal contenuto libero, aggiornata da utenti volontari (\"wikivoyager\") provenienti da diverse parti del mondo. Il suo nome \u00e8 l'unione delle parole \"wiki\" (\"rapido\" in hawaiano) e \"voyage\" (\"viaggio\" in francese e inglese).\nStoria.\nIl progetto Wikivoyage \u00e8 nato nel 2006 come fork di un analogo progetto precedente chiamato Wikitravel, lanciato nel 2003. In disaccordo con la vendita del sito Wikitravel a un'azienda commerciale - la Internet Brands attiva nel settore dell'e-commerce - nel settembre 2006 gli utenti di lingua tedesca e poi italiana di Wikitravel decisero di migrare i contenuti, fondando l'associazione tedesca Wikivoyage e.V. e mettendo online il sito Wikivoyage dal 10 dicembre 2006. La versione italiana venne inaugurata esattamente un anno dopo, cio\u00e8 il 10 dicembre 2007.\nL'associazione Wikivoyage e.V., con sede a Halle sul Saale in Germania, fu fondata per garantire un'impostazione non profit del progetto.\nNel 2012 nacque tra gli utenti di Wikitravel la proposta di spostare tutti i loro contenuti e la loro attivit\u00e0 di editing, riunendo il tutto con Wikivoyage in un nuovo progetto ospitato dalla Wikimedia Foundation. Alla base della proposta c'era l'insoddisfazione degli utenti causata da un servizio di hosting giudicato non all'altezza, la mancanza di aggiornamenti e supporto tecnico, l'eccessiva presenza di pubblicit\u00e0 e l'interferenza da parte di Internet Brands nelle attivit\u00e0 della community. La quasi totalit\u00e0 degli e dei di Wikitravel decisero di spostarsi su Wikivoyage.\nLa societ\u00e0 Internet Brands si oppose fermamente alla migrazione accusando Wikimedia di violare un marchio registrato e di effettuare concorrenza sleale, minacciando azioni legali nei confronti dei singoli e di Wikimedia. La migrazione dei contenuti tuttavia \u00e8 un'operazione permessa dalla licenza Creative Commons usata da Wikitravel, quindi nell'agosto 2012 i contenuti furono scaricati in un database dump che costitu\u00ec la base per l'unione con Wikivoyage.\nDal 2012 Wikivoyage fa parte della rosa dei progetti ospitati e sostenuti dalla Wikimedia Foundation.\nCaratteristiche.\nCome Wikipedia, anche Wikivoyage utilizza il software libero MediaWiki che permette agli utenti di modificare i contenuti del sito, ampliando, correggendo e aggiornando quanto scritto in precedenza da altri; le modifiche ai testi possono essere svolte sia dagli utenti registrati sia dagli utenti anonimi.\nLicenza di distribuzione.\nWikivoyage distribuisce i propri contenuti con la licenza libera Creative Commons Attribution-ShareAlike (CC BY-SA). Ci\u00f2 rende i suoi contenuti utilizzabili da chiunque a qualsiasi scopo (commerciale e non commerciale) nel rispetto dei termini della licenza, nonch\u00e9 interscambiabili con altri progetti Wikimedia come Wikipedia.\nPu\u00f2 essere letto e navigato anche \"offline\" mediante l'applicazione gratuita Kiwis, basata su \"software wiki\" a sorgente aperto e non proprietario.\nLogo.\nIl primissimo logo di Wikivoyage (costituito da una semplice scritta \"Wiki Voyage\" con un segno di spunta rosso a sostituire la \"V\") fu creato nel dicembre 2006 dagli utenti tedeschi Hansm e Unger.\nCon l'ingresso di Wikivoyage nella rosa dei progetti dalla Wikimedia Foundation, fu deciso di modificare il logo. Nell'ottobre 2012 venne lanciato un concorso di idee; tra le 41 proposte, venne scelta la proposta di un globo avvolto da due frecce che lo percorrono una in senso orario e una in senso antiorario. Queste due frecce e le due fasce in corrispondenza dei due poli del globo riportano i colori del logo di Wikimedia Meta-Wiki. Una seconda fase, durante la quale era possibile suggerire modifiche al logo vincitore, si concluse l'8 dicembre 2012, mantenendo il logo immutato.\nSuccessivamente venne scelto, tra tante proposte, il font della scritta che sarebbe comparsa alla base del logo (il cosiddetto \"wordmark\"): fu adottato il font \"Lenka\" (nome che deriva dal nickname della sua ideatrice, Lenka).\nIl vecchio logo rimase comunque in uso fino all'8 gennaio 2013, quando fu effettivamente caricato il nuovo logo. \nTuttavia presto emerse un problema: il logo presentava una rassomiglianza con quello dell'Organizzazione mondiale del commercio. Ritenuta tale similitudine eccessiva, fu indetta una nuova procedura di selezione per cambiare logo. La nuova immagine fu annunciata ufficialmente il 31 agosto 2013 e rappresenta tre frecce (con i colori della Wikimedia Foundation blu, verde e rosso come il precedente) che puntano in tre direzioni diverse."}
{"id": "1496592", "revid": "2137660", "url": "https://it.wikipedia.org/wiki?curid=1496592", "title": "Massimo Pittau", "text": "Laureatosi in Lettere all'Universit\u00e0 degli Studi di Torino ed in Filosofia all'Universit\u00e0 degli Studi di Cagliari, consegu\u00ec la cattedra di docente nel 1959. Divenuto professore ordinario nella Facolt\u00e0 di Magistero dell'Universit\u00e0 degli Studi di Sassari, vi ottenne nel 1971 la cattedra in Linguistica sarda e ne fu preside dal 1975 al 1978.\nLe sue posizioni riguardo al dialetto nuorese (massima conservativit\u00e0 nell'ambito romanzo) sono vicine a quelle del linguista Max Leopold Wagner con cui fu in rapporto epistolare. Nel 1971 entr\u00f2 a far parte della Societ\u00e0 Italiana di Glottologia e circa 10 anni dopo nel Sodalizio Glottologico Milanese. Sostenne la funzione esclusivamente religiosa dei nuraghi, la cui origine egli addit\u00f2 in un influsso di origine anatolica e specificamente \"lidia\" (da cui il termine \"sardiano\", dalla capitale Sardi, per indicare questi influssi asiatici nel sardo).\nLe sue tesi sul sostrato paleosardo, spiegato con il ricorso all'etrusco, non hanno trovato accoglimento nella comunit\u00e0 scientifica.\nMor\u00ec a 98 anni il 20 novembre 2019 a seguito di un malore che gli fece perdere l'equilibrio cadendo dal balcone della sua casa a Sassari."}
{"id": "1496596", "revid": "149726", "url": "https://it.wikipedia.org/wiki?curid=1496596", "title": "Museo ideale di Vinci", "text": ""}
{"id": "1496602", "revid": "57342", "url": "https://it.wikipedia.org/wiki?curid=1496602", "title": "Renato Scarpa", "text": "Biografia.\nEsord\u00ec sul grande schermo alla fine degli anni sessanta, imponendosi come caratterista di ottimo livello. Attore prediletto di De Crescenzo, Nichetti, Troisi e altri, oltre a vantare una lunga filmografia lavor\u00f2 in numerose serie televisive. Fu il severo padre Corazza nel grottesco \"Nel nome del padre\" (1972) di Marco Bellocchio, l'inflessibile padre domenicano Alberto Tragagliolo nel \"Giordano Bruno\" di Giuliano Montaldo (1973), il misterioso professor Verdegast nell'inquietante \"Suspiria\" (1977) di Dario Argento, l'ipocondriaco Sergio in \"Un sacco bello\" (1980), il complessato Robertino in \"Ricomincio da tre\" (1981) di Massimo Troisi, il direttore dell\u2019ufficio postale superiore e amico del protagonista ne \"Il postino\" (1994) di Michael Radford, il prete in \"Ad ovest di Paperino\" (1982) di Alessandro Benvenuti, il dottor Cazzaniga in \"Cos\u00ec parl\u00f2 Bellavista\" (1984) e in \"Il mistero di Bellavista\" (1985), entrambi di Luciano De Crescenzo.\nInterpret\u00f2 inoltre il padre apprensivo del protagonista nel divertente \"Stefano Quantestorie\" (1993) di Maurizio Nichetti, il comp\u00ecto preside nel drammatico \"La stanza del figlio\" (2001) di Nanni Moretti, il bancario con problemi gastroenterologici nella commedia culinaria partenopea \"Ribelli per caso\" (2001) di Vincenzo Terracciano, il cardinal decano Gregori nel film \"Habemus Papam\" di Nanni Moretti (2011) e l'anziano picchiato durante l'assalto alla scuola Diaz in \"Diaz. Non pulire questo sangue\" di Daniele Vicari, realizzato nel decennale della contestazione al g8 di Genova del 2001. Dagli anni ottanta altern\u00f2 con successo gli impegni cinematografici a quelli televisivi. Nel 2012 gli venne assegnato dal comune di Orta di Atella il premio Fabulae Atellanae per il cinema.\n\u00c8 morto per un malore improvviso il 30 dicembre 2021 nella sua casa di Roma, nel quartiere Monteverde, all'et\u00e0 di 82 anni."}
{"id": "1496608", "revid": "467420", "url": "https://it.wikipedia.org/wiki?curid=1496608", "title": "Chiesa della Madonna di Montenero", "text": ""}
{"id": "1496610", "revid": "1573940", "url": "https://it.wikipedia.org/wiki?curid=1496610", "title": "Chiesa di San Giorgio a Castelnuovo", "text": "La chiesa di San Giorgio a Castelnuovo si trova a Prato.\nNotevolmente trasformata, era in origine all'interno delle mura di Castelnuovo.\nNel transetto settecentesco \u00e8 una pala con \"San Giorgio\" (1800), di Domenico del Podest\u00e0, mentre sull'altare della contigua compagnia, di piacevoli forme barocchette (1775), \u00e8 posta una minuziosa e vivace \"Nativit\u00e0 di Maria\" (1602), opera di Cosimo Lotti."}
{"id": "1496614", "revid": "92723", "url": "https://it.wikipedia.org/wiki?curid=1496614", "title": "Baturyn", "text": "Baturyn (; ) \u00e8 un centro abitato nel nord dell'Ucraina con poco pi\u00f9 di tremila abitanti (fine 2001). La citt\u00e0 sorge sulle rive del fiume Sejm.\nStoria.\nL'insediamento ebbe origine da una fortezza che il granduca di \u010cernihiv aveva fatto erigere in quel luogo. Baturyn risulta citato per la prima volta in un documento del XVII secolo. Nel 1648 divenne il centro regionale di un'entit\u00e0 cosacca (sotnja), dopo che i cosacchi avevano preso le distanze dalla Confederazione polacco-lituana. Tra il 1669 ed il 1708 Baturyn fu capitale di un Atmanato, alleato all'impero russo.\nSotto il comando dell'atamano Ivan Mazeppa la citt\u00e0 crebbe rapidamente fino a 20.000 abitanti.\nAllora Baturyn contava pi\u00f9 di quaranta chiese e cappelle, due conventi e un collegio per funzionari dello stato e diplomatici. Nel corso della Grande guerra del Nord, nella quale i cosacchi erano alleati della Svezia di Carlo XII, la citt\u00e0 fu distrutta dall'armata russa agli ordini di Men\u0161ikov fino alle fondamenta. Nell'evento perirono fino a circa 6.000 fra abitanti e difensori della citt\u00e0.\nLa citt\u00e0 fu ricostruita nel decennio del 1750 e divenne nuovamente capitale di un atmanato sotto l'atamano \u041ayrylo Hryhorovy\u010d Rozumovs'kyj (\u041a\u0438\u0440\u0438\u043b\u043e \u0413\u0440\u0438\u0433\u043e\u0440\u043e\u0432\u0438\u0447 \u0420\u043e\u0437\u0443\u043c\u043e\u0432\u0441\u044c\u043a\u0438\u0439) finch\u00e9 la zarina Caterina la Grande non sciolse lo stato cosacco. Dopo la morte di Rozumovs'kyj la citt\u00e0 perdette la sua importanza, cosicch\u00e9 oggi \u00e8 un piccolo insediamento a prevalente economia agricola. Del palazzo barocco di Rozumovs'kyj esistono ancora le rovine."}
{"id": "1496620", "revid": "22475", "url": "https://it.wikipedia.org/wiki?curid=1496620", "title": "Chiesa di San Giorgio a Colonica", "text": "La chiesa di San Giorgio a Colonica si trova a Prato.\nStoria e descrizione.\nL'attuale chiesa \u00e8 frutto di una radicale trasformazione dell'antica struttura, condotta dal 1949 al 1968 da Arrigo Tempesti e Raffaello Franci, ampliandola e modificandone l'orientamento.\nFianchi e facciata sono rivestiti in bozze di alberese, come il campanile a torre, di forme neocinquecentesche, opera di Oreste Morganti, 1926-1931. L'interno, con ampia navata, transetto e cripta, \u00e8 arricchito da mosaici di Michele Mellini (1972-1975).\nOpere d'arte.\nNella chiesa di San Giorgio a colonica sono presenti alcune opere storiche.\nTra queste vi \u00e8 un'acquasantiera in marmo del 1600."}
{"id": "1496621", "revid": "729019", "url": "https://it.wikipedia.org/wiki?curid=1496621", "title": "Stazione di Via del Monte", "text": "La stazione di Via del Monte \u00e8 una stazione della ex Circumvesuviana, sulla linea Napoli \u2013 Poggiomarino, che si trova alla periferia sud della citt\u00e0 di Torre del Greco e deve il suo nome alla strada su cui sorge.\nDati ferroviari.\nLa stazione dispone di un fabbricato viaggiatori su due livelli, ma \u00e8 chiuso e inutilizzato, quindi non vi \u00e8 alcun servizio per i viaggiatori.\nAll'interno della stazione si contano due binari passanti, muniti di due marciapiedi e collegati tramite un sottopassaggio. Entrambe le banchine hanno una pensilina.\nNon \u00e8 presente alcuno scalo merci.\nMovimento passeggeri e ferroviario.\nIl traffico passeggeri della stazione \u00e8 abbastanza modesto, a causa della bassa densit\u00e0 abitativa della zona e si concentra soprattutto nelle ore di punta. Nella stazione fermano tutti i treni \"accelerati\" e \"diretti\", mentre non effettuano fermata i \"direttissimi\": le destinazioni sono Napoli Porta Nolana, Sorrento e Poggiomarino, oltre ai pochi treni per Torre Annunziata.\nServizi.\nLa stazione dispone di:"}
{"id": "1496628", "revid": "773636", "url": "https://it.wikipedia.org/wiki?curid=1496628", "title": "Chiesa di Maria Santissima di Montenero (Larderello)", "text": "La chiesa di Maria Santissima di Montenero si trova a Larderello nel comune di Pomarance.\nStoria e descrizione.\n\u00c8 il luogo di culto interno allo stabilimento boracifero fondato da Francesco de Larderel. La chiesa, costruita a partire dal 1832 per volont\u00e0 dello stesso de Larderel, fu consacrata nel 1856.\nL'esterno, preceduto da una scalinata, \u00e8 costituito da una facciata a capanna inserita nel fronte continuo di un pi\u00f9 vasto fabbricato su due piani. La composizione, molto semplice, \u00e8 articolata su due registri; quello inferiore \u00e8 scandito da quattro lesene tuscaniche che racchiudono il portale e due nicchie con statue; quello superiore, sormontato da frontone, presenta un piccolo rosone centrale.\nOltre alla struttura, all'interno sono da segnalare l'altare maggiore con l'immagine della Madonna di Montenero all'interno di una grande raggera dorata che richiama quella dell'omonimo santuario a Livorno, ove la famiglia de Larderel si era stabilita in et\u00e0 napoleonica proveniente dalla Francia, e il pulpito in ghisa variamente decorato con formelle rappresentanti il \"Cristo\" e i \"quattro evangelisti\".\nVoci correlate.\nPalazzo de Larderel a Livorno"}
{"id": "1496633", "revid": "38120", "url": "https://it.wikipedia.org/wiki?curid=1496633", "title": "DevilMan", "text": ""}
{"id": "1496635", "revid": "38120", "url": "https://it.wikipedia.org/wiki?curid=1496635", "title": "Devil Man", "text": ""}
{"id": "1496636", "revid": "38120", "url": "https://it.wikipedia.org/wiki?curid=1496636", "title": "Devil man", "text": ""}
{"id": "1496638", "revid": "33689", "url": "https://it.wikipedia.org/wiki?curid=1496638", "title": "Imberga", "text": " \nMoglie di Teodone e sorella di re Liutprando, resse il Ducato di Asti dopo la morte del marito e la prematura scomparsa del figlio Ansulfo, ferito da un dardo durante una battuta di caccia. Tenne la reggenza per tutto il regno di Liutprando."}
{"id": "1496639", "revid": "124552036", "url": "https://it.wikipedia.org/wiki?curid=1496639", "title": "Lucio Cecilio Metello Dalmatico", "text": "Biografia.\nFiglio di Lucio Cecilio Metello Calvo e fratello di Quinto Cecilio Metello Numidico, divenne pretore nel 122 a.C., fu quindi console nel 119 a.C. e censore nel 115 a.C. per poi essere eletto pontefice massimo.\nFece espellere dal Senato 32 componenti e si scontr\u00f2 con Lucio Appuleio Saturnino. Contribu\u00ec al ritorno a Roma nel 99 a.C. del fratello Quinto Cecilio Metello Numidico, anch'esso scontratosi contro Saturnino nel tentativo di espellerlo dal Senato.\nCome ricompensa per le sue vittorie riportate durante il proconsolato del 118 a.C. contro i Dalmati, celebr\u00f2 un trionfo e assunse il cognome di \"Dalmaticus\". Nel 117 a.C. fece ricostruire il Tempio dei Dioscuri situato nel Foro Romano.\nEbbe due figli, Lucio Cecilio Metello e Marco Cecilio Metello, ed una figlia, Cecilia Metella Dalmatica, che spos\u00f2 Marco Emilio Scauro."}
{"id": "1496641", "revid": "536159", "url": "https://it.wikipedia.org/wiki?curid=1496641", "title": "Spina 1", "text": ""}
{"id": "1496642", "revid": "1782831", "url": "https://it.wikipedia.org/wiki?curid=1496642", "title": "Billy Talent II", "text": "Billy Talent II \u00e8 il secondo album di studio del gruppo emo/pop punk canadese Billy Talent."}
{"id": "1496643", "revid": "773636", "url": "https://it.wikipedia.org/wiki?curid=1496643", "title": "Chiesa dei Santi Simone e Giuda (Libbiano)", "text": "La chiesa dei Santi Simone e Giuda si trova a Libbiano, nel comune di Pomarance.\nDescrizione.\nL'attuale chiesa parrocchiale fu costruita nel 1848 in sostituzione della vecchia chiesa posta dentro il castello. Sul campanile sono collocate tre campane; la pi\u00f9 piccola fu fusa nel 1330 da un maestro Airoldo; la mezzana fu fusa dallo stesso maestro nel 1330; la campana grossa fu fusa nel 1869 e poi rifusa nel 1936 perch\u00e9 rotta.\nSulla facciata a capanna, una lapide proveniente dalla vecchia chiesa ci informa che \"Maestro Ubertino da Como mi fece; Cello di Jacopo, Chele di Riccomanno, Manuello Tancredi e Martino operai di questa chiesa, 13 dicembre 1285\".\nAll'interno, un'acquasantiera ricavata da un capitello corinzio. A sinistra dell'altare il dipinto della \"Madonna delle Grazie\" o \"del Buon Consiglio\", proveniente dalla chiesa vecchia. Dietro l'altare \u00e8 collocata la tela con la \"Madonna con il Bambino fra i santi Rocco e Barbara\", di artista toscano del XVI secolo."}
{"id": "1496645", "revid": "339392", "url": "https://it.wikipedia.org/wiki?curid=1496645", "title": "Zakhar Pashutin", "text": ""}
{"id": "1496646", "revid": "1573940", "url": "https://it.wikipedia.org/wiki?curid=1496646", "title": "Chiesa di San Martino (Lustignano)", "text": "La chiesa di San Martino si trova a Lustignano nel comune di Pomarance.\nStoria e descrizione.\nSoggetta a vari interventi durante i secoli, il suo aspetto attuale risale al XIX secolo, allorch\u00e9 per l'avvento dell'industria chimica e il conseguente incremento demografico si rese insufficiente la primitiva chiesa. Ottocentesco \u00e8 anche il campanile. Fu anche aperta un'ampia cappella per il servizio della Compagnia del Santissimo Sacramento e dell'Addolorata. In una nicchia sopra l'altare che da lui prende il nome, viene conservato il busto in terracotta di San Potente, riproduzione degli anni Quaranta di un altro del Seicento.\nSan Potente \u00e8 il protettore speciale di Lustignano, che ne fece oggetto di fervido culto. Nella sagrestia \u00e8 conservato, oltre a una statua lignea della \"Vergine\", un antico busto ligneo di \"San Martino\", di recente assegnato a uno scultore senese della fine del Trecento, se non alle opere giovanili dello stesso Francesco di Valdambrino.\nIl campanile.\nCostruito nel 1873 a spese della popolazione, la ditta Rafanelli di Pistoia si occup\u00f2 di rifondere in quelle attuali le due piccole campane del campaniletto a vela della chiesa originaria. Nel 1984 si \u00e8 proceduto a rendere pi\u00f9 funzionale la struttura campanaria con l'operazione di elettrificazione delle tre campane presenti. Nel 1995 si \u00e8 resa necessaria un'opera di restauro e consolidamento della torre campanaria per un importo totale dei lavori superiore ai 90 milioni di lire."}
{"id": "1496649", "revid": "767487", "url": "https://it.wikipedia.org/wiki?curid=1496649", "title": "Gnome-Rh\u00f4ne 14K", "text": "Il Gnome-Rh\u00f4ne 14K Mistral Major era un motore aeronautico radiale a 14 cilindri a doppia stella raffreddato ad aria, progettato e fabbricato dalla francese Gnome et Rh\u00f4ne.\nIl 14K \u00e8 stato il motore pi\u00f9 importante e prodotto dalla casa francese prima dello scoppio della seconda guerra mondiale e sviluppato in una versione da esportazione che potesse essere venduta su licenza negli altri paesi europei ed in Giappone. I migliaia di propulsori prodotti, sia dalla casa francese che su licenza, sono stati installati su una vasta gamma di velivoli.\nStoria.\nNel 1921, la Gnome et Rh\u00f4ne acquist\u00f2 i diritti del Bristol Jupiter, il motore radiale di maggior successo costruito dall'azienda britannica Bristol Aeroplane Company, che continu\u00f2 a produrre, assieme al pi\u00f9 piccolo Bristol Titan, sino alla fine degli anni trenta. A partire dal 1926 tuttavia, la casa francese utilizz\u00f2 il progetto di base del \"Titan\" per realizzare una nuova famiglia di motori denominata \"serie K\". La serie di nuovi modelli cominci\u00f2 ad essere prodotta nel 1930 con il Gnome-Rh\u00f4ne 5K Titan, seguito dal 7K Titan Major ed infine dal 9K Mistral. In totale furono consegnati 6\u00a0000 di questi propulsori.\nTuttavia con l'evolversi della tecnica progettuale e costruttiva, le dimensioni ed il peso dei nuovi velivoli diventavano sempre pi\u00f9 consistenti. Questo comportava la necessit\u00e0 di dotarsi di propulsori dalle prestazioni sempre pi\u00f9 elevate e la ricerca di maggiori potenze impose ai progettisti la realizzazione di motori a doppia stella. I progettisti della casa francese sdoppiarono il progetto del 7K a sette cilindri disponendoli su due file, dando vita cos\u00ec al nuovo 14K Mistral Major che cominci\u00f2 i collaudi nel corso del 1929."}
{"id": "1496651", "revid": "339392", "url": "https://it.wikipedia.org/wiki?curid=1496651", "title": "Aleksey Savrasenko", "text": ""}
{"id": "1496653", "revid": "773636", "url": "https://it.wikipedia.org/wiki?curid=1496653", "title": "Ex oratorio di San Potente", "text": "Lex oratorio di San Potente si trova a Lustignano nel comune di Pomarance.\nCompetono a questo luogo le memorie di San Potente, un eremita venuto dal mare, forse nel Duecento, la cui solennit\u00e0, che cade il giorno dopo la Pentecoste, venne tutelata civilmente precettandovi i vessilli comunali di tutta la Montagna Volterrana. Il monaco, scampato al mare, si ritir\u00f2 in un romitorio a cui, alla met\u00e0 del Trecento, fu affiancato un oratorio nel quale si svolgeva a maggio la festa del santo con tripudario e giostre.\nA fine Ottocento, rovinato l'oratorio, la cui intitolazione \u00e8 rimasta ad una casa colonica, la festa fu trasferita in quello di San Giovanni e qui si celebr\u00f2 fino alla met\u00e0 del Novecento."}
{"id": "1496654", "revid": "15756", "url": "https://it.wikipedia.org/wiki?curid=1496654", "title": "Giovanni Dolino", "text": "Biografia.\nDopo l'impegno antifascista, iniziato nel 1942 e coronato dalla nomina a commissario della 2 Divisione Garibaldi \"Piemonte\", fu responsabile locale e nazionale dell'ANPI e fu tra gli organizzatori della rivolta contro il governo Tambroni nel 1960.\nInsegnante e direttore didattico, fu anche consigliere comunale a Torino, nelle liste del PCI, dagli anni sessanta al 1985, nonch\u00e9 assessore all'Istruzione dal 1975 al 1980 e poi al Lavoro dal 1980 al 1985, nelle giunte guidate da Diego Novelli.A lui si deve lo sviluppo e l'aggiornamento delle scuole torinesi e l'istituzione del tempo pieno in molte scuole oltre all'invenzione dell'animazione didattica.\nTra i fondatori di Rifondazione comunista, nel 1992 fu candidato alla Camera, dove rimase come deputato fino al 1994 (XI legislatura).\nNel 1998, dopo la scissione interna a Rifondazione a seguito della caduta del primo governo Prodi, ader\u00ec al Partito dei Comunisti Italiani."}
{"id": "1496655", "revid": "1442080", "url": "https://it.wikipedia.org/wiki?curid=1496655", "title": "Aliprando di Asti", "text": "Succeduto a Imberga (la moglie di Teodone e sorella di re Liutprando che aveva a lungo tenuto la reggenza del ducato), \u00e8 l'ultimo duca longobardo di Asti citato nei documenti. Ottenne l'investitura nel 744 per mano del re longobardo Rachis, di cui Aliprando era parente."}
{"id": "1496658", "revid": "38120", "url": "https://it.wikipedia.org/wiki?curid=1496658", "title": "Studentessa", "text": ""}
{"id": "1496662", "revid": "20973", "url": "https://it.wikipedia.org/wiki?curid=1496662", "title": "Gianni Dolino", "text": ""}
{"id": "1496663", "revid": "729019", "url": "https://it.wikipedia.org/wiki?curid=1496663", "title": "Suture del cranio", "text": "Le suture del cranio sono articolazioni fisse del tipo delle sinfibrosi presenti tra le ossa del cranio e caratterizzate da tessuto connettivo fibrillare denso.\nSinostosi.\nL'ossificare in una sinostosi \u00e8 il destino di molte delle suture del cranio. Se per\u00f2 questo avviene precocemente, prima che si sia completato lo sviluppo delle ossa craniche, pu\u00f2 essere causa di malformazioni consistenti in anomalie della forma del cranio con possibili impatti sullo sviluppo neurologico che nei casi pi\u00f9 gravi necessitano di trattamento chirurgico."}
{"id": "1496665", "revid": "773636", "url": "https://it.wikipedia.org/wiki?curid=1496665", "title": "Pieve di San Giovanni Battista (Lustignano)", "text": "La pieve di San Giovanni Battista era un edificio di culto situato a Lustignano, nel comune di Pomarance.\nTrasformata in casa colonica, dell'antica struttura conserva soltanto qualche finestrella a strombo su pietra squadrata e le tracce di una porticina laterale sul lato sinistro.\nEra orientata con la parte di ingresso esposta verso ovest, come quasi tutti gli edifici sacri dell'epoca. Posta al confine diocesano con Massa e Populonia e Volterra, fu spesso soggetta a contestazioni territoriali. La pieve si presentava ai pellegrini come il terminale diocesano della strada che dalle colline pisane, attraversando il piviere di Querceto, scendeva nel distretto della Val di Cornia."}
{"id": "1496667", "revid": "438678", "url": "https://it.wikipedia.org/wiki?curid=1496667", "title": "Il gioved\u00ec", "text": "Il gioved\u00ec \u00e8 un film del 1964 diretto da Dino Risi, con attore protagonista Walter Chiari.\nTrama.\nDino, uno spiantato quarantenne un po' sbruffone e con un matrimonio fallito alle spalle, passa una giornata con il figlio Robertino, di 8 anni, che non vedeva da tempo. Dopo la freddezza iniziale, il bambino prende via via consapevolezza dei difetti del padre e comincer\u00e0 a volergli bene cos\u00ec com'\u00e8, con tutti i suoi limiti. Quando Dino lo riaccompagner\u00e0 dalla madre, tra i due si sar\u00e0 creato un legame molto forte."}
{"id": "1496668", "revid": "1543377", "url": "https://it.wikipedia.org/wiki?curid=1496668", "title": "Epitheria", "text": "Epitheria \u00e8 un clade comprendente tutti i mammiferi euteri, ad eccezione degli Xenarthra. Sono caratterizzati principalmente dalla presenza di una staffa a forma di staffa nell'orecchio medio, che permette il passaggio di un vaso sanguigno. Questa struttura \u00e8 in contrasto con la staffa a forma di colonna dei marsupiali, dei monotremi e degli xenartri. Sono caratterizzati anche dalla presenza di una fibula pi\u00f9 corta della tibia.\nLa monofilia degli Epitheria ha subito dei cambiamenti in seguito a studi filogenetici molecolari (Springer et al., 2004), ma Kriegs et al., 2006 e Svartman et al. 2006 hanno registrato la presenza del clade sulla base della forma della posizione dei retrotrasposoni di tutti i suoi membri.\nGli Epitheria apparvero nella prima parte del Cretaceo superiore. Prima della fine dell'era mesozoica erano gi\u00e0 apparse forme ancestrali della maggior parte degli ordini viventi (come per esempio gli ungulati e gli insettivori). Dopo l'estinzione dei dinosauri non-aviari (agli inizi del Paleocene), esplose la diversit\u00e0 degli epiteri ed alla fine dell'Eocene erano gi\u00e0 apparsi tutti gli ordini viventi di quest'infraclasse. Gli epiteri sono uno dei gruppi animali di maggior successo."}
{"id": "1496670", "revid": "729019", "url": "https://it.wikipedia.org/wiki?curid=1496670", "title": "Francesco I da Carrara", "text": "Biografia.\nInfanzia e giovent\u00f9.\nNato nel 1325 da Jacopo II (detto anche \"Giacomo\") della famiglia dei Carraresi e da Lieta, figlia del conte di Montemerlo Marzio Forzat\u00e8, poco si sa della sua infanzia e adolescenza. \u00c8 stato ipotizzato che sia nato a Padova ed abbia vissuto in esilio con il padre, imprigionato nel 1327 e costretto a lasciare la citt\u00e0 per essersi schierato con il signore di Verona Cangrande della Scala nell'intento di rovesciare la signoria. Torn\u00f2 probabilmente a Padova nel 1340 con il padre, richiamato dall'esilio, che in seconde nozze spos\u00f2 Costanza dei da Polenta da cui ebbe i figli Marsilio, Nicol\u00f2 e Carlo Ubertino.\nNel 1345, il padre divenne Signore di Padova e fece sposare Francesco con Fina Buzzaccarini, facente parte di un'importante famiglia di giuristi. Jacopo persegu\u00ec una politica filo-veneziana e fu ricompensato nel gennaio del 1346, quando fu accolto in pompa magna nella citt\u00e0 lagunare con il figlio Francesco e venne loro conferita la cittadinanza veneziana, estesa anche ai futuri figli ed eredi.\nFrancesco e lo zio Jacopino Signori di Padova.\nFino al 1350, aiut\u00f2 il padre insieme allo zio Jacopino nel governo cittadino. Nel dicembre di quell'anno Jacopo II fu assassinato e quello stesso giorno sia Francesco che Jacopino furono nominati signori di Padova per acclamazione popolare. Nei primi anni, la coppia di signori si mantenne leale all'alleanza con Venezia, ed entrambi nell'ottobre 1354 guidarono l'esercito di una lega che i lagunari avevano organizzato contro i Visconti, Signori di Milano. In tale occasione Francesco conobbe l'Imperatore Carlo IV a Bassano, e fu probabilmente allora che il sovrano gli confer\u00ec gli onori di vicario imperiale, titolo che era stato appannaggio di tutti i da Carrara Signori di Padova, e di Cavaliere del Sacro Romano Impero.\nDeposizione di Jacopino.\nIl successo riscosso da Francesco con l'imperatore provoc\u00f2 l'invidia dello zio Jacopino, e i rapporti tra i due si complicarono ulteriormente con il conflitto tra Fina Buzzaccarini e la moglie dello zio, Margherita Gonzaga, che iniziarono a scontrarsi sul problema della successione. Jacopino arriv\u00f2 ad organizzare l'assassinio del nipote e affid\u00f2 l'incarico a Zambono Dotti. Francesco scopr\u00ec la congiura nell'estate del 1355, fece incarcerare lo zio e giustiziare il sicario.\nPrima guerra contro Venezia e alleanza con l'Ungheria.\nNel 1356, l'esercito del re d'Ungheria Ludovico il Grande invase la terraferma veneziana, assediando Treviso e devastando i territori di Padova. Venezia richiese un compenso troppo alto quando Francesco chiese aiuto e questi, rimasto isolato, forn\u00ec prima aiuti nell'assedio di Treviso agli ungheresi, ai quali si alle\u00f2 inviando truppe di appoggio a Treviso, in Friuli e in Dalmazia, dove Ludovico cercava uno sbocco sul mare ai danni dei veneziani. Il conflitto dur\u00f2 due anni e non port\u00f2 alcun beneficio per Padova, i cui confini rimasero inalterati dopo che nel 1358 fu firmata la pace di Zara, mentre gli ungheresi si videro riconoscere i territori dalmati conquistati.\nDa un lato Francesco si inimic\u00f2 definitivamente i veneziani e dall'altro si assicur\u00f2 la protezione ungherese, che si sarebbe protratta per vent'anni. L'alleanza con Ludovico diede inizialmente buoni frutti; quando nel 1360 l'Imperatore Carlo IV assegn\u00f2 al sovrano ungherese le citt\u00e0 di Feltre, Belluno e Cividale, questi ne fece dono al da Carrara, che nei tre anni successivi vi rafforz\u00f2 il proprio potere. I rapporti con i veneziani si fecero invece sempre pi\u00f9 tesi e Francesco fece erigere nuovi bastioni difensivi al confine tra i due Stati. Una disputa sorta nel 1362 sull'isola di Sant'Ilario costrinse l'anno dopo i padovani a cedere alla Serenissima met\u00e0 dell'isola, con l'impegno di entrambe le parti a non fortificare il proprio settore.\nFu questo un periodo di grandi cambiamenti anche nella vita privata di Francesco, la cui moglie Fina nel 1359 gli diede il primo figlio maschio, Francesco Novello, dopo che gli aveva dato solo figlie. In quegli stessi anni organizz\u00f2 l'amministrazione delle sue vaste propriet\u00e0 e si occup\u00f2 della suddivisione delle terre e beni ereditati con i fratellastri, il pi\u00f9 giovane dei quali, Carlo Ubertino, mor\u00ec ancora giovane nel 1362 dopo aver intrapreso la carriera ecclesiastica.\nMire espansionistiche.\nImpossibilitato a fortificare i confini con Venezia, la grande ambizione di Francesco lo port\u00f2 a dar forma al disegno di estendere il proprio potere su tutta l'Italia nord-orientale. Tale progetto gli attrasse le ostilit\u00e0 del duca d'Austria Rodolfo d'Asburgo, che a sua volta ambiva ad espandere sulla stessa zona i propri territori. Nel 1362, Rodolfo si alle\u00f2 con i conti di Gorizia e con Venezia, e foment\u00f2 ribellioni nel Friuli contro il patriarca di Aquileia Ludovico della Torre, alleato del Carrarese, che fu in grado di inviare rinforzi solo nell'autunno del 1363. Nella primavera successiva, le forze di Padova e del patriarcato sconfissero l'esercito austriaco e il conflitto ebbe termine in autunno. Nel 1365 Rodolfo tent\u00f2 di allearsi con il re d'Ungheria facendo sposare il fratello Alberto alla figlia del sovrano, ma il matrimonio non fu celebrato per l'opposizione del Comune di Firenze e di papa Urbano V. La morte di Rodolfo nel luglio del 1365 pose fine alla minaccia contro i confini nord di Padova.\nIn questi anni matur\u00f2 la collaborazione tra Padova e il Comune di Firenze, citt\u00e0 entrambe governate da guelfi. Nel 1366 Francesco diede in prestito 27.000 ducati a Firenze, impegnata nella guerra contro Pisa. Nel 1370 ne prest\u00f2 altri 10.000 a Lucca, alleata di Firenze. L'alleanza con Firenze di Francesco ebbe un riconoscimento formale nel 1370, quando i Priori concessero a lui, alla moglie Fina e agli eredi la cittadinanza fiorentina.\nSeconda guerra contro Venezia.\nSi inasprirono intanto i rapporti con Venezia, allarmata dalle mire espansionistiche padovane confermate nel 1369, quando il Carrarese fece rimuovere pietre confinarie tra il Feltrino, in suo possesso, e il Trevisano che era parte di Venezia. L'anno dopo fece deviare le acque a Camposampiero che affluivano nel Trevisano. Nel 1371 fece costruire nuovi bastioni ai confini con la terraferma veneziana e il doge per punizione ordin\u00f2 l'embargo sulle merci padovane. Nel 1372 fu istituita una commissione incaricata di definire le frontiere tra i due Stati. Quello stesso anno, Venezia svent\u00f2 un complotto di Francesco che prevedeva l'assassinio di alcuni nobili veneziani a lui ostili e il tentativo di convincere i nobili lagunari scontenti a passare dalla sua parte. Fu inevitabile la guerra che ne scatur\u00ec, e la campagna militare padovana, sostenuta da ungheresi e genovesi, ebbe inizio nell'autunno 1372.\nDopo alcune incursioni da parte di entrambi gli schieramenti, il conflitto entr\u00f2 nel vivo con l'arrivo delle truppe ungheresi, che contribuirono a una prima vittoria di Padova in dicembre. Il rientro di forze veneziane impegnate altrove diede un vantaggio alla Serenissima. Nel febbraio del 1373, Francesco consegn\u00f2 Belluno e Feltre ai duchi d'Austria per ottenerne gli aiuti. In luglio, dopo aver perso la fortezza di Borgoforte, la situazione per i padovani si fece critica. In agosto Francesco svent\u00f2 un complotto ai suoi danni organizzato dai fratellastri Marsilio e Nicol\u00f2, che progettavano di ucciderlo finanziati dai veneziani. I cospiratori furono giustiziati ad eccezione di Marsilio che si rifugi\u00f2 a Venezia. Sfiduciato, il Carrarese chiese la fine delle ostilit\u00e0 e dovette accettare le dure condizioni imposte dai veneziani il 21 settembre 1373.\nFu costretto a mandare a Venezia il figlio Francesco Novello, il quale davanti al governo cittadino ammise che la responsabilit\u00e0 del conflitto era di Padova. Fu obbligato a pagare un'indennit\u00e0 di 280.000 ducati e a smantellare le fortificazioni lungo le frontiere, dovette concedere privilegi fiscali ai veneziani che avevano propriet\u00e0 nel Padovano e allontanare i mercenari che facevano parte delle sue truppe. Dovette impegnarsi a versare al fratellastro traditore Marsilio le rendite esenti da tasse delle sue propriet\u00e0. La sconfitta e le dure clausole del trattato di pace portarono Francesco a maturare un ossessionante desiderio di vendetta.\nIn quegli anni la vita familiare di Francesco entr\u00f2 in crisi. Pare che dopo la nascita di Francesco Novello abbia iniziato ad avere rapporti extraconiugali dai quali ebbe diversi figli illegittimi. Si ipotizza che il primo sia stato Conte, avuto da Giustina Maconia, che divenne prima un ecclesiastico e poi un condottiero. Nel 1370 ebbe il figlio naturale Stefano, che sarebbe diventato vescovo di Padova. Altri suoi figli illegittimi furono capi militari durante la signoria di Francesco Novello. La moglie Fina mor\u00ec nel 1378, dopo diversi anni che il legame con il marito era compromesso.\nRiorganizzazione amministrativa della signoria e interessi personali.\nMalgrado i frequenti conflitti in cui fu coinvolto, il Carrarese rimase attento ai problemi amministrativi di Padova e alle proprie finanze, diventando l'uomo pi\u00f9 ricco della Signoria. Nel 1362 promulg\u00f2 un codice statutario che aveva fatto compilare da Giovanni Salgardi e che si basava sul diritto civile e sulle procedure in uso nel periodo comunale. Si differenziava da queste nel sancire le limitazioni alle competenze del podest\u00e0 e dei suoi ufficiali, per accentrare i poteri disciplinando tali cariche alle proprie esigenze.\nPer assestare le finanze e affermare l'indipendenza da Venezia, Francesco fece venire da Firenze dei monetari che coniarono in argento le monete da un soldo e i pi\u00f9 pregiati \"carrarini\" e \"carraresi\", che recavano la sua effigie. Fu per lui una fonte di reddito perch\u00e9 per ogni marco d'argento trasformato in moneta gli spettava circa il cinque per cento. Il conio di tale denaro diede lustro alla signoria e permise ai padovani di fare a meno della monetazione veneziana.\nDiede impulso all'industria laniera concedendo la cittadinanza e l'esenzione dalle tasse agli artigiani e commercianti del settore che si fossero stabiliti nel Padovano. Anche questa ordinanza era concepita per favorire i propri interessi privati, era infatti una sua propriet\u00e0 il \"fondaco dei panni\", un magazzino dove tutte le stoffe di lana prodotte in citt\u00e0 venivano registrate prima di essere messe in vendita. Francesco controllava cos\u00ec i prezzi e monopolizzava la distribuzione. Pare che per aumentare e migliorare la produzione anticipasse denaro agli artigiani per l'acquisto di lana grezza e si riservasse il diritto di approvare le innovazioni nei processi di lavorazione.\nNei primi vent'anni in cui fu a capo della Signoria, Francesco fece grandi investimenti presso i prestatori di denaro cittadini. Tra il 1366 e il 1376, prest\u00f2 pi\u00f9 di 140.000 lire di piccoli al tasso d'interesse del venti per cento. Ma le sue entrate principali derivavano dalle grandi propriet\u00e0 fondiarie che aveva sia in citt\u00e0 che nelle zone rurali, in particolare attorno alla Reggia Carrarese e a sud della citt\u00e0, nella zona dei Colli Euganei, dove fece razionalizzare la coltivazione. Tra i suoi possedimenti a nord, vi erano quelli avuti in dote con il matrimonio e quelli che erano passati ai Carraresi dopo aver sconfitto le famiglie dei Dente e dei Camposampiero.\nTerza guerra contro Venezia.\nIn quegli anni il Carrarese si prepar\u00f2 ad un nuovo conflitto con la Serenissima e l'occasione si present\u00f2 nel 1378, quando assieme al patriarca d'Aquileia e al re d'Ungheria appoggi\u00f2 la Repubblica di Genova contro Venezia nella guerra di Chioggia. La lega anti-veneziana si form\u00f2 nell'aprile di quell'anno e vani furono i tentativi diplomatici di fermare il conflitto, che inizi\u00f2 nel giugno 1378.\nIl fronte veneto del conflitto si articol\u00f2 in una serie di attacchi per mare e per terra contro le difese lagunari. Francesco guid\u00f2 personalmente le truppe padovane, che attaccarono le difese meridionali chioggiotte e compirono incursioni nel Trevigiano. Il primo anno di guerra vide le vittorie della lega e nell'agosto del 1379 Chioggia fu occupata da padovani e genovesi, costringendo i veneziani a chiedere la pace. Il Carrarese rifiut\u00f2 ogni compromesso e il conflitto continu\u00f2. Con il ritorno delle navi di stanza in Oriente e l'assunzione del comando da parte di Vettor Pisani, i veneziani ribaltarono le sorti della guerra. Nel giugno 1380, i militari genovesi che occupavano Chioggia, coadiuvati da diversi padovani, furono costretti alla resa. I Carraresi posero allora sotto assedio Treviso e i veneziani, per evitare che finisse in mani padovane, cedettero la citt\u00e0 al duca d'Austria Leopoldo III d'Asburgo.\nDopo vari tentativi di riportare la pace, a persuadere i belligeranti a deporre le armi fu la mediazione di Amedeo VI di Savoia, che port\u00f2 alla pace siglata a Torino l'8 agosto 1381. Il compromesso che ne risult\u00f2 fece tornare i confini dov'erano prima del conflitto, furono scambiati i prigionieri e i bottini di guerra furono riconsegnati ai proprietari. I padovani rientrarono in possesso di alcuni diritti persi nel 1373: i veneziani proprietari di fondi nella Signoria dovevano tornare a pagare le tasse al Carrarese, fu abolita la clausola con la quale Marsilio da Carrara riceveva i propri redditi esenti da tasse. Padova ottenne anche il permesso di fortificare le frontiere.\nAcquisto di Treviso.\nFrancesco voleva comunque impadronirsi di Treviso, continu\u00f2 negli anni seguenti a fare di tutto per strapparla al controllo asburgico, la pose sotto assedio e fece devastare i territori della marca. Quando i trevigiani stavano per capitolare, Leopoldo III fece il suo ingresso a Treviso nel maggio del 1383 al comando dei propri soldati. Il duca austriaco si rese conto di non riuscire a mantenere sotto il proprio dominio la citt\u00e0 e consegn\u00f2 al Carrarese Treviso, Ceneda, Feltre e Belluno dietro al pagamento di 100.000 ducati. Il 4 febbraio 1384, Francesco entr\u00f2 trionfalmente a Treviso. Per guadagnarsi i favori degli abitanti, incoraggi\u00f2 l'artigianato ed i commercianti locali offrendo denaro in prestito ed esenzioni fiscali. Fece trasferire a Treviso alcuni burocrati per uniformarne le leggi a quelle padovane e per controllare il governo locale.\nGuerra di successione al Patriarcato di Aquileia.\nGalvanizzato dalla conquista di Treviso, Francesco riprese il progetto di espandere i suoi territori a nord-est, dove la nomina a patriarca di Aquileia del francese Filippo II di Alen\u00e7on nel 1381 aveva provocato gravi discordie tra Udine e Cividale, che si contendevano la supremazia sullo Stato. Il Patriarca si schier\u00f2 apertamente con Cividale, suscitando la furiosa reazione degli udinesi che lo costrinsero alla fuga. Fu l'inizio della guerra di successione al Patriarcato, che in breve tempo spacc\u00f2 in due l'aristocrazia friulana. A fianco di Cividale e i suoi alleati si schierarono i Carraresi e il Regno d'Ungheria, mentre con Udine si schierarono gli Scaligeri di Verona e i veneziani, uniti nella lega chiamata \"Felice Unione\".\nL'intervento dell'esercito Carrarese costrinse alla resa gli udinesi nel febbraio del 1385. Quello stesso mese Venezia entr\u00f2 nel conflitto, mentre il Signore di Verona Antonio della Scala si un\u00ec a Udine il 18 maggio 1385; entrambe le citt\u00e0 vedevano con preoccupazione l'espansione padovana, in particolare Venezia, che si vedeva tagliati i commerci con il nord. L'intervento scaligero port\u00f2 in agosto Francesco ad allearsi in funzione anti-veronese con il Signore di Milano Gian Galeazzo Visconti, aprendo un fronte occidentale del conflitto. Verso fine anno le truppe padovane passarono all'attacco cercando di conquistare diverse importanti municipalit\u00e0 friulane, ma la campagna ebbe termine dopo alcuni sterili successi iniziali.\nVittorie con Verona e declino dei Carraresi.\nDopo un periodo di stallo, l'anno successivo la guerra fu ripresa dagli Scaligeri, il cui attacco fu arginato dai padovani alle porte della citt\u00e0 nella battaglia delle Brentelle. L'incertezza iniziale di tale cruenta battaglia si risolse in favore dei Carraresi, le cui truppe costrinsero i veronesi alla ritirata il 25 giugno 1386. La vittoria delle Brentelle mise in evidenza le debolezze degli Scaligeri, e l'anno seguente furono i padovani ad attaccare la signoria veronese. La battaglia di Castagnaro ebbe luogo il 1\u00ba marzo 1387 nella cittadina che si trova pochi chilometri a sud del capoluogo scaligero. Le truppe di Verona erano condotte dai capitani di ventura Giovanni Ordelaffi di Forl\u00ec e Ostasio da Polenta di Ravenna, mentre i padovani erano guidati dal condottiero inglese Giovanni Acuto e da Francesco Novello da Carrara, figlio del signore di Padova. La battaglia \u00e8 considerata la pi\u00f9 grande vittoria di Giovanni Acuto, che attir\u00f2 in una trappola e sgomin\u00f2 i veronesi dopo aver finto di ritirarsi.\nLa sconfitta di Castagnaro segn\u00f2 la fine della lunga egemonia degli Scaligeri, che dopo qualche mese sarebbero stati cacciati da Verona dalle truppe viscontee. Il signore di Verona Antonio della Scala trov\u00f2 rifugio presso il suocero Guido III da Polenta, signore di Ravenna, mentre il resto della famiglia si sparse in Italia e in Germania. Il grande successo ottenuto si rivel\u00f2 una vittoria di Pirro per i Carraresi, che concordarono la spartizione dei territori scaligeri con Gian Galeazzo Visconti. Quest'ultimo non mantenne le promesse e dopo la cacciata degli Scaligeri, oltre a conquistare Verona, tenne per s\u00e9 anche Vicenza, che a quel tempo faceva parte della signoria veronese e che era stata promessa a Francesco I da Carrara. Al tradimento del Visconti si aggiunse quello del generale Ugolotto Biancardo, che era a capo del presidio carrarese a Vicenza e ordin\u00f2 ai propri uomini di lasciare la citt\u00e0.\nAbdicazione di Francesco e presa di Padova da parte dei Visconti.\nCon le finanze ridotte allo stremo dalle molte guerre sostenute, nel 1387 la signoria padovana perse l'alleato Filippo d'Alen\u00e7on, richiamato in Francia, e rimase definitivamente isolata dopo che i tradizionali alleati fiorentini si dichiararono neutrali sulla guerra. Il tentativo del Carrarese di venire a patti con la Serenissima contro il Visconti, fu vanificato da quest'ultimo che, il 29 maggio 1388, strinse alleanza con i veneziani per cacciare i Carraresi e spartirsi i loro domini. Nel trattato di alleanza, fu stabilito che i milanesi avrebbero condotto le operazioni militari finanziati dai veneziani, ai primi sarebbe toccata Padova ed avrebbero dovuto consegnare ai secondi Treviso e Ceneda. Francesco si vide costretto a rinunciare alla signoria in favore del figlio Francesco Novello e si trasfer\u00ec a Treviso in attesa degli eventi.\nLa campagna militare viscontea fu capitanata da Jacopo Dal Verme e Francesco Delfino. La difesa dei padovani si schier\u00f2 nella Saccisica ma non riusc\u00ec a contenere l'offensiva nemica, che si impadron\u00ec di Castel Caro. Constatati gli sfavorevoli rapporti di forza, Francesco Novello nel novembre 1388 venne ai patti con i milanesi accordandosi per la consegna di Padova, Treviso, Ceneda, Feltre, Belluno e tutti i territori ad esse subordinati. I milanesi si trovarono in tal modo in controllo della maggior parte dell'Italia settentrionale, mentre Venezia torn\u00f2 in possesso dei propri territori, oltre a Ceneda e una parte della zona rurale padovana.\nResa, trasferimento in Lombardia e morte in carcere.\nUn mese dopo la caduta di Padova e vista l'impossibilit\u00e0 di resistere alle forze nemiche, anche Treviso dovette soccombere e Francesco si consegn\u00f2 agli ufficiali dell'esercito visconteo. Fu portato prima a Verona e poi a Como, dove fu incarcerato. Dopo essere stato rinchiuso in alcune prigioni lombarde, Francesco il Vecchio mor\u00ec nella fortezza di Monza il 6 ottobre 1393. Francesco Novello, che aveva ripreso il controllo di Padova nel giugno del 1390, aveva preso accordi con i milanesi per il ritorno in Patria del padre nel 1392 che non erano stati rispettati. Dopo essere stata sepolta per un breve periodo a Monza, la salma fu trasferita a Padova dove fu sepolta in pompa magna nel battistero del Duomo cittadino.\nMecenatismo.\nProtettore di letterati e artisti, chiam\u00f2 a Padova il giurista Baldo degli Ubaldi, accord\u00f2 protezione al medico e scienziato Giovanni Dondi dell'Orologio e al letterato Giovanni Conversini.\nFu amico del Petrarca il quale gli dedic\u00f2 il trattato \"De Principe\" e gli lasci\u00f2 in eredit\u00e0 una Vergine di Giotto. Il principe don\u00f2 al Petrarca la tenuta di Arqu\u00e0 nella quale trascorse gli ultimi anni di vita.\nInsegne.\nA parte lo stemma che distingue la casata dei da Carrara, ossia il carro rosso in campo bianco, Francesco us\u00f2 come simbolo personale il cimiero dell'antenato Ubertino I ossia il turco con le corna d'oro, bardato di rosso e oro con le grandi ali, sempre d'oro.\nDiscendenza.\nFrancesco spos\u00f2 nel 1345 Fina Buzzaccarini ed ebbero quattro figli:\nEbbe anche alcuni figli naturali:"}
{"id": "1496671", "revid": "287204", "url": "https://it.wikipedia.org/wiki?curid=1496671", "title": "Jon Arason", "text": ""}
{"id": "1496674", "revid": "773636", "url": "https://it.wikipedia.org/wiki?curid=1496674", "title": "Chiesa di San Michele Arcangelo (Micciano)", "text": "La chiesa di San Michele Arcangelo si trova a Micciano nel comune di Pomarance.\nDescrizione.\nSulla facciata in pietra arenaria si apre un semplice portale sormontato da una lunetta e sul campanile a vela sono collocate due campane, la pi\u00f9 piccola delle quali reca la data 1286.\nAll'interno, ad un'unica navata con copertura a capriate, \u00e8 custodita sull'altare maggiore la tela raffigurante la \"Madonna del Carmine con San Giovanni e San Michele\" di artista toscano del secolo XVI, di buona fattura, qui trasportata dalla pieve vecchia dove era collocata su un altare costruito nel 1727 con colonne in pietra \"caritate piorum\".\nLa pieve, rimasta inagibile per alcuni anni, \u00e8 stata restaurata nel 1991: vi si celebra la messa ogni prima domenica del mese ed \u00e8 stata ripresa la celebrazione anche della festa dell'Ascensione che da secoli si teneva con lunghe processioni notturne, ricchi festeggiamenti e grande concorso di popolo."}
{"id": "1496676", "revid": "599013", "url": "https://it.wikipedia.org/wiki?curid=1496676", "title": "J\u00f3n \u00c1rason", "text": ""}
{"id": "1496679", "revid": "1216132", "url": "https://it.wikipedia.org/wiki?curid=1496679", "title": "Dorothy Wordsworth", "text": "Biografia.\nSorella minore del ben pi\u00f9 celebre William Wordsworth, nacque ed ebbe una felice infanzia a Cockermouth, Cumberland. Nonostante la prematura scomparsa della madre, Dorothy, William e i loro tre fratellastri ebbero una infanzia felice. Tuttavia, nel 1783 mor\u00ec il padre e i bambini furono affidati a vari parenti. Dorothy fu mandata sola a vivere presso due zie ad Halifax, nel West Yorkshire. In et\u00e0 adulta si riun\u00ec al fratello William, divenendo sua inseparabile compagna. Wordsworth scrive di lei nella sua celebre poesia \"Tintern Abbey\":\nDorothy fu diarista e scrittrice sebbene nutrisse scarso interesse nel diventare famosa come suo fratello. \"Detesterei l'idea di diventare un'autrice\", scrisse. Complet\u00f2 un resoconto di un viaggio fatto con William in Scozia nel 1803, \"Recollections of a tour made in Scotland\", ma non fu mai trovato un editore e l'opera non venne divulgata prima del 1874.\nNon si spos\u00f2 mai, vivendo la maggior parte della sua vita a fianco del fratello. I suoi ultimi decenni furono segnati da prolungate malattie fisiche e mentali.\nThe Grasmere Journal.\nPer circa un secolo la vita di Dorothy Wordsworth non rappresent\u00f2 altro che una nota nella estesa biografia del fratello. Il \"Grasmere Journal\" fu pubblicato per la prima volta nel 1897 dall'editore William Knight (1836\u20131916). Nel 1931 il Dove Cottage, la casa nella regione Lake District dove Dorothy e William vissero per molti anni, fu acquistata da Beatrix Potter, autrice di \"Peter il coniglio\" (\"The Tale of Peter Rabbit\") e di altre storie per l'infanzia. Nella rimessa Potter trov\u00f2 una quantit\u00e0 elevata di carte e appunti, e comprese che si trattava dei diari di Dorothy.\nLa scoperta di Beatrix Potter fu pubblicata nel 1933 con il titolo di \"Grasmere Journal\". I diari descrivevano la sua vita giornaliera, le lunghe passeggiate fatte con il fratello poeta nella campagna e comprendevano dettagliati ritratti di geni letterari della prima met\u00e0 del XIX secolo come Samuel Taylor Coleridge, Walter Scott, Charles Lamb e Robert Southey, un amico intimo che rese popolare la fiaba \"Riccioli d'oro e i tre orsi\".\nIl lavoro di Dorothy venne alla luce nel momento in cui i critici si trovavano impegnati in una rivalutazione del ruolo della donna nella letteratura. Il successo dei suoi diari ravviv\u00f2 l'interesse per l'opera di Wordsworth e numerosi altri diari e corrispondenze furono pubblicate. Inoltre, \"The Grasmere Journal\" rivel\u00f2 quanto fosse stata preziosa per il successo del fratello. William faceva affidamento sulle descrizioni dettagliate dei paesaggi naturali eseguite dalla sorella, prendendole liberamente in prestito.\nBibliografia.\nRisorse biografiche e informazioni sui lavori di Dorothy possono essere attinte dai volumi di de Selincourt. Levin, Alexander e Mellor hanno pubblicato libri incentrati o che includono critica sui lavori di Dorothy. Oxford World's Classics ha dato alle stampe \"The Grasmere and Alfoxden Journals\".\nUna traduzione italiana di \"The Grasmere Journals\" \u00e8 stata pubblicata nel 2002 da Sellerio, nella traduzione di Marina Rullo, con il titolo \"I diari di Grasmere\". "}
{"id": "1496680", "revid": "227931", "url": "https://it.wikipedia.org/wiki?curid=1496680", "title": "Moggioli", "text": ""}
{"id": "1496682", "revid": "227931", "url": "https://it.wikipedia.org/wiki?curid=1496682", "title": "Moggioli Umberto", "text": ""}
{"id": "1496683", "revid": "773636", "url": "https://it.wikipedia.org/wiki?curid=1496683", "title": "Oratorio della Madonna del Carmine (Micciano)", "text": "L'oratorio della Madonna del Carmine si trova a Micciano nel comune di Pomarance.\nLa vecchia pieve premillenaria intitolata a San Giovanni Battista si presenta oggi come un oratorio di campagna ad un'unica navata terminante con una grande abside; \u00e8 ci\u00f2 che resta di una grande chiesa a tre navate, la cui facciata, a bande bianche e nere, rivolta ad ovest, costituisce la parete destra del nuovo oratorio, mentre un grosso capitello a volute e foglie acquatiche \u00e8 oggi utilizzato come base di una croce all'esterno del cimitero."}
