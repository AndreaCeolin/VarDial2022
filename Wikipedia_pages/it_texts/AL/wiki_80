{"id": "1557564", "revid": "483325", "url": "https://it.wikipedia.org/wiki?curid=1557564", "title": "Fronte italiano (1915-1918)", "text": "Il fronte italiano (in tedesco \"Italienfront\" o \"S\u00fcdwestfront\", \"fronte sud-occidentale\" o anche \" Gebirgskrieg\", ossia \"Guerra di montagna\"), comprende l'insieme delle operazioni belliche combattute tra il Regno d'Italia e i suoi Alleati contro le armate di Austria-Ungheria e Germania nel settore delimitato dal confine con la Svizzera e dalle rive settentrionali del golfo di Venezia, parte dei pi\u00f9 ampi eventi della prima guerra mondiale. Il conflitto \u00e8 conosciuto in Italia anche con il nome di \"guerra italo-austriaca\", o \"quarta guerra d'indipendenza\".\nDopo aver stipulato un patto di alleanza con le potenze della Triplice intesa e aver abbandonato lo schieramento della Triplice alleanza, l'Italia dichiar\u00f2 guerra all'Austria-Ungheria il 23 maggio 1915, iniziando le operazioni belliche il giorno dopo: il fronte di contatto tra i due eserciti si snod\u00f2 nell'Italia nord-orientale, lungo le frontiere alpine e la regione del Carso. Nella prima fase del confronto le forze italiane, guidate dal capo di stato maggiore dell'esercito generale Luigi Cadorna, lanciarono una serie di massicce offensive frontali contro le difese austro-ungariche nella regione del fiume Isonzo, tenute dall'armata del generale Svetozar Borojevi\u0107 von Bojna, mentre operazioni di minor portata prendevano vita sui rilievi alpini e in particolare nella zona delle Dolomiti.\nIl conflitto si trasform\u00f2 ben presto in una sanguinosa guerra di trincea, simile a quella che si stava combattendo sul fronte occidentale: la lunga serie di battaglie sull'Isonzo non port\u00f2 agli italiani che miseri guadagni territoriali al prezzo di forti perdite tra le truppe, ben presto spossate e demoralizzate dall'andamento delle operazioni. Le forze austro-ungariche si limitarono a difendersi lanciando modesti contrattacchi, fatta eccezione per la massiccia offensiva sull'Altopiano di Asiago nel maggio-giugno 1916, bloccata dagli italiani.\nLa situazione sub\u00ec un brusco cambiamento nell'ottobre 1917, quando un'improvvisa offensiva degli austro-tedeschi nella zona di Caporetto port\u00f2 a uno sfondamento delle difese italiane e a un repentino crollo di tutto il fronte: il Regio Esercito fu costretto a una lunga ritirata fino alle rive del fiume Piave, lasciando in mano al nemico il Friuli e il Veneto settentrionale oltre a centinaia di migliaia di prigionieri. Passate alla guida del generale Armando Diaz e rinforzate da truppe franco-britanniche, le forze italiane riuscirono per\u00f2 a consolidare un nuovo fronte lungo il Piave, bloccando l'offensiva degli Imperi centrali. Dopo aver respinto un nuovo tentativo degli austro-ungarici di forzare la linea del Piave nel giugno 1918, le forze degli Alleati passarono alla controffensiva alla fine dell'ottobre 1918: nel corso della cosiddetta battaglia di Vittorio Veneto le forze austro-ungariche furono messe in rotta, sfaldandosi nel corso della ritirata.\nIl 3 novembre l'Impero austro-ungarico chiese e sigl\u00f2 l'armistizio di Villa Giusti che, entrato in vigore il 4 novembre, segn\u00f2 la conclusione delle ostilit\u00e0.\nPremesse.\nLa neutralit\u00e0 italiana.\nBench\u00e9 legati al Regno d'Italia fin dal 1882 nell'ambito della cosiddetta Triplice alleanza, dopo l'attentato di Sarajevo del 28 giugno 1914 l'Impero austro-ungarico e l'Impero tedesco decisero di tenere all'oscuro delle loro decisioni l'alleato, in considerazione del fatto che l'articolo 7 del trattato di alleanza prevedeva, in caso di attacco austro-ungarico alla Serbia, compensi territoriali per l'Italia. Il 24 luglio 1914 Antonino Patern\u00f2 Castello, marchese di San Giuliano e ministro degli Esteri, prese visione dei particolari dell'ultimatum alla Serbia e protest\u00f2 con foga presso l'ambasciatore tedesco a Roma, dichiarando che un'eventuale guerra austro-serba sarebbe derivata da un premeditato atto aggressivo di Vienna, e pertanto l'Italia non avrebbe avuto l'obbligo, dato il carattere difensivo della Triplice alleanza, di intervenire, anche nel caso in cui la Serbia fosse stata soccorsa dall'Impero russo.\nLa decisione ufficiale e definitiva della neutralit\u00e0 italiana fu presa dal governo del Presidente del Consiglio dei ministri Antonio Salandra il 2 agosto 1914, cinque giorni dopo la dichiarazione di guerra dell'Austria-Ungheria alla Serbia, e fu diramata il 3 mattina. La neutralit\u00e0 ottenne inizialmente consenso quasi unanime negli ambienti politici e nell'opinione pubblica italiana, tuttavia il brusco arresto dell'offensiva tedesca sulla Marna (5-12 settembre) suscit\u00f2 i primi dubbi sull'invincibilit\u00e0 tedesca: movimenti interventisti andarono formandosi nell'autunno 1914, fino a raggiungere una consistenza non trascurabile appena pochi mesi dopo. Gli interventisti, in particolare, denunciavano l'incombente diminuzione della statura politica dell'Italia se il Paese fosse rimasto spettatore passivo; se i vincitori del conflitto fossero stati gli Imperi centrali, non avrebbero dimenticato n\u00e9 perdonato una nazione che, dal loro punto di vista, aveva tradito un'alleanza trentennale.\nPeraltro, gli interventisti vedevano nella guerra l'occasione di vendicare tutte le sconfitte e le umiliazioni del passato e consentire cos\u00ec di completare l'unit\u00e0 d'Italia con l'annessione delle \"terre irredente\", che tra l'altro la Triplice intesa avrebbe assicurato all'Italia se si fosse schierata al suo fianco. Alla fine del 1914, deceduto Patern\u00f2, il nuovo ministro degli Esteri Sidney Sonnino inizi\u00f2 le trattative con entrambe le parti per ottenere i maggiori compensi possibili: le richieste territoriali avanzate dagli italiani agli austro-ungarici, riguardanti la cessione del Trentino e del Friuli fino al fiume Isonzo e l'autonomia per la citt\u00e0 di Trieste, furono interamente rigettate da Vienna, disposta solo a limitate rettifiche della frontiera. Mentre il Paese era scosso da manifestazioni degli interventisti e dei neutralisti, i delegati italiani negoziarono segretamente con la Triplice intesa, ottenendo promesse circa la cessione di ampi territori comprendenti l'intero Trentino-Alto Adige fino al passo del Brennero, Gorizia, Trieste, l'Istria e la Dalmazia settentrionale.\nIl 26 aprile 1915 il governo italiano concluse le trattative segrete con l'Intesa mediante la firma del patto di Londra, con il quale l'Italia si impegnava a entrare in guerra entro un mese. Il 3 maggio successivo la Triplice alleanza fu denunciata e fu avviata la mobilitazione; il 23 maggio infine l'Italia dichiar\u00f2 guerra all'Austria-Ungheria ma non alla Germania, con cui il Governo Salandra sperava di non guastare definitivamente i rapporti.\nLa situazione del Regio Esercito.\nNel periodo tra l'estate 1910 e l'agosto 1914 il Regio Esercito italiano fu sottoposto a una vasta opera di riorganizzazione e ampliamento degli organici secondo i dettami dell'ordinamento Spingardi (dal nome del suo ideatore, il ministro della Guerra Paolo Spingardi). Il nuovo ordinamento, che prevedeva l'accrescimento dei reggimenti alpini, delle unit\u00e0 di artiglieria e cavalleria, port\u00f2 la forza dell'esercito in tempo di pace da a unit\u00e0. Allo scoppio del conflitto, compreso nel biennio 1914-1915, la forza dell'esercito si era stabilizzata intorno ai uomini di cui ufficiali, e in caso di mobilitazione era prospettato l'utilizzo del contingente annuo di leva di 1\u00aa categoria delle 19 classi incorporate tra il 1896 e il 1914, che avrebbe fornito circa uomini, a cui si sarebbero aggiunti circa uomini della 2\u00aa categoria, le cui classi dal 1909 avevano iniziato il periodo obbligatorio di istruzione militare. Con una circolare del 14 dicembre 1914, il comando del corpo di stato maggiore ordin\u00f2 la creazione di 51 nuovi reggimenti di fanteria, che avrebbero dovuto unirsi ai 48 gi\u00e0 esistenti. A fine agosto 1914, l'evoluzione politica e militare europea sugger\u00ec di anticipare i tempi mobilitando le truppe, avvicinandole ai confini e mettendo in movimento le unit\u00e0 di fanteria, seppur molte di esse fossero ancora in fase di approntamento. Il 4 maggio 1915 furono completati i provvedimenti necessari per portare l'esercito in ordine di battaglia: in quel momento erano sotto le armi ufficiali, militari di truppa e civili. Il re Vittorio Emanuele III era nominalmente il comandante in capo, ma a esercitare il comando era il capo di stato maggiore generale Luigi Cadorna: il sovrano avrebbe svolto soprattutto un ruolo di mediatore tra questi e il governo. L'Italia entr\u00f2 in guerra schierando quattro armate, divise in quattordici corpi d'armata per complessive trentacinque divisioni di fanteria, una di bersaglieri, quattro di cavalleria e 467 batterie di artiglieria da campagna con circa tra cannoni e obici. Il 22 maggio ci fu un ulteriore passo nella mobilitazione che port\u00f2 la forza in armi a uomini, richiamando le classi dal 1894 al 1896.\nSe per quanto riguarda gli uomini fu possibile raggiungere in tempi relativamente brevi gli organici previsti, ben pi\u00f9 difficile fu rimediare alla mancanza di mitragliatrici: con le 618 armi tipo Maxim-Vickers mod. 1911 disponibili al momento dell'entrata in guerra fu possibile allestire solo 309 delle 612 sezioni previste; solo nel 1916, con l'acquisto di mitragliatrici dalla Francia e la produzione su larga scala della Fiat-Revelli Mod. 1914, la fanteria ebbe in dotazione armi automatiche a sufficienza. Allo scoppio delle ostilit\u00e0, l'esercito italiano era ben lontano anche dal numero minimo di mitragliatrici richiesto per assegnare una sezione di due armi a ciascun battaglione di fanteria di linea, di granatieri, di bersaglieri e di alpini.\nAltra fonte di preoccupazione era la consistenza delle dotazioni di pezzi d'artiglieria e armi leggere personali, intaccate in maniera considerevole per far fronte alle esigenze della precedente guerra italo-turca: se i fucili e i moschetti Carcano Mod. 91 erano sufficienti per armare l'esercito regolare (lasciando i vecchi Vetterli-Vitali Mod. 1870/87 alla Milizia Territoriale), pi\u00f9 critica era la situazione delle artiglierie, in particolare di quelle di medio e grosso calibro in relazione non solo al numero di bocche da fuoco, ma anche delle scorte di munizioni e ai quadrupedi necessari alle batterie. Per ovviare temporaneamente alla mancanza di artiglieria, in attesa che la riconversione industriale desse i suoi frutti, l'esercito mise mano a tutti i pezzi disponibili, anche se antiquati, con provvedimenti atti a requisire le artiglierie dalle batterie costiere e dalle opere fortificate lontane dalla zona delle operazioni.\nIl piano strategico italiano.\nIl piano strategico stilato dal generale Cadorna s'incentrava su un'azione offensiva/difensiva per contenere gli austro-ungarici nel loro saliente, incentrato sulla citt\u00e0 di Trento e sul fiume Adige, che si incuneava nell'Italia settentrionale, lungo il lago di Garda nella regione di Brescia e Verona. Lo scopo era concentrare invece lo sforzo offensivo verso est, dove gli italiani potevano contare a loro volta su un saliente che si proiettava verso l'Austria-Ungheria, poco a ovest del fiume Isonzo. L'obiettivo a breve termine dell'Alto Comando italiano era costituito dalla conquista della citt\u00e0 di Gorizia, situata poco pi\u00f9 a nord di Trieste, mentre quello a lungo termine, ben pi\u00f9 ambizioso e di difficile attuazione, prevedeva di avanzare verso Vienna passando per Trieste.\nNei disegni del generale Cadorna, la guerra contro un nemico gi\u00e0 indebolito dalle carneficine del fronte orientale si sarebbe dovuta concludere in breve, con l'esercito italiano vittorioso in marcia su Vienna. Sul fronte furono ammassati circa mezzo milione di uomini, a cui in un primo tempo gli austro-ungarici seppero contrapporre soltanto 80.000 soldati, in parte inquadrati in milizie territoriali, male armate e poco addestrate. Il fiume Isonzo avrebbe costituito quindi il fronte principale, quello che una volta sfondato avrebbe dovuto condurre a Trieste prima e a Vienna poi; Cadorna sognava manovre colossali di tipo napoleonico, con enormi attacchi lungo tutta la linea per dare letteralmente delle \"spallate\" al sistema nemico e arretrarlo metodicamente, portandolo infine al crollo.\nSul fronte delle Dolomiti gli italiani, fortemente carenti di artiglierie e mitragliatrici destinate soprattutto a est, avrebbero dovuto attaccare lungo due principali direttrici strategiche: fra le Dolomiti di Sesto e attraverso il Col di Lana. Queste azioni avrebbero dovuto portare a uno sfondamento in profondit\u00e0 sufficiente per raggiungere la val Pusteria con la sua importante ferrovia e il fondovalle, che portava da un lato verso il Brennero e dall'altro nel cuore dell'Austria. Nella parte meridionale del fronte dolomitico, invece, la priorit\u00e0 era l'occupazione della val di Fassa, da dove si sarebbero potute raggiungere Bolzano attraverso il passo di Costalunga, oppure anche Trento seguendo la valle dell'Avisio. Oltre a questi settori dove si puntava a penetrazioni strategiche, gli italiani attaccarono anche nel cuore del massiccio dolomitico, su creste, lungo canaloni e persino sulle cime, spesso in condizioni svantaggiose dato che gli austro-ungarici occupavano quasi sempre postazioni pi\u00f9 elevate, in azioni che ebbero notevoli effetti sul morale delle truppe ma che non mutarono in alcun modo l'andamento bellico del conflitto.\nLa situazione dell'Imperial regio esercito.\nLa struttura dell'imperiale e regio esercito austro-ungarico, e il mosaico di istituzioni e diverse nazionalit\u00e0 che lo componevano, rendevano le forze armate asburgiche una struttura molto complicata. Il nucleo centrale delle forze di terra era costituito dall'imperiale e regio esercito, ovvero la \"kaiserliche und k\u00f6nigliche Armee\" (k.u.k Armee); c'erano poi i due eserciti nazionali, previsti dal compromesso risalente al lontano 1867, l'esercito ungherese \"Honv\u00e9d\" e quello austriaco \"Landwehr\": il primo era sotto il controllo di Budapest, capitale del regno d'Ungheria, l'altro sotto quello di Vienna. Vi era poi una moltitudine di milizie territoriali e altri corpi derivati da antiche istituzioni locali, composti principalmente da uomini provenienti dagli stessi territori e dalla stessa lingua madre.\nI circa uomini che costituivano l'organico permanente dell'esercito imperiale in tempo di pace furono in gran parte spazzati via nei primi mesi di guerra sul fronte orientale e su quello serbo, obbligando Vienna a fare affidamento interamente su coscritti mobilitati; questi soldati erano sostanzialmente \"civili in uniforme\", molto pi\u00f9 sensibili alle correnti nazionaliste di quanto lo fossero i militari di professione. Circa il 25% della fanteria era composto da tedeschi, il 18% da ungheresi, il 13% da cechi e il restante 45% da un coacervo di una decina di etnie diverse, compresi membri di comunit\u00e0 nazionali in guerra con la stessa Austria-Ungheria, come serbi e italiani.\nNel maggio 1915, con tutte le annate di abili al servizio gi\u00e0 sul fronte orientale, fu ordinata una mobilitazione generale che consent\u00ec di radunare quarantasette battaglioni di ragazzi tra i 15 e i 19 anni (richiamati periodicamente dal governo per le esercitazioni premilitari) e uomini di et\u00e0 compresa tra i 45 e i 70 anni, subito inviati di rincalzo alle poche truppe regolari. La maggior parte delle truppe regolari venne schierata sul fronte dell'Isonzo dove gli italiani avrebbero attaccato in forze, ma questo contingente pot\u00e9 ammontare a non pi\u00f9 di tre divisioni, per un totale di ventiquattro battaglioni e un centinaio di cannoni, dato che il capo di stato maggiore tedesco Erich von Falkenhayn si rifiut\u00f2 in un primo tempo di inviare le sette divisioni richieste dal suo omologo austro-ungarico, Franz Conrad von H\u00f6tzendorf. Il fronte del Trentino venne presidiato prevalentemente dalla gendarmeria tirolese e dagli \"Standsch\u00fctzen\", milizie ausiliarie organizzate da secoli nei tradizionali circoli di tiro al bersaglio: avrebbero dovuto fungere da rincalzo, ma per la carenza di truppe regolari esse furono spesso incaricate di presidiare punti pericolosi del fronte, dove rimasero coinvolte in violenti combattimenti. Sempre sul fronte alpino furono schierati anche i \"Landessch\u00fctzen\" e i \"Kaiserj\u00e4ger\", corpi formati da personale tirolese e in seguito anche austriaco e boemo, che per\u00f2 allo scoppio delle ostilit\u00e0 erano prevalentemente stanziati sul fronte orientale. In questo settore del fronte accorsero in aiuto i tedeschi, che il 26 maggio 1915 inviarono un nutrito contingente del \"Deutsche Alpenkorps\", il quale diede un importante contributo agli austro-ungarici su tutto il fronte alpino fino al 15 ottobre, data in cui venne ritirato dal fronte italiano.\nAllo scoppio della guerra il fronte alpino era presidiato solo da un velo di truppe, ma la lentezza della mobilitazione italiana consent\u00ec agli austro-ungarici di correre rapidamente ai ripari: se a met\u00e0 maggio la frontiera con l'Italia era protetta solo da uomini, il 24 maggio questa cifra era gi\u00e0 salita a 50- uomini, divenuti a fine mese, con l'arrivo di diverse divisioni richiamate dal fronte serbo. A met\u00e0 giugno, quando iniziarono le \"spallate\" di Cadorna, lo schieramento austro-ungarico ammontava ormai a uomini. Il comando supremo delle forze asburgiche schierate contro gli italiani fu affidato all'arciduca Eugenio, mentre a est il settore dell'Isonzo ricadde sotto la responsabilit\u00e0 del generale Svetozar Borojevi\u0107 von Bojna.\nLe fortificazioni sul confine italo-austriaco.\nGli austro-ungarici avevano predisposto sin dagli ultimi decenni del XIX secolo diverse postazioni difensive al confine con l'Italia, nell'eventualit\u00e0 di una guerra. Il fronte del Tirolo era suddiviso in cinque sezioni dette \"Rayon\", due delle quali comprendevano le Dolomiti, ma fin dall'inizio delle ostilit\u00e0 la linea del fronte non corrispose a quella del confine politico, giudicato indifendibile dal comando supremo austro-ungarico con le scarse forze disponibili allora.\nPer contenere l'avanzata italiana, che si riteneva sarebbe stata rapida e decisiva, fu necessario accorciare il fronte, eliminandone per quanto possibile la sinuosit\u00e0, attestandosi in difesa di zone pi\u00f9 favorevoli e attorno alle fortificazioni gi\u00e0 esistenti nei passaggi obbligati. Questo significava lasciare agli avversari ampie porzioni di territorio e gli italiani conquistarono cos\u00ec, senza combattimenti, la conca d'Ampezzo, il comune di Colle Santa Lucia e il basso Livinallongo, terre ladine i cui uomini erano arruolati nell'esercito imperiale. Gli austro-ungarici iniziarono la guerra sulla difensiva e vi rimasero per quasi tutta la durata del conflitto; le uniche azioni offensive non ebbero lo scopo di sfondamento, ma solo la conquista di posizioni pi\u00f9 favorevoli.\nIl terreno di scontro.\nIl fronte isontino.\nLe battaglie pi\u00f9 dure e cruente dei primi anni di guerra avvennero sul fronte dell'Isonzo. Assai meno esteso di quello alpino, assunse fin dall'inizio grande importanza strategica nei piani italiani: sulle sue rive fu riversata la maggior parte delle risorse militari, nel tentativo di sfondare le difese austro-ungariche e aprirsi la strada verso il cuore dell'Austria mediante l'urto della 2\u00aa Armata del generale Pietro Frugoni e della 3\u00aa Armata del duca Emanuele Filiberto di Savoia-Aosta. Dalla conca di Plezzo al monte Sabotino, che domina le basse colline davanti a Gorizia, l'Isonzo scorre tra due ripidi versanti montani, costituendo un ostacolo quasi invalicabile; cos\u00ec, le linee trincerate dei due eserciti dovettero adattarsi all'orografia e alle caratteristiche del campo di battaglia.\nGli austro-ungarici, abbandonata la vallata di Caporetto, fronteggiarono i reparti italiani su una linea quasi ovunque dominante, che partiva dal monte Rombon, passava per il campo trincerato di Tolmino per poi collegare il ripido versante destro del fiume con quello sinistro, in corrispondenza con le trincee del monte Sabotino. Dal Sabotino le trincee austro-ungariche difendevano la citt\u00e0 di Gorizia, fino a oltrepassare nuovamente l'Isonzo, per innestarsi sulle quattro cime del massiccio del San Michele e proseguire infine fino al mare lungo il primo ciglione del Carso, passando per San Martino del Carso, monte Sei Busi, Doberd\u00f2 del Lago, i monti Debeli e Cosich.\nInvasa gi\u00e0 all'inizio del conflitto l'ampia area pedecarsica e occupate Gradisca d'Isonzo e Monfalcone, le truppe italiane si attestarono a poca distanza dalle posizioni austro-ungariche. Da una parte e dall'altra del fronte, l'ampio e complesso sistema logistico dei due eserciti occupava molto in profondit\u00e0 il territorio: monopolizzava le vie di comunicazione, occupava campi, boschi, citt\u00e0 e paesi; s'impiantavano comandi, presidi militari, magazzini, depositi, ospedali e cannoni. Entrambi gli eserciti provvidero a evacuare la maggioranza dei civili dalle aree a ridosso della linea del fronte. Dalla parte austro-ungarica l'esodo riguard\u00f2 in particolare Gorizia, l'Istria e le aree del Carso e del Collio, i cui abitanti vennero sfollati in grandi campi profughi. Nei territori occupati dall'esercito italiano furono internati per precauzione molti parroci e autorit\u00e0 austro-ungariche, mentre le popolazioni dei paesi prossimi alla zona delle operazioni furono trasferite in varie localit\u00e0 del Regno, in particolare citt\u00e0 e sperduti paesi dell'Italia meridionale.\nL'altopiano del Carso era un pessimo luogo dove condurre una guerra di posizione: scavare trincee e camminamenti senza disporre di perforatrici meccaniche si rivel\u00f2 quasi impossibile, visto che sotto un leggero strato di terriccio si trovava della dura roccia calcarea, e il terreno in generale non favoriva dei movimenti rapidi delle truppe. Le esplosioni dei proiettili di artiglieria scagliavano in lungo e largo frammenti di roccia che si sommavano all'effetto mortale degli shrapnel.\nIl fronte alpino.\nNel maggio 1915 la frontiera tra Italia e Impero austro-ungarico correva lungo la linea stabilita nel 1866, al termine della terza guerra d'indipendenza italiana e dell'annessione del Veneto: era un confine prevalentemente montuoso, che nella sua parte occidentale corrispondeva quasi ovunque con l'attuale limite amministrativo della regione Trentino-Alto Adige. Il punto pi\u00f9 basso, appena 65 m s.l.m., era in corrispondenza del Lago di Garda presso Riva, ma a ovest di questa linea si sfioravano i 4000 metri di quota nel gruppo Ortles-Cevedale. A est le quote erano pi\u00f9 basse; la Marmolada raggiunge la ragguardevole quota di 3342 metri, ma - oltre la zona degli altopiani e la lunga catena del Lagorai - la particolare morfologia delle Dolomiti, priva di lunghe creste continue, imponeva al confine un andamento assai irregolare e con forti e frequenti dislivelli.\nProseguendo verso est, il confine correva lungo la catena delle Alpi Carniche, per poi incontrare le Dolomiti al Passo di Monte Croce di Comelico e quindi innalzarsi subito in grandi montagne: Croda Rossa di Sesto, Cima Undici, monte Popera, Croda dei Toni fino a toccare le Tre Cime di Lavaredo, dove il confine si abbassava, attraversava la val Rimbon e con un giro contorto lasciava in territorio italiano gran parte di Monte Piana. Sceso a Carbonin, risaliva fino alla cima di Monte Cristallo per poi ridiscendere nella valle dell'Ansiei, lasciando il Passo Tre Croci all'Austria; attraverso le creste del Sorapis raggiungeva il fondovalle di Ampezzo, a sud di Cortina.\nAttraverso il Becco di Mezd\u00ec e la Croda da Lago il confine, seguendo il passo di Giau, puntava decisamente verso sud fino ad arrivare ai piedi della Marmolada, per poi proseguire verso il passo San Pellegrino e lungo la catena del Lagorai - ormai fuori dall'ambiente dolomitico - fino a giungere alla valle dell'Adige passando per il monte Ortigara, l'altopiano dei Sette Comuni e il Pasubio. Il confine quindi toccava la punta nord del lago di Garda da cui riprendeva la sua corsa verso nord lungo l'odierno confine amministrativo, toccando il monte Adamello, il passo del Tonale e proseguendo fino al massiccio dell'Ortles-Cevedale al confine con la Svizzera.\nIl terreno roccioso e verticale, le avversit\u00e0 climatiche e le quote determinarono grandemente il modo di condurre le azioni e di programmare le strategie in entrambi gli eserciti. Fin dall'inizio del conflitto, i contendenti furono impegnati in una sfida per occupare le posizioni sopraelevate, in una sorta di \"gioco\" che in breve li port\u00f2 fino alle cime delle montagne. Camminamenti oggi impegnativi con il bel tempo e con un equipaggiamento leggero erano normalmente percorsi di notte, con carichi pesantissimi e in ogni condizione atmosferica. Migliaia di soldati dovettero abituarsi a un ambiente difficile, con condizioni molto rigide quali: venti fortissimi, temporali, fulmini, temperature invernali sotto zero, scariche di pietre e valanghe. La neve in particolare limitava i movimenti, lasciando interi presidi del tutto isolati e aggravando la fame patita dai soldati: alla ricerca di cibo, uscivano dalle baracche per raggiungere la base pi\u00f9 vicina, traversando i ripidi e mortali pendii. In base ad alcune stime si valuta che sul fronte alpino, per entrambi gli schieramenti, circa 2/3 dei morti furono vittime degli elementi e solo 1/3 di azioni militari dirette; tuttavia, i primi spesso risultano ignorati e non conteggiati tra i caduti di guerra.\nSi aprono le ostilit\u00e0.\nAll'alba del 24 maggio 1915 le prime avanguardie del Regio Esercito avanzarono verso la frontiera, varcando quasi ovunque il confine e occupando le prime postazioni al fronte. All'inizio, la mobilitazione italiana avvenne con lentezza a causa della difficolt\u00e0 di muovere contemporaneamente pi\u00f9 di mezzo milione di uomini con armi e servizi. Vennero sparate le prime salve di cannone contro le postazioni austro-ungariche asserragliate a Cervignano del Friuli (il primo colpo di cannone part\u00ec da Forte Verena, sull'altopiano di Asiago, verso le fortezze austro-ungariche situate sulla Piana di Vezzena) che, poche ore pi\u00f9 tardi, divenne la prima citt\u00e0 conquistata; lo stesso 24 maggio cadde il primo soldato italiano, Riccardo Giusto.\nAll'alba dello stesso giorno la flotta austro-ungarica bombard\u00f2 i porti e le principali infrastrutture delle citt\u00e0 di Ancona, Barletta, Manfredonia, Senigallia, Potenza Picena e Rimini senza causare gravi danni, eccetto che ad Ancona; la Regia Marina si oppose efficacemente solo al largo di Porto Bruno, costringendo la forza nemica a ritirarsi anzitempo. Ai primi fanti del Regio Esercito che varcarono il confine \u00e8 dedicata la prima strofa de \"La canzone del Piave\".\nNei primi giorni di guerra Cadorna progett\u00f2 un attacco su tutta la linea del fronte, ma, con solo due dei diciassette corpi d'armata che componevano le sue forze a pieno organico e pronti a muovere, l'azione si svilupp\u00f2 con estrema lentezza, dando modo agli austro-ungarici di correre ai ripari. La situazione per gli italiani era inoltre aggravata dall'inesperienza dei reparti e da un insufficiente servizio di spionaggio che port\u00f2 a sovrastimare notevolmente le forze nemiche che avevano davanti. Sul fronte delle Dolomiti la 4\u00aa Armata italiana occup\u00f2 Cortina il 29 maggio, cinque giorni dopo che gli austro-ungarici l'avevano abbandonata, e poi rimase sulle sue posizioni fino al 3 giugno seguente: l'armata disponeva di una sola batteria di artiglieria pesante e mancava di ogni altro mezzo per poter forzare i reticolati di filo spinato disposti dai difensori; pi\u00f9 a ovest, la 1\u00aa Armata occup\u00f2 alcune posizioni nel Trentino meridionale prima di essere bloccata dalle forti difese austro-ungariche.\nSul fronte del basso Isonzo le avanguardie italiane si mossero a rilento, consentendo agli austro-ungarici di far saltare i ponti principali. Monfalcone fu occupata dalla 3\u00aa Armata il 9 giugno, ma i difensori si attestarono sul vicino monte Cosich che, bench\u00e9 alto solo 112 metri, consentiva di dominare la pianura sottostante. La 2\u00aa Armata avanz\u00f2 con facilit\u00e0 nell'alta valle dell'Isonzo, prendendo Caporetto il 25 maggio e stabilendo una testa di ponte sulla sponda orientale; tuttavia, a causa di incomprensioni tra i comandi e ritardi nello spiegamento delle truppe, gli italiani fallirono nella corsa per occupare prima degli austro-ungarici le strategiche posizioni del monte Mrzli e del Monte Nero che difendevano l'accesso a Tolmino: una serie di attacchi contro il Mrzli tra il 1\u00ba e il 4 giugno non portarono a niente, ma il 16 giugno un contingente di alpini riusc\u00ec a scalare di notte il Monte Nero conquistandone la vetta con un attacco all'alba. Pi\u00f9 a sud gli italiani presero Plava, a met\u00e0 strada tra Tolmino e Gorizia, ma gli austro-ungarici costituirono una testa di ponte a ovest dell'Isonzo, ancorata sulle due vette del monte Sabotino a nord e del Podgora a sud, bloccando l'accesso alla stessa Gorizia; gli scontri andarono poi diradandosi durante la seconda settimana di giugno.\nLe prime spallate sull'Isonzo.\nSolo alla fine di giugno la mobilitazione italiana pot\u00e9 dirsi completata e l'esercito pronto a muoversi, con circa un milione di uomini ammassati tra Friuli e Veneto. Il 23 giugno Cadorna scaten\u00f2 la prima delle sue \"spallate\" contro il fronte nemico lungo l'Isonzo, proseguita poi fino al 7 luglio: davanti Plava gli italiani attaccarono per otto volte il picco dominante di Quota 383 senza ottenere praticamente alcun risultato, mentre un assalto il 1\u00ba luglio contro il Mrzli naufrag\u00f2 lungo i declivi con pendenza del 40% resi fangosi da improvvisi temporali estivi; sul Carso, dopo violenti combattimenti, la prima linea austro-ungarica cedette sotto i colpi dell'artiglieria italiana nei pressi di quota 89 di Redipuglia e sopra Sagrado, consentendo agli attaccanti di portarsi sotto i picchi del monte San Michele e del monte Sei Busi che finirono con il rappresentare un saliente saldamente tenuto dagli austro-ungarici. In generale l'attacco italiano non approd\u00f2 a niente: bench\u00e9 le difese austro-ungariche fossero ancora relativamente improvvisate a causa della difficolt\u00e0 di scavare trincee sul terreno del Carso, gli italiani dimostrarono notevoli difficolt\u00e0 a superare gli sbarramenti di filo spinato protetti dalle mitragliatrici.\nDopo aver ammassato un maggior quantitativo di artiglieria, Cadorna tent\u00f2 una nuova offensiva il 18 luglio: l'azione si concentr\u00f2 sul San Michele, e gli attacchi costrinsero gli austro-ungarici ad arretrare le loro trincee di alcune centinaia di metri sull'altipiano di Doberd\u00f2 del Lago e davanti al villaggio di San Martino del Carso; sui due lati del saliente, invece, gli attacchi italiani contro il monte Cosich a sud e contro il Podgora e il Sabotino a nord davanti Gorizia non portarono che a forti perdite e guadagni territoriali insignificanti. Sull'alto Isonzo la 2\u00aa Armata inizi\u00f2 una serie di assalti nel settore Monte Nero-Mrzli nel tentativo di distrarre gli austro-ungarici dal San Michele, ma il poco terreno guadagnato fu in gran parte perduto in contrattacchi dei difensori. Le batterie italiane iniziarono presto a scarseggiare di munizioni e questo indusse Cadorna a sospendere gli attacchi per il 3 agosto, facendo della seconda battaglia dell'Isonzo il primo bagno di sangue su larga scala del fronte: gli italiani riportarono tra morti e feriti, perdite causate da obsolete tattiche che imponevano l'attacco frontale con le truppe ammassate in dense formazioni (numerose furono, in particolare, le vittime tra gli ufficiali inferiori, che si ostinavano a guidare le truppe in prima linea spada alla mano) e anche dallo scarso coordinamento tra artiglieria e fanteria. La battaglia fu peraltro l'unica che registr\u00f2 perdite superiori in campo austro-ungarico, ammontanti a tra morti e feriti, a causa delle difese abbozzate (le prime linee erano ben fortificate ma le retrovie erano carenti di rifugi protetti, risultando molto vulnerabili al fuoco d'artiglieria) e dell'ostinazione di Borojevi\u0107 a mantenere il possesso di qualunque lembo di terreno.\nCadorna pass\u00f2 due mesi ad ammassare altra artiglieria e a ricostruire le sue riserve di munizioni in vista di un nuovo assalto. Gli Alleati facevano pressioni perch\u00e9 l'offensiva fosse lanciata al pi\u00f9 presto, onde alleggerire la pressione sulla Serbia sotto attacco austro-tedesco da nord, bulgaro da est e prossima al crollo. Cadorna diede il via alle operazioni il 18 ottobre: nonostante il pesante fuoco d'appoggio di 1.300 cannoni protrattosi per tre interi giorni, gli assalti della fanteria sferrati a partire dal 21 ottobre dal Mrzli al San Michele, passando per il Sabotino e il Podgora, non portarono che a pochi guadagni, in gran parte persi nei contrattacchi degli austro-ungarici, che avevano ben sfruttato il periodo di tregua allestendo una linea difensiva basata su tre ordini di trincee. Il maltempo impervers\u00f2 per tutta la durata della battaglia, spingendo il comando italiano a terminare l'azione il 4 novembre dopo nuovi e infruttuosi assalti al San Michele. Nonostante le perdite riportate dagli italiani, tra morti e feriti, Cadorna si convinse che i reparti di Borojevi\u0107 fossero sul punto di crollare e, dopo appena una settimana di pausa, il 10 novembre scaten\u00f2 la quarta battaglia dell'Isonzo. Sotto una pioggia battente che dal 16 novembre si trasform\u00f2 in neve, gli italiani assalirono le stesse posizioni: riuscirono a occupare solo esigue strisce a un alto costo. Il 5 dicembre ogni azione cess\u00f2.\nAlla fine del 1915 lungo l'Isonzo l'esercito italiano registr\u00f2 circa perdite tra morti, feriti, ammalati, prigionieri e dispersi, mentre gli austro-ungarici, pur difendendosi quasi esclusivamente, subirono oltre perdite. Gli austro-ungarici iniziarono a preoccuparsi dell'assottigliamento degli effettivi, ma il sistema difensivo resse bene l'urto dei fanti italiani, che ancora una volta vedevano vanificati i loro sforzi; nessuno degli obiettivi prefissi dal comando supremo era stato raggiunto e ormai la stagione avanzata consigliava la sospensione delle operazioni in grande stile, anche perch\u00e9, viste le perdite, entrambi gli schieramenti non potevano permettersi di continuare una lotta all'ultimo uomo.\nLe operazioni alpine.\nParallelamente alle offensive portate nei primi mesi di guerra dalla 2\u00aa e 3\u00aa Armata sul fronte isontino, il tenente generale Luigi Nava, al comando della 4\u00aa Armata italiana, il 3 giugno diede l'ordine di avanzata generale lungo tutto il settore dolomitico, dando il via a una serie di piccole offensive in vari punti del fronte, svoltesi tra fine maggio e inizio giugno. L'8 giugno gli italiani attaccarono nell'alto Cadore, sul Col di Lana, nel tentativo di tagliare una delle principali vie di rifornimento austro-ungariche al Trentino attraverso la Val Pusteria. Questo teatro di operazioni fu secondario rispetto alla spinta a est, tuttavia ebbe il merito di bloccare, in seguito, vari contingenti austro-ungarici; la zona di operazioni si avvicinava, infatti, pi\u00f9 di ogni altra a vie di comunicazione strategiche per l'approvvigionamento del fronte tirolese e trentino.\nTra il 15 e il 16 giugno part\u00ec la prima offensiva verso il Lagazuoi e le zone limitrofe, in un attacco teso a catturare il Sasso di Stria, sulla cui cima era stato installato un osservatorio di artiglieria austriaco. Poco pi\u00f9 a nord, tra giugno e luglio, gli italiani lanciarono i primi attacchi sulle Tofane e verso la val Travenanzes, dove dopo un'iniziale avanzata il 22 luglio furono ricacciati su posizioni sfavorevoli da un contrattacco austro-ungarico. Dopo aver occupato Cortina e passo Tre Croci il 28 maggio, gli italiani si trovarono dinnanzi a tre ostacoli che impedivano di entrare a Dobbiaco e in Val Pusteria: il Son Pauses, il Monte Cristallo e il Monte Piana. In giugno si svilupp\u00f2 un attacco contemporaneo ai tre capisaldi che non ottenne risultati di rilievo. Entrambi gli schieramenti furono invece costretti a trincerarsi su posizioni che, in pratica, non sarebbero mai cambiate fino al 1917.\nPi\u00f9 a est, altri settori furono testimoni dei primi scontri tra italiani e austro-ungarici: il 25 maggio fu bombardato dagli italiani il rifugio Tre Cime alla base delle Tre Cime di Lavaredo, anche se il primo vero attacco italiano si verific\u00f2 solo in agosto. L'8 giugno la 96\u00aa Compagnia del Battaglione alpino \"Pieve di Cadore\" e la 268\u00aa Compagnia del \"Val Piave\" occuparono il passo Fiscalino, tra luglio e agosto furono prese la cima di monte Popera, la cresta Zsigmondy, e Cima Undici in quanto non erano presidiate, invece pi\u00f9 a est per tutta l'estate si susseguirono i tentativi italiani di sfondamento del passo Monte Croce di Comelico, che ben presto per\u00f2 si trasformarono in una guerra di posizione che dur\u00f2 fino al 1917.\nA ovest del settore alpino, dalla fine di maggio 1915 all'inizio di novembre 1917, il possesso del massiccio della Marmolada costitu\u00ec un elemento strategico particolarmente importante, perch\u00e9 controllava la strada alla val di Fassa e alla val Badia e quindi al Tirolo, divenendo subito uno dei punti pi\u00f9 caldi del fronte alpino occidentale.\nAltro settore considerato fondamentale dagli italiani era il passo del Tonale, su cui gi\u00e0 prima della guerra furono costruiti alcuni settori fortificati, in previsione di una guerra tipicamente difensiva. Le disposizioni del Comando Supremo stabilivano infatti che sul fronte Trentino fossero effettuate, ove necessario, solo piccole azioni offensive al fine di occupare posizioni pi\u00f9 facilmente difendibili, che consentissero alle truppe italiane di attestarsi in luoghi pi\u00f9 facilmente accessibili e rifornibili.\nAllo scoppio delle ostilit\u00e0, i comandi militari italiani si resero conto che la presenza degli austro-ungarici sulle creste dei Monticelli e del Castellaccio-Lagoscuro rappresentava una seria minaccia per la prima linea sul Tonale, fu cos\u00ec decisa un'azione per scacciarli. La prima operazione di guerra sui ghiacciai fu affidata al Battaglione alpini \"Morbegno\" ed ebbe luogo il 9 giugno 1915 per concludersi con una tremenda sconfitta. Gli alpini, nel tentativo di occupare la Conca Presena e cogliere gli austro-ungarici di sorpresa, effettuarono una vera e propria impresa alpinistica risalendo la Val Narcanello, il ghiacciaio del Pisgana e attraversando la parte alta di Conca Mandrone; giunti al Passo Maroccaro e iniziata la discesa in Conca Presena, furono avvistati dagli osservatori austriaci e sottoposti, sul candore del ghiacciaio, al preciso tiro della fanteria imperiale che, pur essendo in numero assai inferiore, seppe contrastare l'attacco in modo assai abile e li costrinse alla ritirata, lasciando sul campo 52 morti.\nUn mese dopo, il 5 luglio, gli austro-ungarici attaccarono a loro volta il presidio italiano sulle rive del Lago di Campo in alta Val Daone. L'agguato, perfettamente riuscito, evidenzi\u00f2 l'impreparazione tattica italiana. Stimolati dal successo ottenuto, il 15 luglio gli austro-ungarici tentarono un improvviso attacco al Rifugio Garibaldi attraverso la Vedretta del Mandrone; il piano fall\u00ec per l'abilit\u00e0 dei difensori, ma mise nuovamente in risalto la vulnerabilit\u00e0 del sistema difensivo italiano, che dunque fu rafforzato. Per quanto riguarda l'ala destra del fronte del Tonale, le azioni italiane pi\u00f9 significative del 1915 si svolsero in agosto con diverse direttrici, ma portarono solo alla conquista del Torrione d'Albiolo.\nTutte queste offensive non portarono a nessuno sfondamento, tanto che, come sull'Isonzo, anche la guerra di montagna divenne una guerra di trincea simile a quella che si stava svolgendo sul fronte occidentale, con trincee, postazioni e camminamenti scavati nelle rocce e nei ghiacciai delle Alpi, fino a 3000 metri o pi\u00f9 di altitudine.\nLa cooperazione con la Regia Marina.\nL'iniziale neutralit\u00e0 italiana influ\u00ec non tanto sulla Regia Marina, ma soprattutto sui piani difensivi della marina austro-ungarica. Con la flotta tedesca impegnata nel mare del Nord, la k.u.k. Kriegsmarine si trov\u00f2 improvvisamente sola contro le forze navali dell'Intesa, rispetto alle quali, considerando anche solo le forze francesi, era decisamente inferiore. Cos\u00ec l'Austria-Ungheria decise di rinchiudersi all'interno dei suoi porti, cercando di mantenere quanto pi\u00f9 possibile intatta la flotta da battaglia e tenerla pronta per un possibile scontro con l'Italia. Il fronte marittimo si contrasse cos\u00ec entro la fascia costiera orientale dell'Adriatico fino allo sbocco del canale d'Otranto.\nIl primo provvedimento a livello operativo degli italiani allo scoppio del conflitto fu la ridislocazione della flotta nel porto di Taranto, ove assunse la denominazione di \"Armata Navale\", che il 26 agosto 1914 fu posta al comando del Duca degli Abruzzi, a cui seguirono i primi studi per eventuali operazioni contro l'Austria-Ungheria. Altra decisione fu quella, in caso di conflitto, di occupare una parte della costa dalmata per assicurare il sostegno del fianco destro della 3\u00aa Armata, creare un blocco all'imbocco del canale d'Otranto per impedire alle navi austro-ungariche di uscire dall'Adriatico, minare le principali linee di comunicazione nemiche e cercare di assicurarsi il dominio nell'Alto Adriatico. In quest'ottica, il 24 maggio siluranti e sommergibili vennero utilizzati per tener sgombro il golfo di Trieste e proteggere l'avanzata della 3\u00aa Armata, che aveva subito conquistato Aquileia e Belvedere ed era entrata nella citt\u00e0 di Grado, evacuata. La difesa della zona fu affidata alla Regia Marina che invi\u00f2 il pontone armato \"Robusto,\" armato con tre cannoni da 120\u00a0mm.\nFu subito evidente la necessit\u00e0 di uno stretto coordinamento tra esercito e marina e il sottocapo di stato maggiore, contrammiraglio Lorenzo Cusani, fu inviato presso il comando supremo dell'esercito per mantenere i contatti tra le due forze armate. Alla Regia Marina fu richiesto di supportare l'ala destra della 3\u00aa Armata e perci\u00f2 il 29 maggio una squadriglia di sette cacciatorpediniere della classe Soldato bombard\u00f2 lo stabilimento chimico Adria-Werke di Monfalcone, dove si producevano gas asfissianti. Il 5 giugno, mentre l'esercito si apprestava a passare l'Isonzo, la marina assicur\u00f2 la copertura dell'avanzata con cinque cacciatorpediniere e alcune torpediniere posizionate vicino alla foce del fiume, mentre tre cacciatorpediniere e alcuni sommergibili pattugliavano il golfo.\nUn'ulteriore richiesta di supporto a sostegno delle operazioni a terra avvenne durante la conquista di Monfalcone prevista per il giorno 9 giugno, a cui parteciparono tre pontoni armati con cannoni da 152\u00a0mm. Conquistata la citt\u00e0, la difesa del porto fu affidata alla marina, che invi\u00f2 le prime batterie galleggianti, dal 16 impegnate a battere la zona del Carso. Nei mesi successivi le artiglierie navali furono pi\u00f9 volte chiamate a svolgere operazioni coordinate con l'esercito: la batteria Amalfi e quelle del basso Isonzo, sia su pontoni sia fisse, effettuarono diverse azioni di fuoco contro l'ala sinistra dell'armata austro-ungarica (postazioni del Carso, monte San Michele, Duino, Medeazza e Flondar). La marina collabor\u00f2 costantemente durante le operazioni di terra che si susseguirono fino al 2 dicembre 1915, data in cui si concluse la quarta battaglia dell'Isonzo.\nIl 1916.\nLa durata della guerra sembrava ormai allungarsi oltre ogni previsione e all'inizio del 1916 l'esercito italiano inizi\u00f2 un'opera di riordinamento e potenziamento sulla base di un programma concordato tra il governo e il capo di stato maggiore, presentato in maggio da Cadorna. In novembre furono approntate 12 nuove brigate di fanteria e la formazione di una nuova quarta compagnia per i battaglioni che ne avevano soltanto tre; in ogni battaglione fu poi inquadrato un reparto zappatori di 88 uomini tratti dalle compagnie. Le stesse misure vennero adottate per i bersaglieri, mentre per quanto riguarda gli alpini fu completato il processo di formazione dei 26 battaglioni di Milizia Mobile, portando il totale del corpo a 78 battaglioni con 213 compagnie. Altre 4 brigate di fanteria vennero formate tra aprile e maggio attingendo da quanto rimaneva della classe 1896, dagli esonerati sottoposti a nuova visita dal 1892 al 1894, dalla fusione di alcuni battaglioni provenienti dalla Libia (tra marzo e giugno). Entro la fine dell'anno le divisioni salirono da 35 a 48, per una forza complessiva di circa un milione e mezzo di uomini.\nNel campo delle dotazioni inizi\u00f2 ad arrivare alle truppe vestiario specifico per il clima di montagna, oltre a equipaggiamenti di nuova adozione come gli elmetti e le bombe a mano; fu moltiplicata la produzione di cannoni e mitragliatrici e fu introdotto un nuovo tipo di bocca da fuoco, una bombarda in grado di sparare granate munite di alette da 400\u00a0mm con tiro indiretto: si rivel\u00f2 assai utile per demolire gli sbarramenti di filo spinato rimanendo al riparo delle trincee. Furono inoltre riviste le tattiche, prescrivendo agli ufficiali di eliminare gli articoli pi\u00f9 vistosi delle loro uniformi (spade o fasce), tenersi dietro la linea degli uomini negli assalti, cercare di avvicinare il pi\u00f9 possibile (fino a 50 metri) alle linee nemiche le trincee di partenza onde ridurre il tempo allo scoperto dei reparti attaccanti.\nIl 21 febbraio 1916 i tedeschi attaccarono in massa la piazzaforte di Verdun in Francia, dando il via alla battaglia pi\u00f9 sanguinosa dell'intero conflitto che fin\u00ec per catalizzare le attenzioni dei due contendenti. Sotto pressione, gli Alleati occidentali chiesero a Russia e Italia di condurre al pi\u00f9 presto offensive sui loro fronti onde alleggerire la stretta su Verdun; i russi risposero lanciando il 18 marzo l'offensiva del lago Nara\u010d, mentre Cadorna scaten\u00f2 l'11 marzo la quinta battaglia dell'Isonzo: gli italiani conquistarono qualche posizione sul Sabotino, ma il poco terreno ottenuto davanti al San Michele and\u00f2 perduto sotto i contrattacchi austro-ungarici e anzi l'attacco su Tolmino e il Mrzli fu sterile. Ostacolata dalla neve e dalla nebbia, l'offensiva fu poi interrotta il 15 marzo seguente.\nLa \"Strafexpedition\".\nDopo la resa della Serbia nel novembre 1915, il capo di stato maggiore austro-ungarico Conrad von H\u00f6tzendorf inizi\u00f2 a progettare un'offensiva risolutiva sul fronte italiano. Il piano prevedeva un attacco a partire dal saliente del Trentino in direzione est, verso lo sbocco delle montagne sulla pianura vicentina; l'enorme difficolt\u00e0 di accumulare e manovrare mezzi adeguati in una regione tanto aspra e montuosa era controbilanciata dalla posta in gioco: lo sbocco delle divisioni austro-ungariche nella pianura veneta e l'accerchiamento dell'esercito italiano schierato nel Friuli, preso praticamente alle spalle. Per la realizzazione di una simile manovra, Conrad stim\u00f2 di dover mettere in campo almeno uomini (16 divisioni a pieni ranghi), quando la consistenza delle forze lungo l'Isonzo non ammontava a pi\u00f9 di uomini: si rivolse allora al suo omologo tedesco Erich von Falkenhayn, chiedendo truppe per il fronte orientale onde sbloccare divisioni austro-ungariche da trasferire in Trentino. Falkenhayn, totalmente assorbito dai preparativi per l'attacco su Verdun, respinse la richiesta e arriv\u00f2 a sconsigliare apertamente di attuare un piano cos\u00ec ambizioso, per la realizzazione del quale le forze austro-ungariche apparivano troppo limitate. Il rifiuto provoc\u00f2 accesi dissapori tra i due comandanti e Conrad persever\u00f2 nei preparativi: cinque divisioni furono richiamate dal fronte orientale nonostante le proteste tedesche, mentre l'armata di Borojevi\u0107 sull'Isonzo fu privata di quattro delle sue migliori divisioni e di buona parte della sua artiglieria pesante. Conrad riusc\u00ec in questo modo ad ammassare in Trentino 15 divisioni con circa un migliaio di pezzi.\nIl piano austro-ungarico prevedeva l'inizio dell'offensiva per il 10 aprile, ma le abbondanti nevicate di marzo obbligarono Conrad a posticipare la data dell'attacco; i preparativi austro-ungarici, peraltro, non sfuggirono all'attenzione degli italiani, grazie alle endemiche diserzioni di soldati e ufficiali che affliggevano i multietnici reparti imperiali. L'area interessata dall'imminente battaglia era sotto la responsabilit\u00e0 della 1\u00aa Armata del generale Roberto Brusati, una formazione debole e sparpagliata lungo tutto il saliente del Trentino dal confine con la Svizzera alle Dolomiti: Brusati richiese insistentemente rinforzi, ma ricevette dall'alto comando appena cinque divisioni supplementari che finirono con l'essere schierate in prima linea in posizioni troppo avanzate. Cadorna era scettico circa le notizie che arrivavano sui preparativi nemici in Trentino, rassicurato dal fatto che la Russia stesse preparando per aprile una nuova massiccia offensiva sul fronte orientale: a causa di cattive comunicazioni tra gli Alleati, per\u00f2, il comando italiano fu informato solo il giorno prima dell'attacco di Conrad che l'offensiva russa era stata rimandata a met\u00e0 giugno. Cadorna, del resto, mostr\u00f2 sempre insofferenza per ci\u00f2 che non si conformava al suo pensiero tattico e strategico: finch\u00e9 rimase in carica, il comandante supremo rimosse dai loro incarichi 217 generali, 255 colonnelli e 355 comandanti di battaglione, una \"selezione\" che non favoriva gli ufficiali ambiziosi dall'esprimere idee innovative e in controtendenza sulla condotta della guerra.\nIl 15 maggio, appena il tempo lo permise, scatt\u00f2 la cosiddetta \"Strafexpedition\" (termine di origine popolare italiana che sta per \"spedizione punitiva\" in tedesco, in realt\u00e0 mai usato dagli austro-ungarici): l'11\u00aa Armata austro-ungarica pass\u00f2 all'attacco fra la valle dell'Adige e la Valsugana in Trentino, spalleggiata dalla 3\u00aa Armata destinata allo sfruttamento del successo. Se l'offensiva non fu una sorpresa per Cadorna, lo fu per l'opinione pubblica: improvvisamente l'Italia scopr\u00ec, dopo un anno di sole offensive, di trovarsi in grave pericolo. L'avanzata austro-ungarica travolse il fronte italiano per una lunghezza di 20 chilometri, avanzando a fondo nella zona dell'Altopiano dei Sette Comuni; il 27 maggio gli austro-ungarici presero Arsiero, seguita da Asiago il 28. Cadorna arriv\u00f2 a ventilare al governo Salandra la possibilit\u00e0 di ritirare l'esercito dell'Isonzo di tutta fretta e abbandonare il Veneto, pur di evitarne l'accerchiamento, ma l'offensiva austro-ungarica and\u00f2 progressivamente rallentando: gli uomini erano esausti e i rifornimenti carenti, ma soprattutto Conrad si ostin\u00f2 con la tattica tradizionale di avanzare parallelamente tanto nei fondovalle che sulle cime in quota, una manovra che in definitiva non fece che rallentare lo sviluppo dell'attacco.\nCadorna reag\u00ec con rapidit\u00e0 all'attacco austro-ungarico, richiamando divisioni di riserva dal fronte dell'Isonzo e costituendo una 5\u00aa Armata che riusc\u00ec a frenare, e quindi arrestare concretamente, l'offensiva sugli Altopiani. Dopo un appello personale del re Vittorio Emanuele allo zar, i russi anticiparono la loro offensiva al 4 giugno: l'offensiva Brusilov ottenne un successo di vaste proporzioni contro il debole fronte austro-ungarico a est, facendolo arretrare di 75 chilometri, portando alla cattura di circa prigionieri e 700 cannoni nel giro di una settimana. Dopo un ultimo tentativo di offesa verso Monte Lemerle e Val Magnaboschi, il 16 giugno Conrad sospese l'operazione: a partire dal 25 giugno le forze imperiali iniziarono un'ordinata ritirata verso nuove posizioni difensive, abbandonando le semidistrutte Arsiero e Asiago ma attestandosi saldamente nella porzione settentrionale dell'Altopiano, dove respinsero una serie di frettolosi contrattacchi italiani; l'azione and\u00f2 poi spegnendosi per il 27 giugno.\nSi concluse cos\u00ec la prima grande battaglia difensiva dell'Italia, definitivamente \"maturata\" per la \"guerra di materiali\" che l'avrebbe vista impegnare ingenti quantitativi di uomini, mezzi e risorse fino al termine del conflitto; il fatto di aver perduto terreno, peraltro intrinseco delle battaglie di materiali, fece per\u00f2 scarsamente apprezzare la reale vittoria difensiva italiana. Al di l\u00e0 del risultato militare, l'offensiva rappresent\u00f2 un notevole successo politico per Cadorna: il 30 maggio Salandra aveva chiesto l'appoggio del re per esautorare il comandante supremo, ma il presidente del Consiglio si mosse con lentezza e quando il 6 giugno port\u00f2 la questione in Parlamento il momento di crisi era passato e Cadorna appariva come un eroe per aver bloccato l'attacco. L'esecutivo Salandra cadde il 18 giugno e fu rimpiazzato da un governo di \"unione nazionale\" presieduto da Paolo Boselli.\nLa presa di Gorizia.\nParata la mossa di Conrad e con gli austro-ungarici impegnati a fondo sul fronte orientale, Cadorna riprese i suoi piani per un'offensiva estiva sul settore isontino: frustrato dalle precedenti esperienze, il comandante in capo progett\u00f2 un'azione pi\u00f9 limitata, volta a ottenere posizioni pi\u00f9 favorevoli da cui poi minacciare in seguito il San Michele e Gorizia; per la prima volta, avrebbe cercato di contenere l'ampiezza del fronte da attaccare, onde concentrare meglio la sua superiorit\u00e0 in fatto di artiglieria. Le forze italiane avevano trascorso i mesi seguenti la \"Strafexpedition\" a migliorare le proprie posizioni, scavando un intricato sistema di gallerie e trincee di avvicinamento per portarsi il pi\u00f9 possibile a ridosso delle linee nemiche e ammassando artiglieria e munizioni nelle retrovie. Anche senza azioni di massa, il logoramento lungo il fronte era stato continuo e il 29 giugno gli austro-ungarici avevano tentato una piccola offensiva sul San Michele impiegando per la prima volta le armi chimiche: una miscela di gas tossici a base di cloro e fosgene fu liberata sulle linee italiane provocando morti e intossicati, ma poich\u00e9 furono impiegate poche truppe per sfruttare il successo, entro sera gran parte del territorio conquistato era stato nuovamente perduto.\nIl 6 agosto Cadorna si sent\u00ec pronto a iniziare la sesta offensiva sull'Isonzo e, per una volta, i risultati superarono le sue aspettative: con una superiorit\u00e0 schiacciante in fatto di bocche da fuoco, all'alba l'artiglieria italiana esegu\u00ec un breve e violento bombardamento preparatorio, poi quello stesso pomeriggio i fanti scattarono dalle loro trincee di avvicinamento, a 50 o anche solo 10 metri dalle linee nemiche, portando sulla schiena grossi dischi bianchi per consentire alla loro artiglieria di coordinare il tiro con i loro spostamenti; le truppe del generale Luigi Capello conquistarono la vetta del Sabotino in appena 38 minuti, il primo chiaro successo italiano dalla conquista del Monte Nero nel giugno 1915. Sul massiccio del San Michele furono presi entro sera la vetta e il villaggio di San Martino del Carso, respingendo un contrattacco notturno delle riserve di Borojevi\u0107. Perduto il Sabotino, la linea austro-ungarica si sgretol\u00f2: il Podgora cadde in mano italiana il 7 agosto e, fallita una serie di contrattacchi, gli austro-ungarici sgombrarono la riva destra dell'Isonzo; l'8 agosto i primi italiani entrarono a Gorizia, abitata ormai da non pi\u00f9 di civili.\nSenza pi\u00f9 il controllo del San Michele, le forze austro-ungariche abbandonarono l'intero Carso occidentale spostandosi su una nuova linea difensiva che andava dal Monte Santo di Gorizia a nord al Monte Ermada a sud, passando per le vette del San Gabriele e del Dosso Faiti; Cadorna fu lento a sfruttare il successo ottenuto e con l'artiglieria pesante rimasta indietro, le truppe italiane non riuscirono a scalfire la rinnovata resistenza: il 12 agosto ottennero un ultimo successo catturando il villaggio di Opacchiasella, ma entro il 17 l'offensiva si era ormai arenata. Per gli standard del fronte dell'Isonzo, la sesta battaglia fu un notevole successo, consentendo agli italiani di avanzare lungo un fronte di 24 chilometri per una profondit\u00e0 da 4 a 6 chilometri, ma non fu ottenuto alcuno sfondamento definitivo; dopo aver passato pi\u00f9 di un anno ad assediare le postazioni austro-ungariche, non era stato fatto altro che spostare il campo di battaglia di qualche miglio pi\u00f9 a est.\nLe successive battaglie dell'Isonzo.\nDopo aver riorganizzato i reparti e riportato in linea la sua artiglieria, Cadorna progett\u00f2 una nuova offensiva per i primi di settembre onde sfruttare l'apertura del fronte rumeno, ulteriore onere per l'Austria-Ungheria. Pioggia e nebbia ostacolarono per\u00f2 per diversi giorni il bombardamento preliminare e solo il pomeriggio del 14 settembre la fanteria pot\u00e9 partire all'attacco. La 3\u00aa Armata schierava un concentramento di truppe senza precedenti, con uomini ammassati su un fronte di 8 chilometri, ma le forze austro-ungariche avevano adottato una nuova tattica che si rivel\u00f2 efficace: durante il bombardamento italiano le trincee di prima linea erano presidiate solo da poche vedette, con il grosso dei soldati al sicuro dentro rifugi sotterranei nelle retrovie; una volta che il tiro cessava e lasciava il campo alla fanteria, gli austro-ungarici tornavano rapidamente in linea per affrontarla. Le masse compatte dei fanti italiani divennero un obiettivo facile per le mitragliatrici e per l'artiglieria austro-ungarica, che avevano trattenuto il fuoco fino all'ultimo minuto per non rivelare la loro ubicazione; un ufficiale austro-ungarico descrisse l'attacco italiano come \u00abun tentativo di suicidio di massa\u00bb. Prima che le forti piogge mettessero fine all'azione il 18 settembre, gli italiani non conquistarono che pochi lembi di terreno al prezzo di pesanti perdite.\nBench\u00e9 vittoriose nelle azioni difensive, le forze di Borojevi\u0107 erano allo stremo: l'incremento della produzione italiana di bocche da fuoco non fece che aumentare l'inferiorit\u00e0 numerica dell'artiglieria austro-ungarica, la qualit\u00e0 dei viveri peggiorava continuamente e le forti perdite erano ripianate solo con l'immissione in linea di soldati di mezza et\u00e0 poco addestrati, con i reparti sempre pi\u00f9 vulnerabili alle istanze nazionaliste delle varie etnie dell'Impero. Forte di una superiorit\u00e0 numerica di tre a uno, Cadorna inizi\u00f2 l'ottava battaglia dell'Isonzo il 10 ottobre, dopo una settimana di bombardamenti: gli italiani conquistarono un po' di terreno nella valle del fiume Vipacco, ma l'azione si esaur\u00ec per il 12 ottobre e provoc\u00f2 gravi perdite a entrambe le parti. Dopo una breve pausa, il 1\u00ba novembre Cadorna riprese i suoi attacchi con la nona spallata sull'Isonzo, lungo la linea Colle Grande-Pecinca-Bosco Malo con obiettivo il Dosso Faiti e la Sella delle Trincee: il fuoco di 1.350 cannoni demol\u00ec le prime linee austro-ungariche e gli italiani riuscirono a stabilire un saliente ampio 5 chilometri e profondo 3, arrivando a conquistare la vetta del Dosso Faiti, ma a sud gli attacchi al monte Ermada non portarono a niente; un contrattacco disperato delle ultime riserve di Borojevi\u0107 indusse Cadorna a sospendere l'azione il 4 novembre, proprio quando lo sfondamento appariva imminente. Le perdite sofferte ammontarono a soldati tra morti, feriti e dispersi tra gli attaccanti e per gli imperiali.\nIntanto, mentre sul fronte si contavano le perdite di uomini e materiali e ci si preparava ad affrontare l'inverno, a Vienna il 21 novembre mor\u00ec il vecchio imperatore Francesco Giuseppe I d'Austria, cui successe il nipote Carlo I: egli, preoccupato delle sofferenze e dell'instabilit\u00e0 interna cagionate dal conflitto, avanz\u00f2 proposte di pace a Francia e Regno Unito che caddero nel vuoto, fornendo per\u00f2 il pretesto per addossare loro le responsabilit\u00e0 sul protrarsi della guerra. Per tutto l'inverno 1916-1917, sul fronte dell'Isonzo tra il Carso e Monfalcone la situazione rimase stazionaria, mentre sulle Alpi il settore del III Corpo d'armata (comprendente la zona tra lo Stelvio e il lago di Garda) fu caratterizzato da piccole offensive atte a conquistare alcune vette strategicamente importanti, tra cui quella del Corno di Cavento, attaccato a inizio inverno. La \"Strefexpedition\" caus\u00f2 la stasi nelle operazioni per la conquista del monte, riprese solo nel maggio 1917 con la \"battaglia dei Ghiacci\", che consent\u00ec alla 242\u00aa Compagnia del Battaglione alpino \"Val Baltea\" la conquista della vetta.\nLa guerra di mine.\nIn alta montagna i soldati di entrambi gli schieramenti erano spesso impegnati in piccoli scontri tra pattuglie, nel tentativo di conquistare trincee lungo le creste e le cime delle montagne. La scarsit\u00e0 di uomini, i limitati terreni di scontro e le dure condizioni climatiche, che consentivano attacchi solo in determinati periodi, fecero s\u00ec che la guerra sul fronte alpino trovasse diverse applicazioni e nuovi metodi strategici. Nella fattispecie, si escogit\u00f2 uno speciale utilizzo delle mine: genieri, minatori e soldati scavavano gallerie sotterranee nella roccia per raggiungere le linee nemiche, al di sotto delle quali veniva creato un grande pozzo riempito di esplosivo. Quando la mina veniva fatta brillare, la postazione saltava in aria insieme alla cima della montagna consentendo, almeno in teoria, di occupare facilmente la posizione.\nTra i fronti dove si pratic\u00f2 questo tipo di guerra si contarono il Col di Lana, il monte Cimone, il Pasubio e il Lagazuoi, bench\u00e9 tentativi in questo senso furono fatti anche su altri fronti come al monte Piana o sul Castelletto delle Tofane. Nel 1916, anche il Cimone fu teatro di questo tipo di strategia: il monte, di alto valore strategico, dopo la \"Strafexpedition\" era caduto in mano austro-ungarica. Nell'ultima settimana di luglio, perci\u00f2, l'artiglieria italiana protrasse per 18 ore un pesantissimo bombardamento su vetta e contrafforti del Cimone, al termine del quale furono mandati all'attacco i migliori reparti di alpini e finanzieri: inizialmente inchiodati dal fuoco, dopo un cruento scontro gli italiani ripresero la cima. A seguito degli sterili contrattacchi per riacquisire il Cimone, i comandi austro-ungarici decisero di ripiegare sulla guerra di mine, allo scopo di far saltare in aria le postazioni italiane. Gli alpini, allertati, intrapresero a loro volta lavori di scavo da pi\u00f9 punti e riuscirono a far detonare la contromina nella notte tra 17 e 18 settembre, provocando il crollo dei cunicoli austro-ungarici. Tuttavia il lavoro delle truppe imperiali ricominci\u00f2 ancor pi\u00f9 determinato e il 23 settembre, due mesi dopo la perdita della vetta, era pronta una mina di chili di Dinamon, di dinamite e di polvere nera. Alle 05:45 la carica venne fatta brillare: l'esplosione fu devastante, due gigantesche colonne di fumo si alzarono dalla vetta proiettando in aria tonnellate di detriti e centinaia di uomini; la postazione italiana scomparve.\nIl 1917.\nL'inizio del 1917, a differenza dell'anno prima, si present\u00f2 critico per gli Imperi centrali: le loro risorse si andavano assottigliando mentre gli eserciti dell'Intesa erano in lenta ma inesorabile crescita; la Germania, nel tentativo di tagliare i rifornimenti agli Alleati e azzopparne la capacit\u00e0 bellica, dichiar\u00f2 la guerra sottomarina indiscriminata, provocando l'irritazione degli Stati Uniti che il 6 aprile le dichiararono guerra. Vi furono vari cambiamenti a livello di alti comandi: Erich von Falkenhayn, dopo l'immane massacro di Verdun, fu rimpiazzato alla guida dell'esercito tedesco dal duo Paul von Hindenburg-Erich Ludendorff; Conrad fu rimosso dalla carica di capo di stato maggiore austro-ungarico in favore del generale Arthur Arz von Straussenburg.\nLa situazione sub\u00ec un brusco cambiamento in novembre, quando la rivoluzione d'ottobre port\u00f2 all'instaurazione di un governo bolscevico a San Pietroburgo, favorevole all'uscita della Russia dal conflitto. Chiuso il fronte orientale, gli Imperi centrali iniziarono a rischierare a occidente il grosso delle loro forze, anche se la maggior parte delle 140 divisioni dislocate a est non fu spostata fino alla firma il 3 marzo 1918 del trattato di Brest-Litovsk.\nDalla decima all'undicesima battaglia dell'Isonzo.\nPer l'aprile-maggio del 1917 gli Alleati occidentali avevano in programma una serie di offensive per mettere alle strette gli Imperi centrali: gli anglo-francesi stavano per lanciare una serie di assalti simultanei al fronte occidentale (la cosiddetta \"offensiva Nivelle\"), mentre Cadorna preparava un'ennesima battaglia sull'Isonzo. Nonostante la perdita di quasi effettivi tra morti e feriti nel corso del 1916, l'esercito italiano andava sempre pi\u00f9 rafforzandosi e nella primavera del 1917 poteva mettere in campo 59 divisioni con una forza di quasi 2 milioni di uomini, grazie al richiamo dei diciannovenni della classe 1898, e un numero di cannoni di medio e grosso calibro raddoppiato rispetto al 1916. Tra le innovazioni tattiche introdotte, figura nel luglio 1917 la costituzione dei primi reparti di Arditi, soldati scelti specificamente addestrati ed equipaggiati per l'assalto e la conquista delle trincee nemiche.\nLa lungamente pianificata offensiva inizi\u00f2 il 12 maggio con un devastante bombardamento preliminare di circa bocche da fuoco; nel pomeriggio del 14 la 2\u00aa Armata italiana, passata al generale Luigi Capello, inizi\u00f2 l'azione sul medio corso dell'Isonzo marciando dalla testa di ponte di Plava verso Quota 383: in condizioni di inferiorit\u00e0 di quindici a uno, il solitario battaglione austriaco che difendeva la vetta dovette cedere sotto gli attacchi di cinque reggimenti italiani, non prima per\u00f2 di aver inflitto agli attaccanti perdite pari al 50% degli effettivi. Il piano prevedeva di fermare poi le forze della 2\u00aa Armata per spostare l'artiglieria in appoggio della 3\u00aa Armata sul basso Isonzo, ma visti i progressi Capello chiese e ottenne di continuare con la sua azione: gli italiani estesero i loro assalti al monte Kuk, catturato definitivamente il 17 maggio dopo vari attacchi e contrattacchi delle due parti, e al monte Vodice, preso il 19. Il 20 maggio Capello lanci\u00f2 dieci ondate di fanteria contro Monte Santo, ma i reparti arrivati in vetta furono ricacciati indietro da un contrattacco austro-ungarico e il generale decise di sospendere la sua offensiva. L'azione si spost\u00f2 a sud, dove il 24 maggio la 3\u00aa Armata del Duca di Aosta inizi\u00f2 i suoi attacchi a partire dal saliente creato nella precedente battaglia: sulla sinistra gli italiani furono bloccati, ma sulla destra ottennero uno sfondamento, avanzando lungo una fascia larga 2 chilometri nella zona pianeggiante tra l'altopiano del Carso e il mare; fu conquistato il villaggio di Jamiano e lo slancio port\u00f2 il fronte alle prime pendici dell'Ermada, dove rinforzi austro-ungarici bloccarono per il 26 maggio gli italiani.\nRichiamati alcuni reggimenti freschi dal Trentino e arrivate due divisioni distaccate dal fronte orientale, Borojevi\u0107 tent\u00f2 un contrattacco in grande stile per il 4 giugno dando vita alla battaglia di Flondar: dopo una finta davanti al Dosso Faiti, gli austro-ungarici investirono le posizioni della 3\u00aa Armata a ovest dell'Ermada, ricacciando indietro gli indeboliti reparti italiani per alcuni chilometri e prendendo pi\u00f9 di prigionieri; assicuratisi l'Ermada, gli austro-ungarici si riattestarono sulla difensiva e gli scontri su vasta scala terminarono in tutto il settore del Carso il 6 giugno.\nCadorna aveva iniziato a pianificare la sua prossima mossa nel corso dei duri combattimenti: aveva spostato 12 divisioni fresche dal fronte alpino all'Isonzo allo scopo di occupare la Bainsizza, un altopiano semidesertico all'altezza del medio corso dell'Isonzo che appariva poco presidiato dagli austro-ungarici. Da qui Cadorna riteneva di poter piegare verso sud, tagliare fuori il Monte Santo e il San Gabriele e prendere alle spalle le difese nemiche sul basso Isonzo. Dopo quattro giorni di bombardamenti, il 19 agosto si svilupp\u00f2 un attacco lungo tutto il fronte: la 3\u00aa Armata fece breccia in tre punti ma fu infine bloccata dalle forti difese dell'Ermada e della valle del Vipacco, a nord la 2\u00aa Armata di Capello sfond\u00f2 a partire dal 22 agosto le difese austro-ungariche avanzando con facilit\u00e0 sull'altopiano della Bainsizza. Borojevi\u0107 opt\u00f2 per una difesa in profondit\u00e0 e ritir\u00f2 le sue scarne truppe sul bordo orientale dell'altopiano, contando sul terreno difficile per rallentare le forze di Capello: le truppe italiane si ritrovarono in una zona priva di strade, inospitale per la mancanza di acqua e qui rimasero bloccate. La 2\u00aa Armata sferr\u00f2 anche una serie di puntate verso Tolmino, facilmente respinte dai difensori, e un attacco contro il Monte Santo, conquistato il 22 agosto dopo il ripiegamento delle forze austro-ungariche dalla Bainsizza. Il cordone difensivo allestito da Borojevi\u0107 intorno all'altopiano, comunque, imped\u00ec l'aggiramento che la 2\u00aa Armata doveva realizzare.\nIl 4 settembre un massiccio contrattacco austro-ungarico fece indietreggiare alcuni reparti della 3\u00aa Armata nella valle del Vipacco e contemporaneamente il generale Capello ordin\u00f2 un movimento contro il San Gabriele: in una riedizione dei precedenti assalti alle vette del Carso, 700 pezzi di artiglieria martellarono la cima del monte (che perse circa 10 metri di altezza durante la battaglia) prima che masse compatte di fanti tentassero di espugnarla con assalti frontali; i reparti austro-ungarici arrivarono a un passo dal cedere, ma le truppe italiane erano assai spossate e il 19 settembre Cadorna si trov\u00f2 costretto a fermare le operazioni. L'undicesima battaglia dell'Isonzo si risolse in un nuovo bagno di sangue: il Regio Esercito ebbe tra morti e feriti (pi\u00f9 di met\u00e0 dei caduti fu registrata sul solo San Gabriele) mentre gli austro-ungarici ne lamentarono .\nLa battaglia dell'Ortigara.\nLa \"Strafexpedition\" sferrata nel maggio 1916 in Trentino aveva permesso all'esercito imperial-regio di attestarsi su una linea che infletteva sensibilmente verso il centro dell'Altopiano dei Sette Comuni, passava dal margine della Valsugana per il monte Ortigara, monte Campigoletti, monte Chiesa, monte Corno e correva poi verso sud sino alla Val d'Assa. Questa linea assicurava degli sbocchi diretti alla pianura vicentina e garantiva un'enorme testa di ponte che minacciava alle spalle le armate italiane del Cadore, della Carnia e dell'Isonzo.\nDopo la conquista di Gorizia, l'alto comando italiano eman\u00f2 le direttive per una massiccia offensiva che avrebbe impegnato tre corpi d'armata della 6\u00aa Armata del generale Luca Montuori lungo un fronte di 14 chilometri. Il massimo sforzo si sarebbe avuto per la conquista di monte Ortigara e monte Campigoletti, in modo tale da staccare l'avversario dall'orlo settentrionale dell'altopiano e arrivare alla linea cima Portule-bocchetta di Portule; l'attacco sull'Ortigara sarebbe stato svolto dai battaglioni alpini della 52\u00aa Divisione al comando del generale Angelo Como Dagna Sabina. Alle 05:15 del 10 giugno l'azione ebbe inizio con una potente tiro di artiglieria verso le linee nemiche che dur\u00f2 fino alle 15:00, ma gi\u00e0 dalle 11:00 la nebbia aveva iniziato a circondare il monte, rendendo la preparazione poco efficace. Alle 15:00 il tiro si allung\u00f2 alle pendici dell'Ortigara e la fanteria inizi\u00f2 ad avanzare.\nDopo molteplici e violenti assalti, il calar della sera, la notte e la pioggia, uniti al costante fuoco nemico, fermarono lo slancio degli alpini che non potevano essere riforniti dai portatori, in quanto anch'essi erano inchiodati dalle difese austro-ungariche. Il giorno successivo, nonostante il maltempo e lo scoramento, gli alpini furono nuovamente lanciati all'attacco; fu la scelta peggiore, i soldati cozzarono nuovamente contro le mitragliatrici e reticolati intatti. Il 12, l'offensiva venne temporaneamente sospesa per poi ricominciare il 19 giugno, quando otto battaglioni partirono all'attacco dell'Ortigara: in meno di un'ora la cima fu conquistata, ma il successo degli alpini rimase isolato. Ci\u00f2 non consent\u00ec di rinforzare la linea del fronte, lasciando le forze sull'Ortigara in balia della controffensiva austro-ungarica, che puntualmente avvenne il 25 giugno e travolse gli alpini. Non cogliendo la tragicit\u00e0 della situazione e lo scompiglio tra le linee, quello stesso giorno i comandi ordinarono un contrattacco invece di un ripiegamento, in una serie di ordini e contrordini che causarono il caos nelle linee italiane, con il solo risultato di aumentare il numero delle perdite. In questa battaglia gli alpini diedero un altissimo tributo di sangue, in ultimo vano poich\u00e9 il fronte degli Altipiani rimase inalterato, confermando il totale fallimento dell'offensiva italiana.\nIl morale, la propaganda e la giustizia militare.\nLe sanguinose e inconcludenti battaglie sul fronte italiano ebbero effetti diversi sugli eserciti contrapposti. L'andamento del morale delle forze imperial-regie fu altalenante per tutta la durata delle ostilit\u00e0: la propaganda austro-ungarica ebbe buon gioco nel presentare la dichiarazione di guerra dell'Italia come il tradimento di una trentennale alleanza proprio nel momento di massimo pericolo per la nazione, ottenendo come risposta un energico sostegno da parte della popolazione e dei soldati; le interminabili battaglie dell'Isonzo ebbero un effetto deprimente sul morale di numerosi reparti austro-ungarici, condannati a una difesa quasi statica sotto l'impressionante cannoneggiamento dell'artiglieria italiana, morale che tuttavia poteva avere improvvisi soprassalti positivi quando si tentava una controffensiva in forze come durante la \"Strafexpedition\" o la battaglia di Flondar.\nLa questione del morale e del valore bellico era legata anche alla nazionalit\u00e0 dei reparti, ma con risultati non sempre univoci: le unit\u00e0 ceche si fecero una cattiva fama sul fronte orientale, dove due reggimenti furono sciolti dopo che numerosi elementi erano passati dalla parte dei russi, mentre verso la fine del conflitto gli italiani arrivarono a costituire un'intera divisione con disertori cechi e slovacchi che avevano accettato di combattere contro il loro ex esercito; ma \u00e8 pur vero che, durante la nona battaglia dell'Isonzo, una decisa carica alla baionetta di un reggimento ceco sull'altura di Quota 144 blocc\u00f2 uno sfondamento italiano in direzione dell'Ermada, salvando l'intera linea austro-ungarica. La propaganda austro-ungarica sfrutt\u00f2 abilmente le pretese italiane sulle terre a est dell'Adriatico per rinsaldare il morale e la fedelt\u00e0 dei reparti slavi: gli sloveni, il cui presunto pacifismo era oggetto di battute di spirito, si rivelarono eccellenti combattenti sul fronte italiano come pure i reparti croati, che spesso avevano dato scarsa prova di s\u00e9 contro i russi. Le unit\u00e0 pi\u00f9 fedeli erano sempre ritenute quelle di lingua tedesca, ma anche i reparti bosniaci si rivelarono truppe d'\u00e9lite. A minare la capacit\u00e0 combattiva dell'Austria-Ungheria fu la sempre pi\u00f9 grave carenza di generi alimentari in tutto l'Impero: gi\u00e0 nel 1915 si erano avute le prime sommosse per la mancanza di cibo e la situazione divenne catastrofica dopo il duro inverno 1916-1917; nel marzo 1917 molti soldati si offrivano volontari per il servizio in prima linea solo per avere accesso alle migliori razioni alimentari riservate ai combattenti.\nIl morale dei soldati italiani and\u00f2 progressivamente calando con il proseguire delle battaglie sull'Isonzo, fino al tracollo di Caporetto. L'inizio delle ostilit\u00e0 fu accolto con un sentimento sostanzialmente positivo: i pi\u00f9 entusiasti erano i volontari \"irredentisti\" provenienti dalle terre italiane soggette al controllo di Vienna, i quali per\u00f2 non erano che un'esigua minoranza (si offrirono volontari per il Regio Esercito solo 881 triestini, meno dell'1% della comunit\u00e0 italiana della citt\u00e0, e 760 trentini su una popolazione di abitanti), oltretutto guardata con sospetto dagli altri soldati come possibili spie asburgiche. La massa della truppa accett\u00f2 senza particolare opposizione la mobilitazione, ma la segretezza del patto di Londra rese difficile spiegare loro le ragioni e gli obiettivi del conflitto se non per grandi e generiche linee. Il morale croll\u00f2 dopo l'esperienza delle prime battaglie sull'Isonzo, dove scontri sanguinosi portavano a miseri guadagni territoriali a mala pena visibili su una carta geografica, una situazione aggravata anche dalle pessime condizioni igieniche e dalla improvvisazione delle posizioni italiane (voluta anche per ragioni propagandistiche: vista l'enfasi sull'offensiva a oltranza, si riteneva contraddittorio spendere energie per allestire solide e confortevoli postazioni difensive).\nLa popolazione civile aveva scarsa percezione di ci\u00f2 che accadeva al fronte. Gi\u00e0 dopo la seconda battaglia dell'Isonzo, viste le immani perdite, il comando italiano diram\u00f2 l'ordine di non divulgare le statistiche sulle vittime se non fosse stato assolutamente necessario, togliendo ogni credibilit\u00e0 ai bollettini ufficiali. La situazione non era migliore sotto il profilo dei resoconti giornalistici: come in tutte le nazioni belligeranti, i giornalisti ammessi nel teatro di operazioni, accreditati in numero ridotto e soggetti a forte censura, interpretarono il loro ruolo in senso patriottico, come sostenitori della propria nazione e della necessit\u00e0 della vittoria finale, pi\u00f9 che come autori di una cronaca fedele e veritiera dei fatti da sottoporre all'opinione pubblica. Quando la realt\u00e0 poteva apparire come disfattismo, erano gli stessi giornalisti ad autocensurarsi, finendo per\u00f2 per alimentare l'insensibilit\u00e0 dell'alto comando a qualsiasi critica al suo operato. In questo scenario gli unici resoconti veritieri della vita al fronte non potevano che essere quelli dei soldati rientrati a casa per una licenza: un forte calo del sostegno dell'opinione pubblica alla guerra si registr\u00f2 nel Natale del 1915, in coincidenza con il rientro a casa dal fronte di varie migliaia di soldati, fatto che spinse il comando a imporre una severa stretta sulla concessione di licenze con conseguenti danni al morale delle truppe.\nSe Cadorna era sempre pronto a denunciare i resoconti disfattisti dannosi per il morale delle truppe, al tempo stesso mostr\u00f2 aperto disinteresse per attivit\u00e0 che potessero invece migliorare il morale dei soldati al fronte: la realizzazione di \"giornali di trincea\", scritti da soldati per i soldati, ricevette scarsa considerazione dai comandi e alcune opere come le \"case dei soldati\" realizzate dal presbitero Giovanni Minozzi, luoghi dove gli uomini smontati dal fronte potessero rilassarsi, leggere e studiare, erano iniziative in forma praticamente individuale. Inevitabilmente, questa situazione favor\u00ec insubordinazioni e ammutinamenti: gi\u00e0 l'11 dicembre 1915 si verific\u00f2 il primo episodio su vasta scala, quando 500 uomini della Brigata \"Ferrara\", reduci da sanguinosi scontri sul San Michele, protestarono violentemente per la mancata concessione di un turno di riposo. Due uomini furono condannati a morte da una corte marziale riunita nemmeno 24 ore dopo l'episodio.\nLa risposta dell'alto comando italiano agli episodi di insubordinazione tra le truppe fu il ricorso spietato a metodi di repressione violenta. In tutti gli eserciti belligeranti i tribunali militari agivano con scarsa attenzione ai diritti degli imputati e ai principi dell'equo processo, e molti dei comandanti in capo mostravano disprezzo per le norme legali che ostacolavano una rapida applicazione di pene severe ed esemplari. Cadorna fu l'unico per\u00f2 a pretendere per s\u00e9 il diritto di adattare ai propri fini il sistema di giustizia militare: dopo aver deplorato la riluttanza dei tribunali a emettere sentenze capitali e aver incoraggiato i comandanti sul campo a ricorrere alle esecuzioni sommarie, una direttiva dell'alto comando del settembre 1915 prescrisse di convocare formali tribunali militari solo quando si aveva la certezza dell'emissione di una pena severa, altrimenti era sufficiente una corte improvvisata sul campo, senza magistrati militari e senza possibilit\u00e0 di appellare le sentenze. Il 26 maggio 1916 si verific\u00f2 il primo caso documentato di decimazione, una pratica seguita durante la guerra nel solo esercito italiano: quando alcune centinaia di soldati di un reggimento inviato ad Asiago per opporsi alla \"Strafexpedition\" si presentarono all'appello con un giorno di ritardo, il colonnello comandante del reparto scelse a sorte dodici uomini e li fece fucilare per diserzione; la pratica della decimazione non era prevista dal Codice penale militare, ma Cadorna la approv\u00f2 incondizionatamente con una direttiva del novembre 1916. Non appena i soldati si resero conto che potevano essere giustiziati a prescindere dalle loro azioni individuali, ne furono terrorizzati e indotti all'ubbidienza assoluta.\nA dispetto di alcune denunce presentate da deputati socialisti, n\u00e9 il governo n\u00e9 il parlamento avviarono indagini sulla condotta dei tribunali militari italiani prima della fine della guerra. Al settembre 1919, quando fu infine proclamata un'amnistia per i reati commessi in guerra, i tribunali avevano avviato processi di cui giunti a sentenza, con condanne a morte (729 eseguite); i casi censiti di esecuzione sommaria o tramite decimazione sono pi\u00f9 di 300, anche se alcune stime arrivano oltre il migliaio di vittime. A titolo di paragone l'esercito francese, che disponeva di un numero doppio di effettivi dell'esercito italiano e che nel maggio 1917 speriment\u00f2 una serie di ammutinamenti su vasta scala arrivati a interessare quasi met\u00e0 delle divisioni al fronte, registr\u00f2 un totale di 600 soldati fucilati durante tutta la guerra e non pi\u00f9 di una dozzina di casi di esecuzione sommaria.\nLa disfatta di Caporetto.\nCon la linea austro-ungarica intorno a Gorizia a rischio di collasso a seguito dell'undicesima battaglia dell'Isonzo, l'alto comando di Vienna si appell\u00f2 ai tedeschi perch\u00e9 contribuissero a una controffensiva sul fronte italiano; Paul von Hindenburg ed Erich Ludendorff, comandanti supremi dell'esercito guglielmino, si accordarono quindi con il nuovo capo di stato maggiore austro-ungarico Arthur Arz von Straussenburg per l'organizzazione di un'offensiva combinata. Il generale tedesco Konrad Krafft von Dellmensingen fu inviato al fronte per un sopralluogo, che dur\u00f2 dal 2 al 6 settembre; terminate le varie verifiche e dopo aver vagliato le probabilit\u00e0 di vittoria, Dellmensingen torn\u00f2 in Germania per approvare l'invio degli aiuti, sicuro anche che la Francia, dopo il fallimento della seconda battaglia dell'Aisne ad aprile, non avrebbe attaccato.\nSette divisioni tedesche di eccellente livello furono unite ad altre cinque divisioni austro-ungariche nella nuova 14\u00aa Armata sotto il generale Otto von Below, sostenuta da pi\u00f9 di pezzi di artiglieria; l'ammassamento delle forze degli Imperi centrali sull'alto corso dell'Isonzo, tra Plezzo e Tolmino, inizi\u00f2 ai primi di settembre. Rapporti dalla ricognizione aerea e resoconti dei disertori riferirono agli italiani del movimento di truppe tedesche dirette nella zona dell'alto Isonzo e il 18 settembre Cadorna decise di passare a una linea difensiva nell'attesa degli eventi. L'alto comando dimostr\u00f2 tuttavia notevole scetticismo circa le notizie di un imminente attacco in forze e ancora il 23 ottobre Cadorna formul\u00f2 la previsione che non vi sarebbe stata alcuna operazione di rilievo almeno fino alla primavera del 1918.\nAlle 02:00 in punto del 24 ottobre le artiglierie austro-tedesche iniziarono a colpire le posizioni italiane dal monte Rombon all'alta Bainsizza, alternando lanci di gas a granate convenzionali, colpendo in particolare tra Plezzo e l'Isonzo; il fuoco preparatorio fu molto preciso, troncando ben presto le comunicazioni tra i comandi e le unit\u00e0 di prima linea: l'artiglieria italiana del XXVII Corpo d'armata comandato dal generale Pietro Badoglio rimase isolata e non apr\u00ec alcun fuoco di risposta. Quello stesso giorno gli austro-tedeschi attaccarono il fronte dell'Isonzo a nord, convergendo su Caporetto, un settore rimasto tranquillo dalla fine del 1916 e difeso solo da dieci delle trenta divisioni della 2\u00aa Armata del generale Capello: mettendo in pratica le nuove tattiche di infiltrazione gi\u00e0 sperimentate con successo sul fronte orientale, le truppe tedesche forzarono i punti deboli dello schieramento italiano, muovendo nei fondovalle per aggirare e prendere alle spalle le postazioni poste sulle cime delle montagne. Il fronte della 2\u00aa Armata si sgretol\u00f2 rapidamente e alle 17:00 i primi reparti tedeschi fecero il loro ingresso nella stessa Caporetto. Durante il primo giorno di battaglia gli italiani persero all'incirca, tra morti e feriti, soldati e altrettanti si ritrovarono intrappolati sul Monte Nero, mentre i loro avversari ebbero circa 6/ vittime.\nLa notizia dello sfondamento filtr\u00f2 con estrema lentezza fino al comando di Udine e solo la mattina del 25 ottobre la portata del disastro cominci\u00f2 a profilarsi: il fronte era stato spezzato in pi\u00f9 punti, il morale di diversi reparti era collassato e masse di uomini stavano defluendo con disordine verso le retrovie. Cadorna continu\u00f2 a temporeggiare e solo alle 02:50 del 27 ottobre ordin\u00f2 alla 2\u00aa e alla 3\u00aa Armata di ripiegare sulla linea del fiume Tagliamento: la ritirata delle forze del Duca d'Aosta, gi\u00e0 preparata dal suo comandante, si svolse con un certo ordine, ma i reparti di Capello furono praticamente abbandonati al loro destino, in una ritirata caotica caratterizzata da diserzioni e fughe. L'ampiezza del successo stup\u00ec gli stessi comandi austro-ungarici: Ludendorff, alle prese con la fase pi\u00f9 critica della battaglia di Passchendaele sul fronte occidentale, aveva fretta di ritirate le divisioni tedesche, lasciando l'inseguimento alle armate di Borojevi\u0107 dal Carso e di Conrad dal Trentino, ma le cattive comunicazioni e la spossatezza dei reparti ritardarono la progressione degli austro-ungarici.\nLa sera del 28 ottobre gli austro-germanici attraversarono il confine prebellico. Cadorna sperava di poter trattenere il nemico sul Tagliamento, ma il 2 novembre una divisione austro-ungarica riusc\u00ec ad attraversare il fiume a monte, stabilendo una testa di ponte sulla sponda occidentale, e il mattino del 4 novembre l'alto comando italiano ordin\u00f2 una ritirata generale dell'intero esercito fino al fiume Piave. Gli Imperi centrali mantennero la loro pressione sui reparti in ripiegamento: a Longarone il 9 novembre furono catturati uomini e 94 cannoni appartenenti alla 4\u00aa Armata del generale Mario Nicolis di Robilant e in un'altra occasione la 33\u00aa e 63\u00aa Divisione italiana consegnarono, dopo aver tentato di uscire dall'accerchiamento, uomini. In pianura per\u00f2 gli austro-tedeschi non ebbero analogo successo e molte unit\u00e0 italiane si riorganizzarono una volta raggiunta la linea del Piave; alle 12:00 del 9 novembre il ripiegamento dietro il fiume fu completato e i ponti furono fatti saltare.\nLa battaglia di Caporetto si tradusse in un disastro per gli italiani: le perdite ammontarono a morti, feriti e prigionieri, con altri soldati sbandati verso l'interno del paese. Le perdite materiali comprendevano pi\u00f9 di cannoni e veicoli a motore, mentre l'area ceduta aveva un'ampiezza di \u00a0km\u00b2.\nCadorna viene sostituito, l'esercito si riorganizza.\nLa disfatta di Caporetto provoc\u00f2 vari rivolgimenti in seno agli alti comandi italiani. Il governo Boselli and\u00f2 incontro a un voto di sfiducia e il 30 ottobre 1917 fu rimpiazzato da un esecutivo guidato da Vittorio Emanuele Orlando; il 9 novembre, dopo molte insistenze da parte del nuovo presidente del consiglio, Cadorna lasci\u00f2 il comando dell'esercito nelle mani del generale Armando Diaz e assunse la carica di rappresentante italiano presso il neocostituito Consiglio militare interalleato a Versailles.\nLa nuova linea difensiva italiana si attest\u00f2 lungo la sponda meridionale del Piave, dalla foce sul mare Adriatico fino al massiccio del monte Grappa a ovest, da dove si ricollegava poi al vecchio fronte sull'altopiano di Asiago e nel Trentino meridionale. Il nuovo fronte era pi\u00f9 corto di circa 170 chilometri, un fatto che aiutava gli italiani: Diaz poteva schierare solo 33 divisioni intatte e pronte al combattimento, circa met\u00e0 di quelle disponibili prima di Caporetto. Per rimpinguare i ranghi si ricorse alla mobilitazione dei diciottenni della classe 1899 (i cosiddetti \"Ragazzi del '99\") e per il febbraio 1918 altre 25 divisioni erano state ricostituite. Entro l'8 dicembre 1917 sei divisioni francesi e cinque britanniche con artiglieria e unit\u00e0 di supporto (in tutto circa francesi e britannici) erano affluite in Italia e, sebbene non entrate subito in azione, funsero da riserva strategica permettendo al Regio Esercito di concentrare le proprie truppe in prima linea. I tedeschi, al contrario, trasferirono a occidente met\u00e0 dei propri cannoni gi\u00e0 a novembre e poi il grosso delle proprie truppe ai primi di dicembre, lasciando soli gli austro-ungarici.\nIl primo segno di riscossa dei reparti italiani avvenne per merito della 4\u00aa Armata del generale di Robilant che, stanziata sul Cadore, si era ritirata il 31 ottobre con l'ordine di organizzare la difesa del monte Grappa e di realizzare la saldatura tra le truppe dell'Altopiano di Asiago e quelle schierate lungo il Piave; la nuova posizione da difendere a tutti i costi era di vitale importanza per l'intero esercito, dato che una sua caduta avrebbe trascinato con s\u00e9 l'intero fronte. L'armata riusc\u00ec a mantenerla contro vari assalti degli austro-ungarici a met\u00e0 novembre. Gli austro-ungarici fermarono poi gli attacchi in attesa della primavera successiva, anche se piccole schermaglie si protrassero fino al 23 dicembre; la fine della guerra contro la Russia consent\u00ec poi alla maggior parte delle truppe impiegate sul fronte orientale di spostarsi su quello italiano, in vista di un'offensiva risolutiva.\nDiaz dedic\u00f2 molta cura a migliorare il trattamento dei soldati onde guarire i guasti del morale dei reparti: la giustizia militare rimase severa ma furono abbandonate le pratiche pi\u00f9 rigide, prima tra tutte la decimazione; vi furono miglioramenti nel vitto e nell'allestimento delle postazioni, fu aumentata la paga e la frequenza e durata delle licenze. Fra le risorse messe in campo per reagire alla disfatta e riarmare lo spirito di resistenza dei soldati, si fece ricorso a un certo numero di intellettuali e artisti scelti fra i soldati competenti in quelle aree, che furono impegnati nella redazione dei giornali di trincea per curare il morale, intrattenere le armate impegnate nella difesa del Piave e i soldati nelle retrovie. Proprio nel periodo tra Caporetto e Vittorio Veneto, l'utilizzo di disegnatori, illustratori e pittori si fece pi\u00f9 che mai importante: questi furono incaricati di creare vignette per i giornali delle armate, manifesti propagandistici, cartoline e in generale per rendere pi\u00f9 efficace e comunicativo l'immaginario della guerra e delle vicende al fronte. Queste \"truppe scelte\" dell'intellettualit\u00e0 militare trovarono identit\u00e0 e voce nel servizio P (Propaganda), diretto ad attuare una capillare campagna di promozione dello spirito patriottico, utilizzando la psicologia, la pedagogia e soprattutto la retorica.\nParallelamente il servizio P pianific\u00f2 e miglior\u00f2 la censura, soprattutto per quanto riguardava i giornali. In questo caso si diede maggior impegno nel rendere le notizie pi\u00f9 semplici e di carattere ideologizzante, eliminando dai giornali destinati alle truppe i rapporti con i paesi alleati, gli avvenimenti in Russia, i quattordici punti di Wilson e soprattutto la pace. Allo stesso tempo veniva elogiata la guerra dell'Italia, le notizie avevano un carattere educativo e politico, dirette in particolare al soldato, che in questo modo manteneva un contatto col paese: si otteneva cos\u00ec una propaganda senza l'utilizzo di rime o manifesti altisonanti, ma col naturale commento delle notizie. Fondamentale era perci\u00f2 la collaborazione nella stesura dei giornali dei soldati stessi, a volte redatti da piccolissimi reparti, dove il fante aveva l'opportunit\u00e0 di leggere e immedesimarsi nelle vignette divertenti, fatte spesso da uomini che conosceva, che celebravano il suo reparto e rappresentavano la vita in trincea con umorismo.\nL'ampliamento della forza aerea.\nQuando allo scoppio del conflitto l'Italia si era dichiarata neutrale, era stato varato un intenso programma di addestramento e riorganizzazione dei reparti aerei, che furono inquadrati nel Corpo Aeronautico Militare (CAM) anche se, proprio a causa della sua tardiva entrata in guerra, l'aeronautica non pot\u00e9 beneficiare fin dall'inizio dei progressi tecnici in campo aviatorio che invece avevano interessato gli altri paesi. Le 15 squadriglie divise in tre gruppi che componevano il CAM furono distribuite tra la 2\u00aa Armata (2\u00ba Gruppo volo), la 3\u00aa Armata (1\u00ba Gruppo volo) e a difesa della citt\u00e0 di Pordenone (3\u00ba Gruppo caccia terrestre), mentre la sezione idrovolanti in seno alla marina fu schierata lungo la costa adriatica. Alla data della terza battaglia dell'Isonzo per\u00f2 la forza aerea sub\u00ec dei grossi cambiamenti: la crescente necessit\u00e0 di velivoli per ricognizione e bombardamento port\u00f2 un incremento della forza complessiva del CAM, che arriv\u00f2 a contare 35 squadriglie dotate dei pi\u00f9 moderni aerei di progettazione italiana e francese.\nPi\u00f9 o meno verso la fine del 1917, il CAM sub\u00ec un'ulteriore riorganizzazione, dotandosi di una struttura di comando semplificata, che rifletteva le accresciute dimensioni e l'importanza assunte dal servizio aereo. Adesso ciascuna delle armate italiane possedeva un proprio reparto di volo, mentre il comando supremo disponeva di un'unit\u00e0 aerea autonoma incaricata di effettuare missioni di ricognizione a lungo raggio e di bombardamento dalla regione di Udine, a supporto delle operazioni di terra sul fronte dell'Isonzo. In termini generali il CAM, nei primi mesi del 1917, giunse a schierare 62 squadriglie, dodici delle quali erano ora incaricate di compiti da caccia ed equipaggiate con monoposto Nieuport costruiti su licenza dalla Aermacchi. La forza aerea intervenne in appoggio alle operazioni sull'Isonzo e la Bainsizza, mentre i bombardieri Caproni attaccarono pi\u00f9 volte l'arsenale di Pola in agosto e la base navale di Cattaro in ottobre.\nAl momento della battaglia di Caporetto erano state organizzate altre 15 squadriglie da caccia; nonostante la disfatta che costrinse i reparti dell'aviazione a ripiegare e abbandonare molti mezzi e materiali, esse crebbero ancora di numero nel corso del conflitto, tanto che al momento dell'armistizio la forza caccia italiana era di 75 squadriglie in tutto (comprese tre squadriglie francesi e quattro britanniche). Al termine del conflitto la forza aerea del CAM era in costante aumento: i reparti aerei in prima linea potevano contare su velivoli e mentre nel 1915 l'industria bellica italiana aveva sfornato solo 382 aerei e 606 motori aeronautici, nel 1918 i velivoli prodotti furono e i motori ben .\nIl 1918.\nAll'inizio del 1918 la situazione era critica per l'Austria-Ungheria: dopo che i francesi ebbero reso pubblico il tentativo di pace separata intrapreso da Carlo I nel marzo 1917, i tedeschi imposero all'alleato una quasi totale sottomissione economica e politica, e in vista delle loro offensive di primavera sul fronte occidentale, imposero agli austro-ungarici un nuovo attacco sul fronte italiano. I margini di manovra per gli austro-tedeschi andavano per\u00f2 progressivamente riducendosi: la situazione degli Imperi centrali sul piano dei rifornimenti, sia alimentari sia di materie prime, si faceva sempre pi\u00f9 precaria, mentre al contrario i rifornimenti statunitensi, almeno sul fronte occidentale, iniziavano ad avere un peso effettivo sul bilancio della guerra.\nLe forze imperial-regie erano allo stremo dopo il grande sforzo militare e logistico di Caporetto, che non aveva prodotto un completo crollo dell'esercito italiano: le 53 divisioni ammassate al fronte avevano un numero di effettivi pari alla met\u00e0 se non meno dell'organico previsto, i ranghi erano pieni di reclute diciassettenni o di anziani e il tracollo della produzione industriale aveva iniziato a riflettersi negativamente sulle dotazioni di armi ed equipaggiamenti. La propaganda degli Alleati, ora molto pervicace, aveva fatto breccia tra le truppe, rendendo sempre pi\u00f9 auspicabile ai soldati una rapida conclusione delle ostilit\u00e0. La carenza di cibo in tutta la nazione si era fatta catastrofica e ai tumulti organizzati dai gruppi nazionalisti o dai movimenti socialisti, ispirati dalla rivoluzione russa, si aggiunsero vere e proprie sommosse per il pane: ad aprile 1918 almeno sette divisioni erano state richiamate in patria per il mantenimento dell'ordine. Lo stesso generale Borojevi\u0107 sugger\u00ec di non sacrificare ci\u00f2 che rimaneva dell'esercito in ormai inutili offensive, bens\u00ec di conservarlo per far fronte ai disordini, ma l'alto comando fu irremovibile dai suoi piani per un attacco risolutivo sul fronte italiano.\nL'ultimo attacco austro-ungarico.\nIn sede di pianificazione del colpo finale da vibrare all'Italia, sorse un'accesa disputa tra i generali von H\u00f6tzendorf, che era stato posto al comando del settore trentino, e Borojevi\u0107. Il primo riteneva pi\u00f9 vantaggioso che l'offensiva si sviluppasse sul Grappa, mentre il secondo riteneva che la direttrice principale doveva puntare sull'isola Grave di Papadopoli, alle foci del Piave. Intervenne allora l'arciduca Giuseppe Augusto d'Asburgo-Lorena che, per accontentare i due ufficiali, decise di autorizzare l'attacco da entrambi i settori, diluendo le forze lungo tutto il fronte.\nIl 15 giugno la progettata offensiva ebbe inizio, dopo aver radunato circa 678 battaglioni e pezzi d'artiglieria, cui gli italiani potevano opporre 725 battaglioni e pezzi d'artiglieria: per prima cosa, fu eseguita una diversione al passo del Tonale, che fu facilmente rintuzzata; il generale Diaz, peraltro, non se ne preoccup\u00f2. Infatti gli obiettivi dell'offensiva erano stati rivelati agli italiani da alcuni disertori, permettendogli di spostare due armate nelle zone designate dai comandi austro-ungarici. Perci\u00f2 l'offensiva di Conrad sul monte Grappa si risolse quasi subito in un grave insuccesso, con miseri guadagni territoriali in poco tempo annullati dai contrattacchi italiani. Sul Piave la situazione sembr\u00f2 in un primo momento migliore, le truppe di Borojevi\u0107 furono capaci di attraversare il fiume e costituire una serie di teste di ponte, in particolare nella zona del Montello; entro il primo giorno soldati austro-ungarici furono traghettati sulla sponda meridionale del Piave, ma le acque ingrossate dalle piogge e il fuoco dell'artiglieria italiana impedirono di stabilire un sicuro passaggio sul fiume. Gi\u00e0 il secondo giorno divenne chiaro che l'offensiva era fallita: gli austro-ungarici furono confinati sulle rive dalla caparbia resistenza degli italiani, che il 19 giugno passarono al contrattacco. Senza pi\u00f9 riserve con cui alimentare l'offensiva, il mantenimento delle teste di ponte diveniva inutile e la sera del 20 giugno l'alto comando austro-ungarico ordin\u00f2 la ritirata. Gli ultimi reparti di Borojevi\u0107 lasciarono la sponda meridionale il 23 giugno, concludendo cos\u00ec la battaglia.\nDopo sei mesi di rinforzo e riorganizzazione l'esercito italiano fu capace di resistere all'attacco, ma Diaz non sfrutt\u00f2 l'occasione per contrattaccare perch\u00e9, temendo che la controffensiva non avrebbe avuto l'effetto sperato, prefer\u00ec aspettare i rinforzi statunitensi, che per\u00f2 gli furono negati: in Italia fu inviata una modesta missione militare, al comando del brigadier generale Charles Treat e forte di solo un reggimento (colonnello William Wallace) con pochi reparti di supporto. Il Regio Esercito rimase quindi sulla difensiva, anche perch\u00e9 le perdite furono elevate: uomini di cui ben prigionieri; anche lo schieramento austro-ungarico aveva molto sofferto, con un totale di vittime ( i prigionieri). Determinante per le forze italiane era stato l'apporto dell'aviazione, soprattutto nelle azioni d'appoggio tattico, di bombardamento e d'interdizione: il corpo per\u00f2 sub\u00ec la perdita, il 19 giugno, dell'asso Francesco Baracca, abbattuto sul Montello. La conquista della supremazia aerea da parte italiana fu confermata dal pacifico volo su Vienna, operato da sette biplani monomotori SVA il 9 agosto 1918 che, guidati da Gabriele D'Annunzio, lanciarono migliaia di manifesti propagandistici in un'azione che ebbe una vastissima eco morale e propagandistica sia in Italia sia all'estero, e compromise sensibilmente l'opinione pubblica dell'Impero asburgico..\nL'offensiva dell'esercito italiano.\nTra luglio e ottobre 1918 la consistenza delle forze austro-ungariche sul fronte italiano scese da a effettivi; agli uomini messi fuori combattimento dalle malattie (l'influenza spagnola fece la sua comparsa attorno a Padova in luglio e da qui si spost\u00f2 verso est) e dalla carenza di viveri, si sommarono le sempre pi\u00f9 estese diserzioni, favorite da una costante erosione del morale data dalla pervasiva propaganda nemica e dalla diffusione ormai incontrollata delle istanze nazionaliste nell'Impero. Anche cos\u00ec, tuttavia, le forze di Borojevi\u0107 mantennero una certa coesione: non vi furono ammutinamenti tra i soldati almeno fino alla fine di ottobre e anche allora furono limitati a pochi reparti. Sull'altro lato del fronte, le forze di Diaz continuavano invece a crescere. Per ottobre erano disponibili 57 divisioni di fanteria e quattro di cavalleria, tra cui tre divisioni britanniche, due francesi, una cecoslovacca e una legione romena, distribuite in una serie di armate pi\u00f9 piccole e maneggevoli di quelle dei tempi delle battaglie dell'Isonzo; la superiorit\u00e0 degli Alleati in fatto di artiglieria e aerei era schiacciante, ma Diaz continuava a rimandare il lancio di un'offensiva risolutiva.\nAi primi di agosto 1918, ormai esaurito l'impeto dell'offensiva tedesca in Francia, gli Alleati passarono al contrattacco lungo l'intero fronte occidentale, e a settembre avevano ormai scardinato il complesso sistema fortificato tedesco. I ministri Orlando e Sonnino, e con loro gli alti comandi alleati, sollecitarono ripetutamente Diaz perch\u00e9 desse inizio all'attacco risolutivo e il generale dovette piegarsi. Il piano italiano fu pronto per il 9 ottobre e i primi ordini operativi raggiunsero i comandi il 12 ottobre: alla 4\u00aa Armata del generale Gaetano Giardino fu affidato l'importante compito di dividere la massa austro-ungarica del Trentino da quella del Piave, attaccando sul fronte del monte Grappa; l'8\u00aa (con il corpo d'assalto e gli arditi del Generale Francesco Saverio Grazioli, il quale diede un contributo determinante), la 10\u00aa e la 12\u00aa Armata avrebbero attaccato lungo il fiume. Diaz elabor\u00f2 un piano di attacco massiccio su un unico punto invece che su tutta la linea, nel tentativo di sfondare le difese e tagliare le vie di collegamento con le retrovie; la scelta ricadde sulla cittadina di Vittorio Veneto, considerata un probabile punto di rottura, poich\u00e9 in questa citt\u00e0 si trovava la congiunzione tra la 5\u00aa e la 6\u00aa Armata austro-ungarica\nL'attacco sul Grappa inizi\u00f2 in perfetto orario il 24 ottobre, anche se le piogge e l'ingrossarsi delle acque del Piave avevano obbligato a posticipare l'inizio dell'offensiva lungo il corso del fiume; l'offensiva della 4\u00aa Armata, per\u00f2, sino al 28 ottobre non raccolse alcun successo e in alcuni punti le minime avanzate italiane subirono il pronto ed efficace contrattacco nemico. Le condizioni meteorologiche ritardarono l'inizio dell'offensiva sul Piave fino alla sera del 26 ottobre: le truppe italiane, britanniche e francesi riuscirono a stabilire delle teste di ponte sulla riva settentrionale nonostante la dura resistenza austro-ungarica e la difficolt\u00e0 di gettare delle passerelle sul fiume in piena; il 28 ottobre il comando supremo italiano prescrisse la prosecuzione dell'offensiva a tempo indeterminato, finch\u00e9 l'attacco sul Piave non fosse uscito dalla fase di stallo.\nL'Austria-Ungheria era ormai in preda a forti disordini interni, che si ripercossero sul fronte: i reparti imperiali iniziarono a dividersi su base etnica e nazionale, rifiutandosi di eseguire gli ordini degli alti comandi. Dopo aver ordinato un primo arretramento sul corso del fiume Monticano gi\u00e0 il 28 ottobre, la sera del 29 il generale Borojevi\u0107 ottenne infine l'autorizzazione dall'alto comando ad avviare una ritirata generale lungo tutto il fronte; il 30 ottobre le forze italiane dilagarono in massa oltre il Piave, lanciandosi all'inseguimento dei reparti austro-ungarici: la resistenza delle retroguardie nemiche si rivel\u00f2 debole e quella stessa mattina i primi contingenti italiani entrarono a Vittorio Veneto, circa 16 chilometri oltre il Piave, raggiungendo poi il corso della Livenza.\nIl collasso dell'impero.\nIl 28 ottobre l'Austria-Ungheria chiese agli Alleati l'armistizio. La nazione era al collasso e oramai i diversi movimenti indipendentisti stavano facendo di tutto per sfruttare la situazione. A Praga la richiesta di armistizio provoc\u00f2 una decisa reazione dei cechi: il Consiglio nazionale cecoslovacco si riun\u00ec a palazzo Gregor e assunse le funzioni di un vero e proprio governo, impartendo agli ufficiali austriaci nel castello di Hrad\u010dany l'ordine di trasferire i poteri e proclamando l'indipendenza dello Stato ceco. Quella sera le truppe austriache nel castello deposero le armi. Sempre il 28, il Parlamento croato dichiar\u00f2 che, da quel momento, Croazia e Dalmazia avrebbero fatto parte di uno \"Stato nazionale sovrano di sloveni, croati e serbi\"; analoghe dichiarazioni pronunciate a Laibach e Sarajevo legarono queste regioni all'emergente Regno dei Serbi, Croati e Sloveni.\nIl 29 ottobre il Consiglio nazionale slovacco si associ\u00f2 in una nuova entit\u00e0, insistendo sul diritto della regione slovacca alla \"libera autodeterminazione\". Il 30 ottobre, mentre Vienna si affannava per giungere all'armistizio con gli Alleati, il porto austriaco di Fiume, che da due giorni era parte del sedicente Regno serbo-croato-sloveno, proclam\u00f2 la propria indipendenza chiedendo di unirsi all'Italia. A Budapest il conte Mih\u00e1ly K\u00e1rolyi form\u00f2 un governo ungherese e, avuto il consenso di Carlo I, rinneg\u00f2 l\"Ausgleich\" del 1867, quindi intavol\u00f2 trattative con le forze francesi in Serbia; l'imperatore invece procedette a consegnare la k.u.k Kriegsmarine agli slavi meridionali e la flottiglia del Danubio all'Ungheria. Il 30 vide anche l'arrivo a Villa Giusti, vicino a Padova, della delegazione austro-ungarica per l'armistizio. Il 1\u00ba novembre Sarajevo si dichiar\u00f2 parte dello \"Stato sovrano degli slavi meridionali\", mentre Vienna e Budapest erano scosse da rivoluzioni bolsceviche, che furono domate entro l'agosto 1919.\nL'armistizio.\nLe lunghe colonne di soldati, rifornimenti e artiglierie delle armate austro-ungariche in ritirata furono bersagliate da oltre 600 aerei italiani, francesi e britannici, un bombardamento feroce da cui gli uomini non avevano modo di difendersi.\nIl 3 novembre la delegazione firm\u00f2 a Villa Giusti presso Padova l'armistizio che sarebbe entrato in vigore il giorno successivo. Lo stesso giorno gli italiani entrarono a Trento, la Regia Marina sbarc\u00f2 truppe a Trieste, sul fronte occidentale gli Alleati accolsero la richiesta formale di armistizio avanzata dal governo tedesco. Alle ore 15:00 del 4 novembre sul fronte italiano cessarono i combattimenti; quella notte, ricord\u00f2 l'ufficiale d'artiglieria britannico Hugh Dalton: \u00ab [...] il cielo era illuminato dalla luce dei fal\u00f2 e dagli spari di razzi colorati. [..] Dietro di noi, in direzione di Treviso, si sentiva un lontano rintocco di campane, e canti ed esplosioni di gioia ovunque. Era un momento di perfezione e compimento\u00bb.\nIl generale Armando Diaz diede notizia all'intero paese della conclusione del conflitto firmando l'ultimo bollettino di guerra, passato poi alla storia come il \"Bollettino della Vittoria\", che concludeva con queste parole: \u00ab [...] i resti di quello che fu uno dei pi\u00f9 potenti eserciti del mondo, risalgono in disordine e senza speranza le valli che avevano disceso con orgogliosa sicurezza\u00bb.\nIl giorno seguente furono occupate Rovigno, Parenzo, Zara, Lissa; la citt\u00e0 di Fiume, pur non prevista tra i territori nei quali sarebbero state inviate forze italiane come specificato da alcune clausole dell'armistizio, fu occupata in seguito al proclama d'unione all'Italia, emanato il 30 ottobre dal Consiglio nazionale. L'esercito forz\u00f2 anche la linea del patto di Londra e diresse su Lubiana, ma fu fermato poco oltre Postumia dalle truppe serbe. Fu invece in base all'art. 4 dell'armistizio di Villa Giusti che l'Italia legittim\u00f2 la sua occupazione oltre la linea del Brennero. La precariet\u00e0 della situazione e il timore diffuso che il conflitto contro la Germania potesse ancora protrarsi per un paio di mesi spinsero infatti le autorit\u00e0 militari a ordinare l'avanzata del III Corpo d'armata su Landeck e Innsbruck. L'occupazione fu quindi giustificata con la necessit\u00e0 \u00abdi assicurare all'Esercito italiano due solide teste di ponte sull'Inn per ogni eventuale cambiamento di situazione\u00bb. Al suo culmine il contingente italiano raggiunse il numero di 20/ uomini, che si ridussero gradualmente fino al definitivo ritiro avvenuto entro il dicembre 1920.\nBilancio e conseguenze.\nAll'indomani dell'armistizio, i problemi militari dell'Italia erano numerosi e andavano dal consolidamento di una nuova linea di confine alla riorganizzazione dei servizi territoriali e delle unit\u00e0 combattenti, dall'assistenza alle popolazioni delle terre liberate e occupate alla raccolta del bottino di guerra, dal riordino degli ex prigionieri che affluivano numerosi. Al contempo, il governo riteneva imperativo iniziare la smobilitazione, reclamata a gran voce dal paese.\nIl problema maggiore nell'immediato dopoguerra per l'esercito fu comunque la riorganizzazione dell'apparato militare, che necessitava di un ammodernamento. Se Caporetto fu essenzialmente una sconfitta dovuta all'imprevidenza e alle sottovalutazioni dell'alto comando, numerosi furono gli episodi che rivelarono inadeguatezze nella conduzione delle operazioni e scarsa adattabilit\u00e0 alle esigenze moderne; la strage sofferta sull'Ortigara aveva offerto un chiaro esempio di ostinato rifiuto nell'azione in profondit\u00e0 e l'insistenza sull'offensiva ad ampio fronte. Si poneva quindi la necessit\u00e0 di snellimento dei reparti in vista di una maggiore autonomia, manovrabilit\u00e0 e potere decisionale, cos\u00ec come avevano fatto con profitto le forze austro-tedesche.\nAlla conferenza di pace di Parigi, la delegazione italiana capitanata da Orlando impugn\u00f2 il patto di Londra del 1915 e domand\u00f2, oltre alla sua integrale applicazione, anche la concessione della citt\u00e0 di Fiume, in virt\u00f9 della maggioranza etnica italiana e del proclama del 30 ottobre. La citt\u00e0 per\u00f2, in base al patto, era stata espressamente assegnata quale principale sbocco marittimo a un eventuale Stato croato o ungherese: gli Alleati negarono fin dall'inizio le richieste dell'Italia, i cui dirigenti peraltro erano divisi su come agire. Se Orlando, amareggiato, abbandon\u00f2 per protesta la conferenza di pace, il nuovo presidente del consiglio Francesco Saverio Nitti ribad\u00ec la posizione italiana e nel contempo inizi\u00f2 delle trattative dirette col nuovo Regno dei Serbi, Croati e Sloveni.\nIl 10 settembre 1919 Nitti sottoscrisse il trattato di Saint-Germain, che definiva i confini italo-austriaci ma non quelli orientali. La neonata Prima Repubblica Austriaca cedette all'Italia il Trentino-Alto Adige, l'Istria, l'intera Venezia Giulia fino alle Alpi Giulie (incluse la cittadina di Volosca e le isole del Carnaro), la Dalmazia settentrionale nei suoi confini amministrativi fino al porto di Sebenico incluso e tutte le isole prospicienti, il porto di Valona e l'isolotto di Saseno in Albania (occupati nel corso del conflitto). Il trattato prevedeva inoltre il diritto di chiedere aggiustamenti dei confini con i possedimenti franco-britannici in Africa.\nIl trattato non accontent\u00f2 nessuno. La Jugoslavia, infatti, rivendicava come propri quei territori che erano stati riconosciuti all'Italia; essa, a sua volta, mirava a occupare Fiume che le era stata negata. L'irredentismo nazionalista, rafforzatosi nel corso della guerra, and\u00f2 su posizioni di aperta e radicale contestazione alle decisioni del governo; dopo l'abbandono della conferenza da parte dei delegati italiani, il mito della \"vittoria mutilata\" e le mire espansionistiche nell'Adriatico divennero i punti di forza del movimento. Presto raccolse le tensioni di una fascia sociale eterogenea, nella quale erano compresi pure gli Arditi, gli unici capaci di dare una svolta coraggiosa all'atteggiamento del governo. In molti ambienti si diffuse la convinzione, alimentata dai giornali e da alcuni intellettuali, che gli oltre morti della guerra erano stati traditi, mandati inutilmente al macello, e che tre anni di sofferenze erano serviti solo a distruggere l'Impero asburgico ai confini d'Italia per costruirne uno nuovo e ancora pi\u00f9 ostile.\nIl 12 settembre 1919, una forza volontaria irregolare di nazionalisti ed ex combattenti italiani, guidata dal poeta D'Annunzio, occup\u00f2 militarmente la citt\u00e0 di Fiume e ne pretese l'annessione all'Italia. Il governo Nitti temporeggi\u00f2 dinanzi quest'azione di forza e lasci\u00f2 la scottante questione internazionale al quinto governo Giolitti, che riusc\u00ec a sbloccare la situazione: Giolitti raggiunse un accordo con gli jugoslavi e Fiume fu riconosciuta citt\u00e0 indipendente. D'Annunzio e i suoi legionari furono costretti ad abbandonare la citt\u00e0 solo dopo un intervento di forza nel dicembre 1920.\nLe vittime.\nUn conteggio delle vittime riportate dalle forze armate del Regno d'Italia nella prima guerra mondiale, comprensivo delle perdite su tutti i teatri in cui furono coinvolte le truppe italiane, fu realizzato dal demografo italiano Giorgio Mortara nel 1925 sulla base di dati ufficiali del governo, stimando un totale di militari italiani caduti durante il conflitto cos\u00ec ripartiti: uccisi in azione o morti per le ferite riportate, morti di malattie e invalidi deceduti durante il periodo compreso tra il 12 novembre 1918 e il 30 aprile 1920 a causa delle ferite riportate in guerra. Altre fonti innalzano questo totale fino a militari morti per tutte le cause durante il conflitto, oltre a indicare una stima di circa di feriti di cui invalidi. A titolo di paragone, le vittime causate dalle tre guerre d'indipendenza italiane sono stimate in meno di uomini in totale, mentre i caduti militari italiani nella seconda guerra mondiale sono stimati in poco pi\u00f9 di uomini.\nLe perdite militari totali (morti, feriti e dispersi presunti morti) riportate dagli austro-ungarici sul fronte italiano sono stimate in circa uomini; un'altra stima arriva a circa morti e feriti. Le vittime totali tra i militari austro-ungarici nel corso del conflitto ammontano a circa caduti su tutti i fronti. Le perdite riportate dagli Alleati sul fronte italiano ammontano a morti e feriti per i britannici, 480 morti e feriti per i francesi, 3 morti e 5 feriti per gli statunitensi.\nIl totale dei morti civili dell'Italia per ogni causa \u00e8 stimato in circa vittime, principalmente causate da malnutrizione e carenze alimentari, cui sommare altri morti da imputare all'influenza spagnola esplosa verso la fine delle ostilit\u00e0. Solo una frazione minima di tale cifra \u00e8 stata provocata direttamente da azioni militari: , di cui periti in attacchi contro navi, 958 in bombardamenti aerei e 147 in bombardamenti navali. Una stima delle vittime civili austro-ungariche durante tutto il conflitto ammonta a morti \"attribuibili alla guerra\", principalmente causati da malnutrizione.\nLa guerra comport\u00f2 anche vasti spostamenti di popolazione: circa civili residenti in Friuli e nelle zone occupate dall'esercito italiano furono internati per questioni di sicurezza militare, spesso sulla base di accuse generiche o infondate, venendo trasferiti con la forza in altre regioni della penisola (gruppi furono inviati anche in Sardegna e Sicilia); il comando italiano decret\u00f2 inoltre il trasferimento di tutti i civili che vivevano nelle zone vicino al fronte ( persone solo nel primo anno di guerra), a cui si aggiunsero poi altri sfollati fuggiti dall'altopiano di Asiago durante la \"Strafexpedition\" e dal Friuli e dal Veneto dopo Caporetto. Allo stesso modo, le autorit\u00e0 austro-ungariche decretarono l'internamento dei cittadini italiani sorpresi all'interno dell'impero allo scoppio della guerra, oltre ai sospettati di spionaggio o di simpatia con il nemico: circa civili furono internati, anche se solo , maschi in et\u00e0 di leva, furono trattenuti fino alla fine delle ostilit\u00e0. Nei primi mesi di guerra fu dato avvio a una vasta evacuazione del Trentino e del Litorale austriaco, spostando fino a civili nelle zone interne dell'Impero dove furono ospitati in una serie di campi di fortuna, in condizioni igieniche e di approvvigionamento viveri spesso molto precarie.\nGli episodi di atrocit\u00e0 nei confronti dei civili furono rari. A fine maggio 1915 il comando italiano di Villesse ordin\u00f2 l'arresto dell'intera popolazione del villaggio e la fucilazione di sei civili sulla base di vaghi rapporti, che riferivano di spari contro le truppe italiane; una settimana dopo gli italiani rastrellarono tutta la popolazione maschile di una dozzina di villaggi tra Caporetto e Tolmino, accusati di spionaggio e di fornire ricovero ai disertori, e sottoposero gli ostaggi a decimazione fucilando sei civili tratti a sorte. Il Friuli occupato dagli austro-ungarici dopo Caporetto fu sottoposto a legge marziale, ma una commissione d'indagine italiana istituita dopo la guerra concluse che le sentenze capitali eseguite a danno di civili furono in definitiva molto poche; le forze imperiali eseguirono requisizioni su larga scala di viveri e bestiame, provocando una grave crisi alimentare che caus\u00f2 almeno morti d'inedia tra la popolazione civile prima della fine del conflitto."}
{"id": "1557566", "revid": "121061366", "url": "https://it.wikipedia.org/wiki?curid=1557566", "title": "Spia dell'olio", "text": "La spia dell'olio \u00e8 un dispositivo di segnalazione luminoso presente su automobili, motociclette e motorini, volto ad avvisare il conducente del veicolo di una condizione non ottimale riguardante l'olio motore, il cui significato cambia a seconda del tipo di motore.\nVerifica del funzionamento della spia.\nPer assicurare il funzionamento di tale spia, all'accensione del quadro strumenti del veicolo essa si accende assieme alle altre spie della strumentazione, tuttavia \u00e8 necessario che all'avvio del motore (o inserimento della marcia in alcuni casi) queste spie si spengano, poich\u00e9 il loro permanere in uno stato di accensione indica un problema segnalato dalle spie rimaste accese.\nMotore a quattro tempi.\nQuesta spia \u00e8 presente sui motori che per la lubrificazione del motore utilizzano la pompa di mandata dell'olio, la quale manda in pressione l'olio in modo che questo raggiunga tutte le parti del motore. La spia dell'olio ha il compito di segnalare l'insufficiente pressione dell'olio. Quest'insufficienza di pressione pu\u00f2 essere data da:\n\u00c8 intuitivo come tale spia non riesca a segnalare un livello d'olio inferiore al livello minimo richiesto, a meno che non scenda di molto sotto a tale livello, per questo motivo, per i motori a quattro tempi \u00e8 prevista la presenza di un'asta di campionatura, la quale \u00e8 munita di segni, sia per il livello massimo, che per il livello minimo e che viene introdotta nel serbatoio dell'olio per verificarne la quantit\u00e0 manualmente o la presenza dell'obl\u00f2, che permette di verificare il livello dell'olio con solo la sua visione.\nQuesta spia dell'olio (pressione) non \u00e8 presente nei motori sprovvisti di tale pompa di mandata, dato che non ne hanno bisogno, o nei compressori dell'aria, ma rimane il sistema di controllo del livello tramite asta, obl\u00f2 o entrambi.\nA partire dal terzo millennio sono comparse alcune vetture che sono dotate di sensori del livello d'olio, permettendo quindi di venire avvertiti se il livello d'olio scenda sotto un determinato valore, altri sistemi invece sono dotati di calendari chilometrici, che mandano un allarme o messaggio per il rabbocco dell'olio o la sua sostituzione.\nMotore a due tempi.\nNei motori con miscelazione automatica, attuata da un miscelatore, tale spia ha il compito di segnalare lo scarso livello dell'olio, presente nell'apposito serbatoio e che potrebbe portare all'esaurimento dell'olio durante la marcia e una ridotta immissione d'olio nel motore."}
{"id": "1557567", "revid": "713168", "url": "https://it.wikipedia.org/wiki?curid=1557567", "title": "Bonaventura Presti", "text": "Biografia.\nBolognese di nascita e di formazione, dapprima diviene falegname e opera nel campo della falegnameria e successivamente religioso ed entra nell'ordine dei certosini. Trasferitosi a Napoli per lavoro, inizia una carriera di prolifico architetto e ingegnere. Il repertorio lasciato dal Presti \u00e8 notevole. \nNel 1643, il cardinale Ascanio Filomarino commissiona al bolognese il rifacimento del Palazzo Arcivescovile che terminer\u00e0 solamente nel 1650. Il frate certosino \u00e8 legato soprattutto al cantiere della Certosa di San Martino, dopo l'estromissione di Cosimo Fanzago avvenuta nel 1656, dove complet\u00f2 il pavimento utilizzando parti di marmo abbozzate dal predecessore. Tre anni dopo progetta a Soriano Calabro, dopo un devastante sisma, il convento di San Domenico che verr\u00e0 nuovamente distrutto dal Terremoto del 1783. Negli stessi anni a Casoria completa la chiesa di San Mauro. Creazioni di notevole livello scultoreo progettate dall'architetto sono i soffitti lignei delle chiese di San Pietro a Majella e del Carmine (quest'ultimo andato distrutto durante la seconda guerra mondiale e sostituita da una riproduzione moderna), entrambe realizzati sul finire degli anni cinquanta del Seicento. \nLa sua opera ingegneristica pi\u00f9 importante \u00e8 la darsena, realizzata tra il 1667 e il 1668. Francesco Milizia nel suo libro descrive come l'architetto certosino fece e diresse il progetto della darsena, senza alcuna conoscenza di ingegneria; durante lo scavo dell'opera si apr\u00ec una sorgente d'acqua sotterranea e il certosino non riusc\u00ec nell'impresa, venendo quindi sostituito dall'architetto e ingegnere regio Francesco Antonio Picchiatti, assistito da Donato Antonio Cafaro. Essi trovarono il rimedio di prosciugare lo scavo . \nDal 1668 lo si vede attivo nella vicina Aversa, nel cantiere della Chiesa della Santissima Annunziata. Nel complesso aversano il Presti elabora diversi progetti: nel 1668 risale il rifacimento della taverna dell'Aquila lungo il fianco orientale della strada regia; al 1677 risale l'intervento di sostituzione del soffitto piano della navata della chiesa con una copertura a botte lunettata la cui praticabilit\u00e0 tecnica dest\u00f2 perplessit\u00e0 ai governatori del pio luogo, i quali chiamarono a consulto il Picchiatti; tra il 1684 e il 1685 progetta la balaustra marmorea che venne realizzata dai marmorari Giuseppe Gallo e Paolo Mozzetti.\nContemporaneamente a Napoli \u00e8 incaricato a realizzare la Villa Carafa di Belvedere voluta da Ferdinando van den Eynde, I marchese di Castelnuovo e realizzata tra il 1671 e il 1673 e tra il 1673 e il 1685 il certosino \u00e8 autore del rifacimento della chiesa di San Domenico Soriano e del relativo chiostro che sar\u00e0 completato molto pi\u00f9 tardi dal Picchiatti e da Nicola Tagliacozzi Canale."}
{"id": "1557569", "revid": "1543377", "url": "https://it.wikipedia.org/wiki?curid=1557569", "title": "Living Darfur", "text": "Living Darfur, conosciuto anche come Living, \u00e8 un singolo del gruppo musicale britannico Mattafix, pubblicato il 7 settembre 2007 come primo estratto dal secondo album in studio \"Rhythm &amp; Hymns\".\nDescrizione.\nLa canzone ha raggiunto i vertici della classifica di vendita di iTunes, ed \u00e8 stato pubblicato anche negli Stati Uniti. Molti hanno notato la somiglianza dell'inizio del brano con \"Mother and Father\" di Madonna, estratto dall'album del 2003 \"American Life\".\nVideo musicale.\nIl videoclip, finanziato da Mick Jagger, \u00e8 ambientato in un campo profughi, con lo scopo di raccogliere fondi per il Darfur e attirare le attenzioni delle Nazioni Unite. \u00c8 stato pubblicato il 16 settembre 2007, che \u00e8 il \"Giorno globale per il Darfur\". Nel video compare anche l'attore Matt Damon."}
{"id": "1557579", "revid": "1516566", "url": "https://it.wikipedia.org/wiki?curid=1557579", "title": "BAP Almirante Grau", "text": "Il nome \"Almirante Grau\" \u00e8 ricorrente nelle unit\u00e0 della Marina de Guerra del Per\u00fa poich\u00e9 la legge del 28 ottobre 1879 sancisce che la nave ammiraglia della flotta porti questo nome in onore dell'Ammiraglio Miguel Grau Seminario eroe della Guerra del Pacifico combattuta tra Cile e Per\u00f9 alla fine del XIX secolo."}
{"id": "1557580", "revid": "1494169", "url": "https://it.wikipedia.org/wiki?curid=1557580", "title": "Piloni", "text": ""}
{"id": "1557582", "revid": "179578", "url": "https://it.wikipedia.org/wiki?curid=1557582", "title": "Filippo Mazzola", "text": "Fu padre di Girolamo Francesco Maria Mazzola, pi\u00f9 noto come il Parmigianino.\nBiografia.\nFiglio di Bartolomeo, fu allievo del cremonese Francesco Tacconi. Oper\u00f2 principalmente nell'area tra Parma e Piacenza, anche se si ha notizia di un suo viaggio a Venezia, dove si pensa si sia recato per studiare i suoi principali riferimenti stilistici: Antonello da Messina, Giovanni Bellini ed Alvise Vivarini.\nSeppur mancante di un paio di dipinti, la sua opera pi\u00f9 maestosa resta senz'altro il polittico composto da otto tavole e quattro tondi conservato presso la basilica di Santa Maria delle Grazie a Cortemaggiore.\nMor\u00ec all'et\u00e0 di circa 45 anni durante un'epidemia di peste."}
{"id": "1557583", "revid": "2014155", "url": "https://it.wikipedia.org/wiki?curid=1557583", "title": "Maria Teresa di Braganza", "text": "Infanzia.\nEra la prima figlia del re Giovanni VI di Portogallo e di sua moglie Carlotta, figlia del re Carlo IV di Spagna. Nacque ad Ajuda un quartiere della citt\u00e0 di Lisbona. Come figlia maggiore dell'erede del sovrano portoghese, le fu assegnato il titolo di Principessa di Beira (dato al figlio dell'erede al trono).\nMatrimonio.\nNel 1807 la famiglia reale abbandon\u00f2 il Portogallo in seguito dell'invasione di Napoleone Bonaparte e si trasfer\u00ec a Rio de Janeiro, dove condusse una vita pi\u00f9 rilassata. Spos\u00f2, il 13 maggio 1810 a Rio de Janeiro, suo cugino l'Infante Pietro Carlo di Spagna e Portogallo. I due ebbero un figlio, Infante Sebastiano di Portogallo e Spagna (4 novembre 1813\u201313 febbraio 1875). Rimase vedova il 26 maggio 1812.\nEstremamente reazionaria, fu una sostenitrice del suo fratello minore Michele del Portogallo nelle sue pretese al trono durante la guerra civile del 1826 - 1834, e di suo cognato e zio l'infante don Carlo, conte di Molina nelle guerre carliste. Nell'ultimo anno di regno di suo zio Ferdinando VII di Spagna (morto nel 1833), Teresa visse a Madrid e tent\u00f2 di rendere pi\u00f9 forte la posizione di don Carlo nella successione. Partecip\u00f2 alla prima guerra carlista (1833-39) supportando gli interessi del Carlismo, della Chiesa e del partito reazionario. Sua sorella Maria Francesca di Braganza, regina titolare di Spagna in quanto moglie di don Carlo, mor\u00ec nel 1834.\nSuccessione spagnola.\nIl 15 gennaio 1837, le Cortes di Spagna stabilirono la sua esclusione dalla successione al trono spagnolo, che le derivava dalla madre, sulla base del suo appoggio a don Carlo. Suo figlio Sebastiano fu anch'esso escluso dalla successione, ma fu in seguito, nel 1859, reintegrato nei suoi diritti in Spagna, Anche i figli di don Carlo e il fratello di Teresa Michele I di Portogallo furono esclusi dalla stessa legge.\nL'anno seguente Maria Teresa si spos\u00f2 nuovamente, con suo cognato, zio e alleato di lungo tempo, l'Infante Carlo di Spagna (1788\u20131855), che lei considerava come il legittimo re di Spagna; vedovo di sua sorella Maria Francisca. Il matrimonio rimase senza figli ma ella si prese amorevolmente cura dei figliastri, che erano pure suoi nipoti.\nBen presto dovettero abbandonare la Spagna in seguito alla sconfitta della prima guerra carlista e non poterono pi\u00f9 tornare. Mor\u00ec a Trieste il 17 gennaio 1874, sopravvivendo al secondo marito per diciannove anni."}
{"id": "1557586", "revid": "339392", "url": "https://it.wikipedia.org/wiki?curid=1557586", "title": "Centro di documentazione della Deportazione e Resistenza", "text": ""}
{"id": "1557588", "revid": "104458", "url": "https://it.wikipedia.org/wiki?curid=1557588", "title": "Taido", "text": ""}
{"id": "1557589", "revid": "13601890", "url": "https://it.wikipedia.org/wiki?curid=1557589", "title": "Tiranti", "text": ""}
{"id": "1557599", "revid": "1522738", "url": "https://it.wikipedia.org/wiki?curid=1557599", "title": "Marv", "text": "Marv \u00e8 un personaggio immaginario della \"graphic novel\" di Frank Miller Sin City.\nFrank Miller, creatore della serie di Sin City, defin\u00ec questo personaggio un \"Conan in a trench coat\", un Conan il Barbaro in trench. Marv, di cui non si conosce il cognome, \u00e8 il protagonista del volume I \"(Un duro addio)\", e ricompare sia nel volume II \"(Una donna per cui uccidere)\" come aiutante di Dwight McCarthy sia in due storie del volume VI \"(Alcol, pupe &amp; pallottole)\".\nStoria.\nDella vita di Marv si sa che ha in vita la madre, cui \u00e8 molto affezionato e che vive chiusa in una vecchia casa buia nel centro di Basin City; rimasto mentalmente per alcuni versi quasi allo stadio infantile, Marv \u00e8 molto legato ad una vecchia pistola, una Colt M1911 che chiama \"Gladys\", custodita teneramente sotto il proprio letto. Rinchiuso in carcere alcuni anni, all'uscita \u00e8 stato affidato all'assistente sociale Lucille che lo segue costantemente, curandolo a volte con pillole di farmaci neurolettici. Marv da bambino ha frequentato una scuola di suore cattoliche, e possiamo dedurre che sia (o sia stato) religioso dal particolare del crocifisso che porta al collo e dal \"cameo\" in cui entra in una chiesa dove poi uccider\u00e0 un sacerdote confessore. Marv \u00e8 anche l'uccisore, tra gli altri, del cardinale Pathrick Henry Roark.\nPoteri e abilit\u00e0.\nMarv \u00e8 un uomo di grandi dimension ed \u00e8 dotato di una forza fisica enorme con cui pu\u00f2 far volare via un uomo con una mano sola e schiacciare un cranio a mani nude. Possiede anche una resistenza fisica sopra la norma riuscendo a sopravvivere a cadute da grandi altezze, essere investito pi\u00f9 volte e addirittura resistere ad una scossa della sedia elettrica, salvo poi morire in seguito ad una seconda scossa. Marv \u00e8 anche un abilissimo lottatore riuscendo ad affrontare da solo pi\u00f9 nemici che unita alla sua enorme forza lo rende impossibile da battere in uno scontro corpo a corpo. Tuttavia Marv ha la confusione mentale il che lo porta a perdere la memoria a breve e a lungo termine e ad avere allucinazioni, per questo Lucille lo cura con farmaci neurolettici.\nAltri media.\nNella versione cinematografica del fumetto, girata da Robert Rodriguez nel 2005, il ruolo di Marv \u00e8 interpretato da Mickey Rourke."}
{"id": "1557604", "revid": "76963", "url": "https://it.wikipedia.org/wiki?curid=1557604", "title": "Son House", "text": "Biografia.\nHouse nacque a Riverton, un piccolo paese distante due miglia da Clarksdale, nel Mississippi. All'et\u00e0 di sette-otto anni, dopo che i suoi genitori si separarono, si trasfer\u00ec con la madre a Tallulah (Louisiana). Nel 1915 incominci\u00f2 una carriera di predicatore per la Chiesa battista. Nonostante la Chiesa fosse contraria alla musica blues e a tutto il mondo ad esso connesso, House inizi\u00f2 nel frattempo ad interessarsi a questo genere musicale e si trasfer\u00ec a Clarksdale dove, ispirato da Willie Wilson, impar\u00f2 a suonare la chitarra. A partire dalla met\u00e0 degli anni venti e sino al 1942, si esib\u00ec con Charley Patton, Willie Brown, Robert Johnson, Fiddlin' Joe Martin e Leroy Williams nell'area di Robinsonville, nel Mississippi e a nord di Memphis, Tennessee.\nAll'incirca nel 1927 House venne coinvolto in una controversia giudiziaria per aver ucciso un uomo; nonostante secondo la sua versione dei fatti egli avesse agito per autodifesa, in quanto l'uomo cominci\u00f2 a sparare all'impazzata in un \"juke joint\" ferendo lo stesso House ad una gamba, quest'ultimo dovette scontare una pena detentiva nel carcere Parchman Farm nel Mississippi tra il 1928 ed il 1929. \nUna volta uscito dal carcere, nel 1930 registr\u00f2 del materiale per la Paramount Records e fra il 1941 ed il 1942 per Alan Lomax per conto della Library of Congress. L'anno seguente si trasfer\u00ec a Rochester, New York e per un lungo periodo si distacc\u00f2 dal business musicale lavorando come operaio per la New York Central Railroad.\nVenne riscoperto nella stessa Rochester nel giugno del 1964 da Nick Perls, Dick Waterman e Phil Spiro i quali, entusiasti del suo vecchio materiale, l'avevano ricercato invano per tutta l'area del delta del Mississippi decisi ad aiutarlo nel rilanciare la sua carriera. Dopo questo avvenimento House si attiv\u00f2 per registrare del materiale per la CBS Records e si dedic\u00f2 a tourn\u00e9e intensive negli Stati Uniti ed in Europa. Nel 1964 si esib\u00ec al Newport Folk Festival, nel luglio 1965 al New York Folk Festival e nell'ottobre 1967 viaggi\u00f2 per l'Europa con l'American Folk Blues Festival accanto a Skip James e Bukka White. Nell'estate del 1970 intraprese un'altra tourn\u00e9e in Europa, esibendosi tra l'altro al Montreux Jazz Festival; una registrazione relativa ai suoi concerti a Londra \u00e8 stata inoltre distribuita dalla Liberty Records.\nLa malattia lo port\u00f2 nel 1974 a decidere di ritirarsi nuovamente dalle scene per stabilirsi a Detroit, nel Michigan, citt\u00e0 dove rest\u00f2 sino alla sua morte avvenuta nel 1988 a causa di un tumore alla laringe. \u00c8 stato sepolto al Mount Hazel Cemetery a Detroit. I membri del Detroit Blues Society hanno in seguito tenuto dei concerti col fine di raccogliere fondi per porre un monumento sulla sua tomba. Nel corso della sua vita House \u00e8 stato sposato cinque volte.\nStile ed influenze.\nHouse spesso si serviva di un bottleneck e il suo stile musicale innovativo era caratterizzato da un ritmo forte, marcato e ripetitivo. Lo stile canoro invece ricordava quello delle \"chain gangs\", i gruppi di prigionieri incatenati che dovevano svolgere lavori pesanti.\nHouse ha influenzato ampiamente lo stile di musicisti del calibro di Muddy Waters e Robert Johnson. Curiosamente, nel corso degli anni sessanta fu proprio House che diffuse la leggenda secondo la quale Johnson vendette la propria anima al diavolo in cambio della sua incredibile abilit\u00e0 musicale.\nPi\u00f9 recentemente la musica di House \u00e8 stata di grande influenza in rock band come i White Stripes, che tra l'altro hanno fatto una cover della sua canzone \"Death Letter\" includendola nell'album De Stijl e cantandola ai Grammy Awards del 2004. I White Stripes hanno inoltre campionato delle sezioni del brano di House, \"John the Revelator\", nella loro canzone \"Cannon\" contenuta nell'album di debutto The White Stripes.\nDiscografia.\nRegistrazioni su dischi 78 giri\nRegistrazioni del 28 maggio 1930, a Grafton, Wisconsin, per la Paramount Records.\nPer la Library of Congress/Fisk University\nRegistrazioni effettuate nell'agosto del 1941, a Clack Store, vicino al Lake Cormorant, Mississippi:\nRegistrazioni del 17 luglio 1942, a Robbinsonville, Mississippi:\nLe registrazioni bootleg e le interviste, si trovano su LP o CD."}
{"id": "1557606", "revid": "13602009", "url": "https://it.wikipedia.org/wiki?curid=1557606", "title": "S\u00fcd\u00f6stliches B\u00f6rdeland", "text": ""}
{"id": "1557608", "revid": "628767", "url": "https://it.wikipedia.org/wiki?curid=1557608", "title": "Termine essenziale", "text": "Nell'ordinamento giuridico italiano, ai sensi dell'articolo 1457 del codice civile del 1942, \u00e8 possibile che un contratto stipulato tra le parti si risolva qualora il termine da esse fissato abbia avuto una rilevanza tale da privare la Prestazione concordata della sua utilit\u00e0 e dell'interesse del creditore in essa, se allo scadere del suddetto termine non \u00e8 stata eseguita. Il termine essenziale \u00e8 un caso di risoluzione di diritto del contratto, eccezione assieme alla Clausola risolutiva espressa e alla Diffida ad adempiere ai casi di risoluzione giudiziale, la quale vede invece lo scioglimento del contratto con l'intervento di una sentenza del giudice. \nOperativit\u00e0 dell'istituto.\nLa risoluzione per termine essenziale avviene automaticamente, e pu\u00f2 essere prevista dalle parti o risultare implicitamente date le circostanze per le quali si predispone il contratto. Tuttavia, se il creditore mantiene interesse a ricevere la prestazione, pu\u00f2 esigerla, rinunciando alla risoluzione, ma deve farlo tassativamente entro tre giorni dandone comunicazione al debitore, pena il perdere il diritto a riceverla, cos\u00ec come disciplinato dall'articolo 1457. Fissando questo termine per la richiesta malgrado la scadenza, si tutela la situazione giuridica del debitore, la quale verserebbe altrimenti nell'incertezza della pendenza su di s\u00e9 di dover effettuare la prestazione."}
{"id": "1557610", "revid": "142136", "url": "https://it.wikipedia.org/wiki?curid=1557610", "title": "Vee-jay", "text": ""}
{"id": "1557611", "revid": "33689", "url": "https://it.wikipedia.org/wiki?curid=1557611", "title": "Dagalaifo (console 461)", "text": "Biografia.\nFiglio di Areobindo (console nel 434), Dagalaifo spos\u00f2 Godistea, figlia di Ardaburio (console nel 447) e nipote di Ardaburio Aspare (console nel 434 e collega di Areobindo). Ebbe come figlio il console del 506, Areobindo Dagalaifo Areobindo, e fu quindi consuocero dell'imperatore romano d'Occidente Anicio Olibrio.\nNel 461 fu console in Oriente, con il collega Flavio Severino.\nDurante il regno di Basilisco (475 \u2013 476), Dagalaifo, attestato dalle fonti come \"patricius\", accolse nella sua casa a Costantinopoli Daniele lo Stilita, per farlo riposare durante una dimostrazione contro l'imperatore."}
{"id": "1557612", "revid": "1400228", "url": "https://it.wikipedia.org/wiki?curid=1557612", "title": "Studio loud in school", "text": "Loud in School \u00e8 un gruppo di fumettisti giapponesi con a capo Kazushi Hagiwara. Attualmente questo gruppo sta collaborando con il gruppo CLAMP per snellire il proprio lavoro, fermo ad un nuovo volume ogni uno o due anni. Va detto che Hagiwara spesso descrive se stesso e il suo staff nelle vignette conclusive dei volumetti di \"Bastard!!\"."}
{"id": "1557615", "revid": "3082", "url": "https://it.wikipedia.org/wiki?curid=1557615", "title": "Flavio Dagalaifo", "text": ""}
{"id": "1557618", "revid": "1563111", "url": "https://it.wikipedia.org/wiki?curid=1557618", "title": "Steve Rubell", "text": "Biografia.\nPrimi anni.\nSteve Rubell e suo fratello Don trascorsero la propria infanzia in una famiglia ebrea a Brooklyn. Suo padre Philip, ex postino, era un tennista professionista. Rubell frequent\u00f2 la Wingate High School e si rivel\u00f2 anch'egli un discreto giocatore di tennis, ma decise di non cimentarsi al livello professionistico.\nDopo il diploma, Rubell si iscrisse alla Syracuse University con l'intento di diventare un dentista, ma le bocciature agli esami lo spinsero a cambiare facolt\u00e0 e passare a Storia e Finanza. Pur non essendo uno studente eccellente, riusc\u00ec comunque a ottenere un bachelor e un master in Finanza. Durante gli anni alla Syracuse, all'interno della confraternita Sigma Alpha Mu, Rubell conobbe lo studente di diritto Ian Schrager, con il quale strinse un'amicizia e un sodalizio negli affari che dur\u00f2 tutta la vita.\nRubell divent\u00f2 membro della Guardia Nazionale, e dopo un periodo di servizio in una sezione dell'intelligence militare, fece ritorno a New York per lavorare come agente di cambio in una piccola societ\u00e0 di Wall Street. Ben presto, per\u00f2, Rubell decise di voler diventare un imprenditore, scegliendo di partire nel settore della ristorazione. Apr\u00ec pertanto due ristoranti, uno a Bayside (Queens), e uno a Mystic, nel Connecticut (chiamato The Tivoli).\nLo Studio 54.\nNel 1974, Rubell e Schrager si unirono in societ\u00e0 per aprire una bisteccheria nel Queens, fino a gestire insieme un'intera catena di ristoranti. Schrager, diversamente da Rubell, era un assiduo frequentatore di feste nei locali notturni di Manhattan, e propose perci\u00f2 l'idea di aprire alcuni night club di loro propriet\u00e0. Inizialmente, quindi, fondarono due club, uno a Boston, e l'altro nel Queens (l'Enchanted Garden).\nIl 26 aprile 1977 i due soci inaugurarono lo Studio 54, realizzato all'interno di un ex studio televisivo al numero 254 della West 54th Street (da qui il nome) a Midtown, dopo un anno di lavori di ristrutturazione. Numerose erano le novit\u00e0 assolute che si verificavano in questo locale. Una delle pi\u00f9 \"chiacchierate\" era la rigida selezione dei clienti: Rubell passava gran parte delle serate all'ingresso, facendo entrare solo coloro che rispettavano i suoi standard di bellezza e stile. Egli invitava numerosissime celebrit\u00e0, garantendo feste sfavillanti e regali, ma a volte nemmeno le celebrit\u00e0 erano immuni alla selezione. La sua tattica di promozione funzion\u00f2, e il club frutt\u00f2 7 milioni di dollari solo nel primo anno, diventando l'epicentro globale della cultura disco.\nIl declino e il ritorno.\nNel dicembre 1978 si verific\u00f2 un'incursione della polizia nello Studio 54 dopo che Rubell, in un'intervista, aveva affermato che solo la mafia guadagnasse pi\u00f9 soldi di quanti ne avesse incassati il suo club. Nel giugno 1979, Rubell e Schrager furono accusati di evasione fiscale, ostruzione della giustizia e falso in bilancio per un'incongruenza di circa 2,5 milioni di dollari nei registri degli incassi, secondo una procedura che lo stesso Rubell chiamava \"entrate, uscite e scrematura.\" Nel corso dei sopralluoghi vennero rinvenuti anche ingenti quantitativi di droghe (principalmente cocaina).\nUna seconda operazione di polizia scatt\u00f2 nel dicembre 1979. Rubell e Schrager scelsero il celebre avvocato Roy Cohn come proprio difensore, ma il 18 gennaio 1980 furono condannati a 3 anni e mezzo di prigione e al pagamento di una multa di dollari a testa per evasione fiscale. Rubell e Schrager entrarono in prigione il 4 febbraio 1980, vendendo lo Studio 54 nel novembre dello stesso anno per 4,75 milioni di dollari.\nFurono rilasciati nel gennaio 1981, dopo aver collaborato con la polizia nelle indagini sugli altri proprietari di locali coinvolti nell'evasione fiscale. Una volta liberi, Rubell e Schrager acquistarono l'Executive Hotel su Madison Avenue, cambiandogli il nome in Morgan's. In seguito, i due inaugurarono il Palladium, una spaziosa discoteca che divenne nota per le esibizioni di opere d'arte di Keith Haring, Jean-Michel Basquiat e Andy Warhol.\nLa morte.\nNel 1985, Rubell, gi\u00e0 affetto da bronchite cronica, scopr\u00ec di avere l'AIDS. Cominci\u00f2 cos\u00ec ad assumere l'AZT, senza interrompere per\u00f2 l'uso di droghe e alcool, altra sua abitudine che aggrav\u00f2 la malattia e indebol\u00ec ulteriormente il suo gi\u00e0 fragile sistema immunitario. Legato sentimentalmente allo stilista Bill Hamilton, quest'ultimo rimase con lui fino alla fine dei suoi giorni.\nPoche settimane prima della morte, Rubell si ricover\u00f2 al Beth Israel Medical Center di New York sotto falso nome per cercare di guarire gravi ulcere peptiche, insufficienza renale ed epatite. Mor\u00ec nel medesimo ospedale il 25 luglio 1989, ufficialmente di epatite e shock settico complicato dall'AIDS, venendo sepolto al Beth Moses Cemetery di Farmingdale. Ai funerali di Rubell, celebrati il 27 luglio, parteciparono numerosi habitu\u00e9 dello Studio 54, tra cui Bianca Jagger e lo stilista Calvin Klein."}
{"id": "1557622", "revid": "1086846", "url": "https://it.wikipedia.org/wiki?curid=1557622", "title": "Club Calcio Catania 1964-1965", "text": "Questa voce raccoglie le informazioni riguardanti il Club Calcio Catania nelle competizioni ufficiali della stagione 1964-1965.\nStagione.\nLa stagione 1964-1965 \u00e8 l'apoteosi di Carmelo Di Bella, una stagione da mettere in cornice con un ottavo posto in Serie A. Al calciomercato estivo si incassano 70 milioni dalla cessione di Faustino Turra al Bologna. Dalla Reggiana in Serie C arrivano il difensore Renzo Fantazzi e la ventiseienne ala Carlo Facchin, in prestito dalla Lazio si pesca il centravanti Orlando Rozzoni, mentre salutano Catania Roberto Jos\u00e9 Battaglia, Armando Miranda e Giovanni Fanello. La squadra etnea costruisce il suo capolavoro al Cibali, dove ottiene undici vittorie, prima vittima del torneo la Juventus (3-1) alla terza giornata, ultima vittima i campioni in carica del Bologna, messi sotto (4-0) nell'ultima giornata di campionato. Il miracolo, Carmelo Di Bella lo concretizza con una coppia micidiale di ali da 25 reti, formata da Carlo Facchin e Giancarlo Danova, che hanno sparso il terrore nelle difese avversarie, pi\u00f9 le 13 reti messe a segno dai centravanti, 7 da Salvador Calvanese e 6 realizzate da Orlando Rozzoni. Con 46 reti il Catania ha il quinto attacco pi\u00f9 prolifico del campionato, che sar\u00e0 vinto dall'Inter con 54 punti.\nRosa.\n "}
{"id": "1557626", "revid": "785863", "url": "https://it.wikipedia.org/wiki?curid=1557626", "title": "Dottor Finklestein", "text": ""}
{"id": "1557627", "revid": "1522738", "url": "https://it.wikipedia.org/wiki?curid=1557627", "title": "Basin City", "text": ""}
{"id": "1557628", "revid": "10431", "url": "https://it.wikipedia.org/wiki?curid=1557628", "title": "Kondudo", "text": "Il Kondudo o Kundudo \u00e8 una amba nella zona Eastern Hararghe della regione Oromia in Etiopia. Domina le localit\u00e0 di Fugnan Bira o Gursum, Ejersa Goro, Sakare e Fugnan Hujuba e si staglia come monte pi\u00f9 alto nei panorami di Harar. \nDescrizione.\n\u00c8 la montagna pi\u00f9 alta di una corta catena ad est dell'antica citt\u00e0 murata di Harar. \u00c8 alta circa tremila metri.\nLa catena montuosa si distingue per estensive grotte popolate da pipistrelli sulla \"Goba tarara\" (termine amarico per \"montagna\") e una grotta con antiche incisioni rupestri su \"Stinico tarara\", monte che prende il nome da un ufficiale Italiano l\u00ec sconfitto durante la guerra d'Etiopia.\nI cavalli selvatici.\nLa cima \u00e8 un'area umida di tredici ettari. Costituisce l'habitat dell'unica popolazione di cavallo selvatico dell'Africa dell'Est: un gruppo di meno di dieci cavalli a forte rischio di estinzione.\nL'Imperatore Haile Selassie I prese dal gruppo il suo primo cavallo, circa nel 1900. Il riferimento fa di loro i cavalli rinselvatichiti pi\u00f9 antichi d'Africa.\nIl loro numero esiguo, l'ambiente limitato, pressione antropica sull'area e l'attivit\u00e0 di un gruppo di pastori che hanno tentato di addomesticarli fanno di loro la popolazione mondiale di questo genere pi\u00f9 a rischio d'estinzione.\nUna missione italiana nel 2008 li ha ritrovati, pubblicizzato la loro esistenza e posto le basi per un tentativo di proteggere popolazione e singolare ambiente offrendo ai locali alternative economiche alla loro distruzione.\nIl responsabile della missione, il Prof. Vigan\u00f2, ha avuto incarico dall'Agenzia nazionale etiopica per la protezione dell'ambiente e dall'UNEP di tentare un rapido intervento.\nUna seconda missione italiana - sostenuta dagli abitanti di Gursum emigrati nel mondo - ha constatato un ulteriore stato di degrado della cima, la presenza di vacche e una grave siccit\u00e0. Ha posto le basi sociologiche e politiche per il recupero ambientale dell'area e diffuso le prime foto delle pitture rupestri della grotta del monte Stinico, risultate ignote ai ricercatori del settore.\nLe missioni italiane, ora in numero di cinque, hanno portato allo studio di altre localit\u00e0 dell'Etiopia orientale per preparare una via turistica che avr\u00e0 nel Kundudo il punto di arrivo.\nIl 23 aprile 2008 il KAG (gruppo di interesse locale per salvare l'ambiente specifico) ha reso noto che sette cavalli, in mano a contadini che avevano tentato senza successo di addomesticarli, sono stati liberati e si trovano sulla cima dell'amba. Il 2 maggio erano in atto restrizioni all'accesso per evitare ulteriore degrado provocato dal bestiame domestico. L'Istituto Progetto Sud, organizzazione non governativa italiana, ha iniziato nel 2008 un progetto di aiuto a tre aree nella zona di Harar, come risultato del lavoro di ricerca."}
{"id": "1557629", "revid": "712828", "url": "https://it.wikipedia.org/wiki?curid=1557629", "title": "Sh\u014dnen Big Comic", "text": "Lo era una rivista di manga sh\u014dnen giapponese pubblicata dalla Shogakukan dal 1979 al 1987. Dal 1976 al 1979 la rivista aveva il nome di .\nNel 1987 la rivista cambi\u00f2 formato ed il suo nome in Weekly Young Sunday, in modo da puntare ai giovani ma anche ad un pubblico pi\u00f9 anziano dell'altra rivista manga della Shogakukan, il Weekly Sh\u014dnen Sunday.\nManga pubblicati.\nDal Manga-kun.\nIl marchio \u2663 indica i manga apparsi nel primo numero.\nLa rivista conteneva anche una colonna intitolata che discuteva dei giocattoli motorizzati, ed era sponsorizzata dalla Mabuchi Motor e dalla Tamiya Corporation."}
{"id": "1557636", "revid": "416175", "url": "https://it.wikipedia.org/wiki?curid=1557636", "title": "W\u00e9n cinese", "text": "Il w\u00e9n (caratteri cinesi tradizionali: \u6587, inglese: \"cash\") \u00e8 stata la moneta della Cina dal VI secolo a.C. fino al 1889 ed \u00e8 continuato a circolare fino al XX secolo.\nTerminologia.\nQueste monete furono chiamate \"cash\" dagli esploratori inglesi. Il termine derivava dalla parola tamil \"k\u0101su,\" un'unit\u00e0 monetaria dell'India meridionale. La parola inglese \"cash\", nel significato di \"contante\", \u00e8 una parola pi\u00f9 vecchia che deriva dal medio francese \"caisse\" (cassa)..\nProduzione.\nTradizionalmente le monete \"cash\" erano fuse in rame, ottone o ferro. Alla met\u00e0 del XIX secolo, le monete erano fatte per 3 parti di rame e 2 parti di piombo. Monete fuse d'argento furono prodotte periodicamente ma sono considerevolmente pi\u00f9 rare. Esistono anche monete fuse d'oro ma sono estremamente rare.\nStoria.\nTradizionalmente le monete cinesi erano fuse in rame, ottone o ferro. Alla met\u00e0 dell'800, le monete erano costituite da 3 parti di rame e 2 parti di piombo. Monete fuse in argento venivano prodotte episodicamente ed erano comunque abbastanza rare. Monete fuse in oro sono conosciute ma sono estremamente rare.\nLe monete prendevano varie forme come zappe e coltelli e sono quindi note come monete-zappa e monete coltello. La forma pi\u00f9 comune era circa circolare con un foro tondo o quadrato al centro. Il foro permetteva di infilare assieme le monete per creare insiemi di maggior valore, come veniva frequentemente fatto con le monete di minor valore.\nLe prime monete coreane e giapponesi, il mun coreano ed il mon giapponese, derivavano dal \"w\u00e9n\". Nel 1695, lo shogunato mise il carattere giapponese \"gen\" (\u5143), che significa \"yuan\" sul dritto delle monete di rame.\nLa prima cartamoneta del mondo, emessa in Cina tra il VII ed il XV secolo era denominata in w\u00e9n. Le banconote recavano la rappresentazione di monete, a volte in collane di dieci. Le banconote della dinastia Yuan subirono un'iperinflazione a causa della eccessiva produzione senza una sufficiente copertura di monete e furono ritirate. La carta monete riapparve nel XIX secolo.\nNel XIX secolo monete straniere iniziarono a circolare in grande quantit\u00e0 in Cina, in particolare monete d'argento come il peso messicano. Nel 1889 in Cina si diffuse il yuan e le sue frazioni. Uno yuan valeva 1000 y\u00e9n.\nIn Corea, Giappone e Vietnam furono coniate monete \"cash\" di rame nella seconda parte del secondo millennio, in tutto simili a quelle usate in Cina.\nGli ultimi \"cash\" cinesi furono battuti, non fusi, durante il regno dell'imperatore Qing Pu Yi, poco prima della caduta dell'impero nel 1911. La monete fu usata non ufficialmente in Cina fino alla met\u00e0 del XX secolo. Il \"cash\" vietnamita, van fu coniato fino al 1933.\nLegende e denominazioni.\nLe prime denominazioni standard con le monete \"cash\" erano teoricamente basate sul peso della monete, in questo modo:\nLe denominazioni pi\u00f9 comuni erano le monete da \u00bd tael (\"b\u00e0nli\u01ceng\" \u534a\u5169) e i 5 zh\u016b (\"w\u01d4 zh\u016b\" \u4e94\u9296), e quest'ultima era la pi\u00f9 comune nella storia cinese.\nNel 666 entr\u00f2 in uso un nuovo sistema di pesi con lo \"zh\u016b\" che fu sostituito dal mace (\"qi\u00e1n\") e con 10 \"mace\" uguali a un \"tael\". Le denominazioni in \"mace\" erano cos\u00ec onnipresente che la parola cinese \"qi\u00e1n\" cominci\u00f2 ad essere usata per indicare genericamente il danaro. Anche altre unit\u00e0 di misura cinesi tradizionali, frazioni minori del \"tael\", furono usate come tagli per le monete \"cash\".\nLa maggior part delle monte \"cash\" non presenta una denominazione specifica ma solo il ni\u00e1nh\u00e0o (nome dell'era) dell'imperatore e una frase come \"t\u014dngb\u01ceo\" (\u901a\u5bf6) nel significato di \"valuta generale\" o \"zh\u00f2ngb\u01ceo\" (\u91cd\u5bf6) nel significato di \"valuta pesante.\"\nLe monete della dinastia Qing (1644\u20131911) generalmente avevano il ni\u00e1nh\u00e0o dell'imperatore e \"t\u014dngb\u01ceo\" al dritto mentre al rovescio avevano la localizzazione della zecca che aveva fuso la moneta in mancese e cinese."}
{"id": "1557639", "revid": "287204", "url": "https://it.wikipedia.org/wiki?curid=1557639", "title": "Wen cinese", "text": ""}
{"id": "1557641", "revid": "124019088", "url": "https://it.wikipedia.org/wiki?curid=1557641", "title": "Gianni Giovannelli", "text": "BIOGRAFIA.\nSI DIPLOMA AL LICEO SCIENTIFICO E RICEVE L'ABILITAZIONE PROFESSIONALE DI SPEDIZIONIERE DOGANALE. \u00c8 AMMINISTRATORE DI SOCIET\u00c0 INDUSTRIALI.\nCarriera politica.\nAderisce a Forza Italia fin dalla sua fondazione e assume la carica di consigliere regionale della Sardegna subentrando a un collega eletto alla Camera dei deputati nelle elezioni del 13 maggio 2001.\nResta in carica come consigliere regionale fino alla successiva scadenza elettorale della primavera 2004, quando, ricandidato al collegio regionale, non viene rieletto. Durante il mandato presenta 23 proposte di legge tra cui anche l'istituzione delle nuove province sarde.\nAmministrative 2007.\nCandidato alle elezioni comunali di Olbia, il 28 maggio 2007 viene eletto sindaco con il 66,9% delle preferenze.\nOttiene cos\u00ec, grazie al premio di maggioranza, 27 seggi per i suoi sostenitori contro i 13 dell'opposizione di centro sinistra.\nAmministrative 2011.\nEntrato in contrasto con la propria maggioranza - tra i cui consiglieri si trova l'ex sindaco olbiese Settimo Nizzi - si trova a fronteggiare una spinosa divisione nella sua stessa coalizione. Il 9 febbraio 2011, durante un consiglio comunale istituito per trovare delle soluzioni ad importanti problemi della citt\u00e0, la maggioranza non si presenta, aprendo ufficialmente la crisi. Nel corso di una conferenza stampa immediatamente successiva, Giovannelli straccia la sua tessera del partito e lancia un pesante \"j'accuse\" \nIl successivo 16 febbraio, 21 consiglieri presentano le dimissioni, facendo decadere automaticamente Giovannelli dalla carica di sindaco.\nA seguito di tali vicende Giovannelli costituisce una coalizione civica allargata, nella quale confluiscono i partiti di centro-sinistra e di cui fanno parte: Polo per l'Italia (un nuovo partito formato da FLI, API, una componente dell'UDC e il Centro Politico Gallurese), Lista Civica Per Olbia, Italia Dei Valori, Lista Civica Pari Opportunit\u00e0, Unione Popolare Cristiana, Sinistra Ecologia e Libert\u00e0 ed il Partito Democratico. Con questa coalizione si presenta alle elezioni comunali del maggio 2011 venendo rieletto, al primo turno, alla carica di sindaco di Olbia con il 52,37% delle preferenze."}
{"id": "1557646", "revid": "30610", "url": "https://it.wikipedia.org/wiki?curid=1557646", "title": "Alleluia brava gente", "text": ""}
{"id": "1557660", "revid": "709565", "url": "https://it.wikipedia.org/wiki?curid=1557660", "title": "Leone Best 2008", "text": "Leone Best 2008 \u00e8 un album di Leone Di Lernia."}
{"id": "1557665", "revid": "1346043", "url": "https://it.wikipedia.org/wiki?curid=1557665", "title": "Weekly Young Sunday", "text": "Il \u00e8 una rivista giapponese di manga seinen pubblicata dalla Shogakukan dal 10 aprile 1987. Sostitu\u00ec lo \"Sh\u014dnen Big Comic\" come rivista di manga sh\u014dnen della Shogakukan, continuandone anche alcune serie. Delle volte viene abbreviato con .\nTitoli conclusi.\nQuesti titoli hanno concluso la loro apparizione sul \"Weekly Young Sunday\"."}
{"id": "1557676", "revid": "46291", "url": "https://it.wikipedia.org/wiki?curid=1557676", "title": "Silene dioica", "text": "Silene dioica (nome scientifico Silene dioica (L.) Clairv.) \u00e8 una pianta erbacea perenne alta fino a 80\u00a0cm, pelosa, dai delicati fiori di colore rosa intenso, appartenente alla famiglia delle Caryophyllaceae.\nSistematica.\nIl genere \"Silene\" \u00e8 molto vasto: comprende oltre 300 specie; per lo pi\u00f9 erbacee, annue, bienni o perenni. In Italia se ne contano almeno una sessantina di spontanee.\nVariet\u00e0.\nQuesta pianta non ha molte variet\u00e0. Qui segnaliamo le pi\u00f9 importanti.\nIbridi.\nFacilmente si formano degli ibridi con la specie \"Silene latifolia\" con petali colore rosa \u2013 chiaro.\nSinonimi.\nPer motivi diversi, nel tempo, alcuni autori hanno assegnato la nostra pianta a generi diversi, per cui si sono creati diversi sinonimi.\nEtimologia.\nIl nome del genere (\"Silene\") si riferisce alla forma del palloncino del fiore. Si racconta che Bacco avesse un compagno di nome Sileno con una gran pancia rotonda. Ma probabilmente questo nome \u00e8 anche connesso con la parola greca \u201csialon\u201d (= saliva); un riferimento alla sostanza bianca attaccaticcia secreta dal fusto di molte specie del genere.\n\u201cDioico\u201d deriva dalla particolarit\u00e0 di avere i fiori unisessuali: o solo maschili o solo femminili.\nMorfologia.\nLa forma biologica della nostra pianta \u00e8 emicriptofita scaposa (H scap) : pianta perennante per mezzo di gemme al suolo (emicriptofita), e con asse fiorale pi\u00f9 o meno privo di foglie (scaposa).\nRadici.\nLa radice \u00e8 del tipo fittonante.\nFusto.\nIl fusto \u00e8 poco ramoso, ascendente e fragile con pelosit\u00e0 patente. Sia il fusto che le foglie sono leggermente appiccicosi.\nFoglie.\nLe foglie sono pelose, in genere largamente lanceolate (se non ovali) e a disposizione opposta lungo il fusto. Quelle inferiori sono spatolate con picciolo lungo 4 \u2013 6\u00a0cm e lamina ellittica (dimensioni delle foglie: larghezza 4\u00a0cm; lunghezza 8\u00a0cm); mentre quelle superiori sono pi\u00f9 piccole e sessili.\nInfiorescenza.\nL'infiorescenza \u00e8 del tipo a pannocchia lassa o pi\u00f9 precisamente bipara ampia: ossia i fiori crescono da ambo i lati rispetto al fiore apicale con 3 \u2013 9 fiori totali (infiorescenza chiamata anche \u201cdicasio racemoso\u201d).\nFiori.\nI fiori sono raggiati (a simmetria attinomorfa) e pentameri. Sono inoltre unisessuali (dioici), ossia troviamo piante con soli fiori maschili che hanno solo gli stami; e piante con soli fiori femminili con solo l'ovario e gli stili.\nFrutti.\nIl frutto \u00e8 una capsula ovale deiscente per 10 denti revoluti. Dimensione della capsula:10 \u2013 15\u00a0mm. Il carpoforo \u00e8 di 2\u00a0mm.\nUsi.\nFarmacia.\nNella credenza popolare queste piante anticamente erano usate per curare i morsi di serpente (si trituravano i semi).\nCucina.\nPianta mangereccia, anche se non molto conosciuta. Nel nord-est, in una tipica ricetta popolare, viene usata come ripieno dei ravioli con ricotta.\nIndustria.\nL'industria da questa pianta ricava saponi."}
{"id": "1557678", "revid": "1775883", "url": "https://it.wikipedia.org/wiki?curid=1557678", "title": "How to Save a Life (singolo)", "text": "How to Save a Life \u00e8 un brano del gruppo rock statunitense The Fray. \u00c8 la title track del loro album di debutto, \"How to Save a Life\", ed \u00e8 il secondo singolo estratto. Ha raggiunto la terza posizione della classifica dei singoli statunitense ed \u00e8 rimasta in classifica per 58 settimane consecutive. La canzone ha avuto 2\u00a0000\u00a0000 di download ed ha vinto due dischi di platino. Inoltre \u00e8 stata nominata come migliore performance musicale di un gruppo ai Grammy Award nel 2007, riconoscimento andato poi a \"Dani California\" dei Red Hot Chili Peppers.\nLa canzone \u00e8 stata la prima del gruppo ad ottenere una cert\u00e0 popolarit\u00e0 al di fuori degli Stati Uniti, entrando nella top 5 in Australia, Irlanda, Svezia, e Regno Unito. Nel Regno Unito \u00e8 stato uno dei singoli pi\u00f9 venduti del 2007\nSecondo Isaac Slade, cantante del gruppo, oltre che autore del testo, la canzone \u00e8 stata composta ed ispirata dalla sua esperienza come mentore in un campeggio per adolescenti con problemi. Il cantante ha dichiarato che \"non esiste un manuale su come salvare una vita\". I versi della canzone descrivono il tentativo di un adulto di confortare un adolescente con dei problemi. Nel ritornello il cantante per\u00f2 lamenta che lui non \u00e8 in grado di salvare un amico, non sapendo come fare.\nVideo musicale.\nIl video musicale originale, trasmesso la prima volta su VH1 il 12 settembre 2006, ha come tema ricorrente una luce e il fermarsi del tempo. Il video mostra la scena di un incidente stradale e tutte le vittime che ne verranno \"in pausa\". Nel video si vede spesso una luce muoversi e splendere all'interno di un bosco, ai lati della strada. Scene del gruppo che suonano all'interno di un magazzino si alternano con la storia principale.\nUna seconda versione del video invece vede le stesse scene del gruppo suonare, alternate per\u00f2 con sequenze prese dagli ultimi episodi della seconda stagione di \"Grey's Anatomy\". In questa versione sono state tagliate tutte le scene dell'incidente e delle presunte vittime.\nUna terza versione del video \u00e8 stata trasmessa il 6 dicembre 2006 ed \u00e8 diretta da Mark Pellington. Il video vede protagonisti diversi adolescenti, tutti apparentemente molto depressi. Molti dei ragazzi piangono e urlano nel video, tutti contro uno sfondo bianco. Sono anche mostrate nel corso del video scene del gruppo che suona il brano di fronte allo stesso sfondo. Diversi \"passi\" vengono enumerati durante il video, come \"Remember\" (ricorda), \"Cry\" (piangi), o \"Let It Go\" (lascia andare). Il video termina con ognuno dei ragazzi che sembra aver trovato una propria serenit\u00e0.\nUn quarto video \u00e8 stato trasmesso il 21 settembre 2006 e mostra una serie di immagini degli attentati dell'11 settembre 2001. Un quinto video invece vede immagini di New Orleans, dopo la distruzione dell'Uragano Katrina.\nIl video ha raggiunto la nona posizione nella classifica \"50 Worst Music Video Ever\" del New Musical Express, che l'ha definito un video \u00abterribile\u00bb che fa sembrare \u00abla solitudine uno spot per la collezione estiva di Gap\u00bb\nUtilizzo del brano nei media.\nLa canzone \u00e8 stata utilizzata nella serie televisiva \"Scrubs - Medici ai primi ferri\", verso la fine dell'episodio \"Il mio pranzo\" (Serie 5 Ep. 20) in una scena struggente, quando tre pazienti muoiono dopo aver contratto la rabbia tramite il trapianto di organi da una stessa donatrice. Il Dr. Cox (John C. McGinley) ritiene che sia a causa di una sua negligenza che si sono verificate le morti, e, successivamente, ha un crollo emotivo e lascia l'ospedale a met\u00e0 turno. \u00c8 stata utilizzata anche nella serie tv \"One Tree Hill\" nella puntata \"Le Fasi Del Lutto\" (3x17). \u00c8 stata utilizzata anche nell'episodio della seconda stagione di \"Grey's Anatomy\", \"Se un soldino troverai...\" dopo quattro morti nell'ospedale e altri tre previsti, mettono in onda la canzone nel momento in cui i medici si sentono superstiziosi. La canzone \u00e8 stata utilizzata anche nel trailer del film \"The Blind Side\" con Sandra Bullock. \u00c8 stata nuovamente utilizzata nella serie \"Grey's Anatomy\" quando, nell'episodio musical Una canzone per rinascere viene cantata dall'intero cast mentre Callie Torres viene operata dopo un grave incidente e lei e la bambina che porta in grembo sono sospese tra la vita e la morte. Sempre nella serie, nell'undicesima stagione, l'episodio della tragica morte del Dr. Derek Shepherd prende il nome della canzone. La canzone \u00e8 stata utilizzata anche nel telefilm Saving Hope.\nTracce.\nUK CDS 1\nUK CDS 2"}
{"id": "1557683", "revid": "125501841", "url": "https://it.wikipedia.org/wiki?curid=1557683", "title": "Geografia della Valle d'Aosta", "text": "Dati generali.\nLa regione storico-geografica della Valle d'Aosta, corrispondente al territorio amministrativo della Regione Autonoma Valle d'Aosta, alla diocesi di Aosta e al bacino idrografico della Dora Baltea, occupa l'estremo settore nord-occidentale dell'Italia.\nConfina a nord con il Canton Vallese (Svizzera); a nord ovest con i dipartimenti francesi della Savoia e dell'Alta Savoia; a sud e ad est con il Piemonte.\nLa regione \u00e8 zona quasi interamente montuosa con una quota minima di 343 metri slm (a Pont-Saint-Martin) e una massima di 4810 (Monte Bianco). L'altitudine media \u00e8 di oltre 2100 metri, infatti il 60% del territorio si trova oltre i 2000 metri. La regione della valle principale sotto i 600 m pu\u00f2 considerarsi per altitudine collinare.\nLa regione occupa 3.263 km\u00b2, delimitata da un perimetro montuoso segnato da tutti i \"quattromila\" delle Alpi Occidentali italiane: il massiccio del Monte Bianco a ovest, il massiccio del Monte Rosa e del Cervino a nord-est, il massiccio del Gran Paradiso a sud e quello del Grand Combin (in Svizzera) a nord.\nLe coordinate geografiche dei punti estremi della regione sono:\nGeologia.\nLa Valle d'Aosta \u00e8 stata particolarmente interessata dalla formazione della catena delle Alpi, che qui raggiunge le vette pi\u00f9 elevate. Particolarmente forti sono state le spinte che hanno favorito la crescita della catena alpina. Nei pressi di Courmayeur passa il Fronte Pennidico, linea di faglia crostale che ha permesso lo scorrimento tra la placca europea e la placca africana che ha generato le Alpi.\nOrografia.\nMonti.\nLa Valle d'Aosta \u00e8 famosa per le sue montagne. Per tutta la sua lunghezza, essa separa le Alpi Pennine (a nord e ad est) dalle Alpi Graie (ad ovest ed a sud) fino a giungere al fondo della val Ferret, dove si trova il col Ferret.\nPi\u00f9 nel dettaglio a nord, lungo il confine con il canton Vallese, troviamo in sequenza le Alpi del Grand Combin, le Alpi del Weisshorn e del Cervino e le Alpi del Monte Rosa, gruppi appartenenti alle Alpi Pennine. Ad ovest, lungo il confine francese troviamo le Alpi del Monte Bianco che appartengono alle Alpi Graie e chiudono la valle. A sud, lungo lo spartiacque con il Piemonte, troviamo le Alpi del Gran Paradiso, anch'esse appartenenti alle Alpi Graie. Infine ad est, sempre lungo lo spartiacque con il Piemonte, troviamo le Alpi Biellesi, che appartengono alle Alpi Pennine.\nLe montagne valdostane sono state teatro della storia dell'alpinismo europeo: dalla conquista del monte Bianco, avvenuta nel 1786, alla conquista del Cervino, nel 1865, fino alle pi\u00f9 moderne vie di arrampicata ed alpinistiche.\nOggi le montagne sono grandi mete turistiche, escursionistiche ed alpinistiche.\nMolte vette presenti nella valle superano i 4999 metri slm. Tali vette sono oltre 40.\nEcco l'elenco completo dei 4000 della Valle d'Aosta:\nOltre ai \"4000\" della Valle d'Aosta altre vette importanti sono:\nValichi.\nLa Valle d'Aosta \u00e8 una regione intramontana. Per questo motivo i valichi alpini hanno sempre avuto un'importanza fondamentale nella sua storia. Ancora oggi le comunicazioni rivestono un notevole interesse.\nI valichi principali che collegano la Valle d'Aosta con le regioni circostanti sono:\nAltri valichi che rivestono importanza storica e/o geografica sono:\nLe comunicazioni con le regioni vicine oggi sono assicurate, oltre che dai valichi, anche dal Traforo del Monte Bianco e dal Traforo del Gran San Bernardo.\nValli laterali.\nLa Valle d'Aosta \u00e8 la valle solcata dalla Dora Baltea fino a che questa arriva nella pianura padana. \u00c8 valle di tipo glaciale con tipica forma ad U, interrotta pi\u00f9 volte da strettoie e residui di vecchie morene.\nDalla valle principale si dipartono tanto sulla sinistra che sulla destra orografica diverse valli laterali.\nPartendo dall'alta valle, si individuano le seguenti valli:\nLa porzione della valle principale, con le rispettive valli laterali, a ovest di Pierre-Taill\u00e9e (presso Runaz) \u00e8 chiamata Valdigne. La Valdigne comprende quindi la val Ferret, la Val Veny ed il vallone di La Thuile.\nDensit\u00e0.\nCirca un 4% della superficie valdostana \u00e8 coperta da ghiacciai: se ne contano circa 200. Costantemente monitorati, subiscono il riscaldamento globale e dal 1850 si stanno progressivamente ritirando.\nAlcuni dei principali ghiacciai sono:\nFiumi.\nIl fiume che solca l'intera Valle, da nord-ovest a sud-est, \u00e8 la Dora Baltea, lungo 160 chilometri. Nasce convenzionalmente dal ghiacciaio della Brenva, in Val Veny, ma prende il nome alla confluenza tra la Dora di Ferret (proveniente dal ghiacciaio di Pr\u00e9 de Bar in Val Ferret) e della Dora di Veny (dal ghiacciaio del Miage in Val Veny). Il fiume riceve le acque da tutti i torrenti delle valli laterali valdostane, lambisce il capoluogo Aosta, prosegue attraverso chiuse, rapide e tratti pianeggianti e giunto in Piemonte si getta nel Po nei pressi di Crescentino.\nI principali affluenti della Dora Baltea in territorio valdostano sono (partendo dalla sorgente):\nLaghi.\nNella regione non sono presenti laghi di dimensione rilevante.\nI laghi pi\u00f9 grandi sono formati da lago artificiale|bacini artificiali realizzati per la produzione dell'energia elettrica. Tra questi si ricordano:\nAltri due laghi artificiali di minori dimensioni sono il Lago Gabiet e il Lago Goillet.\nI laghi naturali sono di origine alpina e si trovano generalmente tra i 2.000 e i 2.700 metri di quota in conche lavorate dai ghiacciai. Tra questi si ricordano:\nClima.\nA causa dell'orografia del territorio valdostano esistono dei microclimi locali assai differenti anche tra vallate o versanti vicini.\nLe temperature variano in base alla quota del territorio. In quota vige un clima alpino, per cui le estati sono brevi e fresche e subentrano poi dei lunghi inverni freddi con temperature che scendono anche a -20\u00a0\u00b0C e punte anche inferiori a -30\u00a0\u00b0C a quote maggiori di 2000 m. I fondovalle hanno invece un andamento tipico dei climi continentali: in inverno le temperature scendono sotto allo 0\u00a0\u00b0C anche di una decina di gradi, d'estate viceversa salgono anche su valori di oltre 30\u00a0\u00b0C con scarsa ventilazione che accentua la sensazione d'afa.\nLe piogge sulla Valle d'Aosta risultano scarse, soprattutto se confrontate con le altre regioni del settore alpino, in quanto i venti che soffiano pi\u00f9 frequentemente sono di provenienza occidentale e scaricano sui versanti ovest delle Alpi il loro contenuto di umidit\u00e0. Le vallate pi\u00f9 interne incassate tra imponenti rilievi risultano essere assai secche; le precipitazioni aumentano con la quota superando in genere di poco i 1000\u00a0mm anche sui rilievi pi\u00f9 elevati. Tali livelli di piovosit\u00e0 bassi sono dovuti proprio all'effetto barriera che i rilievi esercitano nei confronti delle depressioni atlantiche.\nEsistono comunque delle aree a maggiore piovosit\u00e0, al confine con il Piemonte, aperto agli influssi meridionali e al confine con la Francia e la Svizzera a causa dell'esposizione favorevole sia alle correnti settentrionali che a quelle occidentali atlantiche.\nLe precipitazioni assumono carattere nevoso in quota sopra i 2400 m in qualsiasi stagione dell'anno. L'inverno \u00e8 generalmente la stagione pi\u00f9 asciutta, ad eccezione dei versanti occidentali, dove sono maggiori le precipitazioni spesso in forma nevosa nei mesi invernali. Nei mesi invernali l'intensit\u00e0 del vento \u00e8 a volte tale che la brusca discesa dai pendii delle Alpi genera rilevanti episodi di Foehn. Anche in questo caso i versanti occidentali valdostani fanno eccezione, in quanto \u00e8 prevalente l'effetto Stau con rilevanti precipitazioni nevose invernali.\nEcco alcuni dati climatici presi dalle otto stazioni meteorologiche valdostane:\nSono invece riportati nella tabella sottostante i valori che si registrano nella capoluogo di Aosta.\nAree protette.\nLa Valle d'Aosta, per la ricchezza e la variet\u00e0 dei suoi ambienti, costituisce un patrimonio che richiede particolare salvaguardia e protezione.\nLo statuto speciale in vigore in Valle d'Aosta prevede una sezione autonoma regionale del Corpo forestale dello Stato, che gode di larga autonomia. Questa caratteristica permette un controllo approfondito del territorio, al fine di garantire la protezione dell'ambiente.\nParchi nazionali e naturali.\nIl Parco nazionale del Gran Paradiso \u00e8 stata una delle prime aree protette e il primo parco nazionale d'Italia ed esprime, quasi per antonomasia, il concetto di salvaguardia e valorizzazione delle risorse ambientali. Al giorno d'oggi, esso costituisce una grande meta turistica ed escursionistica per la ricchezza della sua fauna e per la variet\u00e0 della sua flora.\nIl Parco naturale del Mont Avic \u00e8 un parco regionale istituito nel 1989 al fine di salvaguardare le caratteristiche peculiari della Valle di Champdepraz, ancora molto preservata dall'intervento dell'uomo e del turismo di massa.\nRiserve naturali.\nSi hanno inoltre le seguenti riserve naturali regionali:\nGeografia antropica.\nLa valle \u00e8 suddivisa in otto Unit\u00e9 de Communes, che hanno l'obiettivo di favorire la conservazione e lo sviluppo delle ricchezze e peculiarit\u00e0 culturali, linguistiche ed ambientali:"}
{"id": "1557684", "revid": "1305887", "url": "https://it.wikipedia.org/wiki?curid=1557684", "title": "Al Satan", "text": ""}
{"id": "1557692", "revid": "86599", "url": "https://it.wikipedia.org/wiki?curid=1557692", "title": "Seiji Ueda", "text": "Il Minor Planet Center gli accredita le scoperte di settecentocinque asteroidi, tutti in condivisione con Hiroshi Kaneda.\nNell'ottobre 2014 ha scoperto una variabile WZ Sagittae nell'Ariete, PNV J03093063+2638031, nel novembre 2019 ha scoperto una variabile di tipo UV Ceti nel Perseo, PNV J04195320+4233026, nel dicembre 2019 una nova nana TCP J00590972+3438357 nella costellazione di Andromeda, nel novembre 2020 una nova nel Perseo, V1112 Persei e nel giugno 2021 una nova nella costellazione dell'Ercole V1674 Herculis .\nGli \u00e8 stato dedicato l'asteroide 4676 Uedaseiji."}
{"id": "1557706", "revid": "2008079", "url": "https://it.wikipedia.org/wiki?curid=1557706", "title": "Caccia alla volpe", "text": "La caccia alla volpe \u00e8 un'attivit\u00e0 equestre che si pratica in campagna su grandi spazi aperti. Essa \u00e8 una tipologia di caccia da inseguimento.\nStoria.\nLe origini di questo tipo di caccia hanno le proprie radici storiche in Inghilterra, quando per controllare l'aumento demografico delle volpi che predavano gli animali da cortile, i contadini le cacciavano con l'aiuto dei propri cani. Il primo evento del genere di cui si ha traccia avvenne nella contea di Norfolk nel 1534. In altre nazioni esistevano analoghe forme di controllo demografico degli animali ritenuti pericolosi per l'economia rurale e la sussistenza dei centri abitati, si pensi alla caccia al lupo in Francia o alla caccia al cinghiale in Sardegna e Toscana. Alla fine del XVII secolo gli allevatori avevano ormai selezionato delle razze canine particolarmente adatte alla caccia. La prima di cui si ha notizia \u00e8 la razza Bilsdale, selezionata nello Yorkshire.\nLa caccia alla volpe come la conosciamo oggi \u00e8 in realt\u00e0 un evento sociale ormai totalmente indipendente dalle reali necessit\u00e0 che aveva un tempo, infatti in alcuni paesi, tra cui la stessa Gran Bretagna, \u00e8 stata vietata ogni forma di violenza contro le volpi che rischiavano di estinguersi proprio a causa di questa caccia. L'evento dura una giornata intera e coinvolge molte persone sia a cavallo sia appiedate, ognuna contraddistinta da un abito particolare a seconda del ruolo svolto, nonch\u00e9 una muta di cani che seguono le tracce della volpe o di un tampone impregnato dell'urina di volpe e trascinato da un uomo appiedato lungo un certo itinerario. Nel 2005 in Inghilterra, Galles e Scozia la caccia alla volpe tradizionale con muta di cani e cavalli, come si \u00e8 soliti immaginare \u00e8 stata definitivamente abolita e rari casi che coinvolgono volpi vere sono denunciati e finiscono in tribunale. In Italia la volpe \u00e8 un selvatico cacciabile, il cui controllo demografico \u00e9 regolamentato dall'ISPRA.\nAnimale.\nPrede.\nVolpe rossa.\nLa \"volpe rossa\" (\"Vulpes vulpes\") \u00e8 la preda abituale delle cacce alla volpe inglesi e americane. Essendo un piccolo predatore onnivoro, la volpe conduce una vita sotterranea in tane che si scava nella terra, ed \u00e8 un animale prevalentemente attivo al tramonto. Gli adulti non si allontanano mai pi\u00f9 di 20 chilometri dal nido. La volpe rossa pu\u00f2 correre ad una velocit\u00e0 di 48 chilometri all'ora. In Inghilterra la volpe \u00e8 chiamata anche \"Tod\" (antico vocabolo per volpe), o \"Reynard\" (nome di un personaggio atropomorfico della letteratura europea del XII secolo), oppure \"Charlie\" (dal nome del politico Whig inglese, Charles James Fox). La volpe rossa americana tende ad essere pi\u00f9 grande di quella europea, ma secondo i cacciatori \u00e8 meno vigorosa e resistente alla corsa.\nCoyote, volpe grigia e altre prede.\nSebbene catalogate sempre nella disciplina \"caccia alla volpe\", anche altre specie possono essere presenti, soprattutto a seconda della regione e del numero di esemplari disponibili. Il coyote (\"Canis latrans\") \u00e8 una preda comune in molte cacce del Nordamerica, in particolare ad ovest dove vi sono grandi spazi aperti. Il coyote del resto \u00e8 un predatore indigeno dell'area del fiume Mississippi. Il coyote \u00e8 pi\u00f9 veloce della volpe, correndo ad una velocit\u00e0 di 65 chilometri all'ora, giungendo anche a spingersi molto lontano dalla sua area originaria, Il coyote pu\u00f2 essere un valido concorrente dei cani stessi nel combattimento corpo a corpo in quanto esso ha la forma di un grosso cane, inoltre i suoi canini appuntiti lo rendano molto pericoloso contro i bracchi.\nLa volpe grigia (\"Urocyon cinereoargenteus\"), lontano parente della volpe rossa europea, \u00e8 cacciata nel nord America. Essa \u00e8 in grado di arrampicarsi sugli alberi, rendendo cos\u00ec la caccia coi cani molto pi\u00f9 difficoltosa. Inoltre l'odore della volpe grigia non \u00e8 cos\u00ec forte come quello della volpe rossa, il che svantaggia i cani nella sua ricerca. La volpe grigia preferisce un habitat prevalentemente boschivo e come tale anche la sua caccia a cavallo \u00e8 piuttosto complessa. Generalmente una caccia alla volpe grigia coi cani dura due ore.\nNegli Stati Uniti meridionali si caccia anche la lince (\"Lynx rufus\"). In paesi come l'India o l'Iraq che hanno subito nei secoli una forte influenza culturale inglese, viene cacciato solitamente lo sciacallo dorato (\"Canis aureus\"). Durante il British Raj questa usanza venne fortemente esportata dai coloni inglesi. Gli sciacalli non venivano cacciati spesso in questo modo, dal momento che erano pi\u00f9 lenti delle volpi e raramente potevano distanziare i levrieri dopo 200 yarde.\nAnimali da caccia.\nBracchi e altri cani.\nLa caccia alla volpe viene condotta solitamente con un branco di cani e in molti casi essi sono prevalentemente degli \"English Foxhound\", utilizzati anche per la caccia al visone. Questi cani sono particolarmente allenati a inseguire la volpe basandosi sul loro sviluppatissimo fiuto. In america gli si preferisce il nazionale \"American Foxhound\". Altri cani utilizzati sono il Greyhound o il Lurcher per la caccia alla volpe, anche se \u00e8 stato dimostrato che questi animali hanno un fiuto inferiore ed una resa minore nella caccia. Nello stato americano della Virginia vengono utilizzati anche branchi di Beagle. Sono spesso utilizzati anche alcuni Terrier, per esempio i Fox Terrier o i Jack Russell Terrier, che nel caso in cui la volpe riuscisse a rifugiarsi dentro la sua tana, sarebbero gli unici a poterla farla uscire e a cacciare dentro quest'ultima.\nCavalli.\nI cavalli, chiamati \"field hunter\" o \"hunter\", sono cavalcati da quanti seguono la caccia e sono l'animale tipico di molte cacce, anche se essi possono essere condotti anche a piedi durante l'atto proprio della caccia. I Thoroughbred sono i pi\u00f9 utilizzati durante le cacce, in particolare durante le cacce di coyote che sono molto pi\u00f9 veloci delle volpi.\nA seconda del terreno e dei diversi tipi di abilit\u00e0, la caccia solitamente non prevede percorsi ad ostacoli. La caccia pu\u00f2 essere divisa in due gruppi proprio a partire dai cavalli: il primo detto \"First Field\" solitamente segue la preda direttamente mentre un altro gruppo, detto \"Second Field\" (detto anche \"Hilltoppers\" o \"Gaters\"), prende strade pi\u00f9 lunghe ma solitamente senza ostacoli e in campo aperto.\nUccelli da preda.\nNel Regno Unito un gran numero di cacce soprattutto nell'antichit\u00e0 hanno impiegato parallelamente alla caccia alla volpe anche l'utilizzo dei falchi.\nProcedura.\nLa caccia alla volpe comprende tradizionalmente molti elementi di ritualit\u00e0 locale. La caccia vera e propria ha inizio quando i cani vengono lasciati liberi in un'area ove normalmente si muovono le volpi, di modo che possano carpirne l'odore. Se il branco di cani riesce a fiutare la traccia della volpe questi cominciano a correre seguiti a ruota dai cacciatori. La caccia continua sin quando la volpe non riesce a sfuggire ai cani rintanandosi (\"going to ground\") o quando viene sopraffatta e uccisa dai cani (\"kill\").\nI rituali sociali sono importanti nella caccia, anche se sono perlopi\u00f9 caduti in disuso al giorno d'oggi. Uno dei pi\u00f9 importanti era il battesimo di sangue (\"blooding\"): questa cerimonia coinvolgeva il maestro di caccia o un cacciatore predisposto a questa cerimonia che ungeva col sangue della volpe uccisa le guance di un nuovo iniziato alla caccia, solitamente un bambino. Altra pratica comune era quella di tagliare la coda (\"brush\") i piedi (\"pads\") o la testa (\"mask\") per poi imbalsamarli ed esporli come trofei. Tutte antiche pratiche poi abbandonate durante il corso del XIX secolo.\nCaccia autunnale.\nNell'autunno di ogni anno, o pi\u00f9 precisamente nel periodo agosto-ottobre nel Regno Unito, la caccia assume il nome di \"cub hunting\" o \"autumn hunting.\" Questa \u00e8 la stagione pi\u00f9 adatta a questa attivit\u00e0 in quanto le volpi nate a primavera hanno raggiunto una grandezza ottimale, anche se solitamente sino ai 10 mesi continuano a vivere in famiglia. Questo \u00e8 utile anche come allenamento per i cani che vengono portati a indirizzare il loro fiuto unicamente sulle volpi. L'attitudine di tutti i cani dev'essere testata in quanto essi devono essere in grado di lavorare in gruppo.\nLe stesse volpi in questa stagione sviluppano tecniche per eludere il fiuto dei cani, spesso imparando ad arrampicarsi sugli alberi o camminando lungo le staccionate.\nLa stagione di caccia ideale \u00e8 quindi quella autunnale nell'emisfero nord oppure maggio nell'emisfero sud della terra, e i luoghi sono comunque quelli distanti dai centri abitati.\nRuoli.\nCome rituale sociale ogni partecipante alla caccia alla volpe ha un suo specifico ruolo:"}
{"id": "1557707", "revid": "34928", "url": "https://it.wikipedia.org/wiki?curid=1557707", "title": "Val San Martino", "text": ""}
{"id": "1557708", "revid": "253269", "url": "https://it.wikipedia.org/wiki?curid=1557708", "title": "Jennifer Esposito", "text": "Biografia.\nDi origini italoamericane, nasce a Brooklyn, New York, l'11 aprile 1973, secondogenita di due figlie di Phyllis, decoratrice di interni, e Robert Esposito, consulente informatico di Wall Street ed ex-produttore musicale di ascendenze napoletane. Si \u00e8 diplomata alla Moore Catholic High School di Staten Island.\nIl 21 dicembre del 2006 sposa il collega Bradley Cooper, ma nel maggio 2007, dopo solo quattro mesi di matrimonio, hanno entrambi chiesto il divorzio, finalizzato il 10 novembre. Nell'ottobre 2009 ha una relazione con il tennista australiano Mark Philippoussis, che si conclude nell'agosto 2010. Nel maggio 2014 annuncia il suo fidanzamento con il modello britannico Louis Dowler e la coppia convola a nozze il 16 novembre dello stesso anno a New York, per poi divorziare nel marzo 2016. Il 13 settembre 2020 sposa l'istruttore di fitness danese Jesper Vesterstr\u00f8m. \nIn un'intervista al \"David Letterman Show\" dell'ottobre 2011, ha dichiarato di soffrire di celiachia.\nCarriera.\nIl suo debutto avviene nel 1995 nel film per la televisione \"I ragazzi irresistibili\" con Woody Allen e Peter Falk ma il suo primo ruolo significativo \u00e8 in \"He Got Game\" (1998) di Spike Lee, con cui torna a lavorare l'anno successivo in \"S.O.S. Summer of Sam - Panico a New York\" (1999). Partecipa alla serie tv \"Spin City\" (1999), dove ricopre il ruolo di Stacey Paterno, e ai film horror \"Incubo finale\" (1998) e \"Dracula's Legacy - Il fascino del male\" (2000).\nNegli anni seguenti prende parte a film come \"Don't Say a Word\" (2001), \"Welcome to Collinwood\" (2002), \"Crash - Contatto fisico\" (2004) e \"New York Taxi\" (2004). Lavora poi prevalentemente in serie televisive, prendendo parte ad alcuni episodi di \"Giudice Amy\", \"Law &amp; Order - I due volti della giustizia\" e \"Samantha chi?\"; in quest'ultima interpreta il ruolo ricorrente di Andrea, migliore amica della protagonista. Nel 2008 prende parte al film TV \"4 padri single\" di Paolo Monico, prodotto da Gabriele Muccino. Nel 2010 entra a far parte del cast di \"Blue Bloods\" dove interpreta il ruolo della detective Jackie Curatola, ruolo poi abbandonato in seguito a contrasti con la produzione.\nNel 2015 entra nel cast della serie \"Mistresses - Amanti\", e nel 2016 nel cast della serie \"NCIS - Unit\u00e0 anticrimine\", che abbandona alla fine della stagione 14, per altri impegni e per la nuova linea narrativa intrapresa dalla serie."}
{"id": "1557713", "revid": "1508810", "url": "https://it.wikipedia.org/wiki?curid=1557713", "title": "Giuliano Salis", "text": "Nel corso della sua carriera, iniziata negli anni sessanta, esattamente nel 1965, ha spaziato in diversi generi musicali, e collaborato con molti artisti, non solo italiani. \nTra le chitarre della sua collezione spiccano una Fender Stratocaster Fiesta red Custom 62, una Les Paul Standard, amplificazione Soldano SLo 100 Ethos Overdrive, Evidence Cables, Nexo Audio.Electrovoice Speakers\nQuesto un elenco degli artisti pi\u00f9 rappresentativi con cui ha suonato:"}
{"id": "1557714", "revid": "38120", "url": "https://it.wikipedia.org/wiki?curid=1557714", "title": "Il Padrone di casa", "text": ""}
{"id": "1557715", "revid": "1924342", "url": "https://it.wikipedia.org/wiki?curid=1557715", "title": "Myslovitz", "text": "I Myslovitz sono un gruppo musicale rock polacco.\nLa loro musica incorpora elementi di college rock, shoegaze e, a volte, di britpop, sempre accompagnata da una buona dose di malinconia.\nA partire dal 2003, la casa discografica EMI tenta di lanciarli al di fuori dei confini polacchi, grazie anche al considerevole supporto di MTV. Il gruppo prende il nome da Mys\u0142owice, cittadina industriale in Alta Slesia, nella parte pi\u00f9 meridionale della Polonia, che ha dato i natali ai componenti."}
{"id": "1557718", "revid": "125750854", "url": "https://it.wikipedia.org/wiki?curid=1557718", "title": "Claudia Vegliante", "text": "Carriera.\nLa carriera televisiva di Claudia Vegliante inizia da bambina quando balla e canta \"Marameo\" accanto a Stefania Rotolo nella trasmissione \"Tilt\" (1979). Nel 1982 \u00e8 protagonista del variet\u00e0 \"Come Alice\" di Antonello Falqui, insieme a Rita Pavone e Carlo Verdone (incide anche la sigla della trasmissione).\nLavora anche per il grande schermo: prende parte alla commedia \"Cuando calienta el sol... vamos alla playa\" (1982), per la regia di Mino Guerrini, seguito da da \"Uno scugnizzo a New York\" (1984) di Mariano Laurenti, accanto a Nino D'Angelo.\nNel 1983 Claudia Vegliante vince la \"Targa d'argento\" al \"Fred Astaire International Tap Dance Championship\" di New York. Nell'ottobre del 1984 \u00e8 chiamata come ospite al \"Maurizio Costanzo Show\".\nDal 1987 \u00e8 Rossella nella serie televisiva \"I ragazzi della 3\u00aa C\". Il suo personaggio \u00e8 quello della ragazza innamorata pazza del fidanzato, Daniele. Nel 1995 recita una piccola parte nella serie tv \"Caro maestro\" nel ruolo della madre di Carlotta.\nProseguir\u00e0 la sua carriera artistica come assistente alla regia e attrice in allestimenti teatrali."}
{"id": "1557719", "revid": "179152", "url": "https://it.wikipedia.org/wiki?curid=1557719", "title": "Vallone de La Thuile", "text": ""}
{"id": "1557720", "revid": "466539", "url": "https://it.wikipedia.org/wiki?curid=1557720", "title": "Esercito continentale", "text": "L'esercito continentale (in lingua inglese: \"Continental Army\") fu un esercito formato dopo lo scoppio della Guerra d'indipendenza americana dalle Tredici colonie britanniche del Nordamerica, e sciolto nel 1783 quando venne sostituito dallo \"United States Army\".\nStoria.\nIstituito da una risoluzione del congresso continentale il 14 giugno 1775, fu creato per coordinare gli sforzi militari delle Tredici colonie nella loro lotta contro il dominio della Gran Bretagna. L'esercito continentale oper\u00f2 in collaborazione con le milizie locali e altre truppe che rimasero sotto il controllo dei singoli Stati. Il Generale George Washington fu il comandante in capo dell'esercito durante la guerra.\nQuando la guerra d'indipendenza americana inizi\u00f2 nelle battaglie di Lexington e Concord nel mese di aprile del 1775, i rivoluzionari coloniali non avevano un esercito regolare. In precedenza, ogni colonia aveva arruolato la propria milizia, composta da cittadini-soldati a tempo parziale, per la difesa locale, o la chiamata temporanea di \"reggimenti provinciali\", durante crisi specifiche, come la guerra franco-indiana. Mentre le tensioni con la Gran Bretagna aumentavano negli anni precedenti alla guerra, i coloni iniziarono a riformare le loro milizie in preparazione al potenziale conflitto. La formazione delle milizie aument\u00f2 dopo il passaggio delle leggi intollerabili nel 1774. Coloni, come Richard Henry Lee proposero la creazione di una forza nazionale della milizia, ma il primo congresso continentale respinse l'idea. Le milizie erano inizialmente in inferiorit\u00e0 numerica, ma dopo la battaglia di Lexington e Concord, migliaia di miliziani dalla Nuova Inghilterra si aggiunsero per contrastare le truppe britanniche che si erano asserragliate a Boston.\nIl 23 aprile 1775, il congresso provinciale del Massachusetts autorizz\u00f2 l'arruolamento di un esercito coloniale composto da un reggimento su 26 compagnie, seguito a breve da alcune analoghe, ma pi\u00f9 piccole forze, arruolate dal New Hampshire, dal Rhode Island e dal Connecticut tra cui il 1\u00ba Reggimento Rhode Island, primo reggimento composto esclusivamente da afroamericani. Il 14 giugno 1775, il secondo congresso continentale decise di procedere con la creazione di un esercito continentale per finalit\u00e0 di difesa comune, adottando le forze gi\u00e0 presenti fuori di Boston (22.000 soldati) e New York (5000). Inoltre arruol\u00f2 le prime dieci compagnie di forze continentali, sulla base di un arruolamento annuale, principalmente tra i fucilieri della Pennsylvania, Maryland, Virginia per essere utilizzati come fanteria leggera, che sarebbero poi divenute il 1\u00ba Reggimento Continentale nel 1776. Il 15 giugno, il congresso stabil\u00ec George Washington come comandante in capo con voto unanime. Egli accett\u00f2 e avrebbe servito durante l'intera guerra, senza alcun compenso, tranne il rimborso delle spese sostenute. Quattro generali (Artemas Ward, Charles Lee, Philip Schuyler, e Israel Putnam) e otto generali di brigata (Seth Pomeroy, Richard Montgomery, David Wooster, William Heath, Joseph Spencer, John Thomas, John Sullivan, e Nathanael Greene) furono nominati nel corso di pochi giorni. Pomeroy rifiut\u00f2 e la posizione rimase vacante.\nMan mano che il congresso continentale adottava sempre pi\u00f9 le caratteristiche e la responsabilit\u00e0 di un organo legislativo di uno stato sovrano, il ruolo dell'esercito continentale fu oggetto di notevoli discussioni. C'era tra gli americani una generale avversione al mantenimento di un esercito permanente, ma, d'altra parte, le esigenze della guerra contro gli inglesi richiedevano la disciplina e l'organizzazione di un esercito moderno. Di conseguenza, l'esercito attravers\u00f2 diverse fasi, caratterizzate dallo scioglimento e riorganizzazione delle diverse unit\u00e0. La maggior parte dell'esercito continentale fu sciolto nel 1783 dopo il trattato di Parigi che mise fine alla guerra. Le unit\u00e0 rimanenti costituirono infine il nucleo di quello che sarebbe diventato lo United States Army. Le poche unit\u00e0 presidiarie sparse rimaste furono attive sono al 1791 con l'istituzione della \"Legione degli Stati Uniti\" a causa dell'intensificarsi delle guerre indiane con i nativi americani.\nComposizione e organizzazione.\nI soldati dell'esercito continentale erano cittadini che si offrivano volontari per servire nell'esercito dietro compenso e in vari momenti durante la guerra, i periodi di arruolamento duravano da uno a tre anni. All'inizio della guerra d'indipendenza americana, i periodi di arruolamento furono brevi, poich\u00e9 il congresso continentale temeva la possibilit\u00e0 che l'esercito continentale si trasformasse in un esercito permanente.\nL'esercito non super\u00f2 mai i 17.000 effettivi. L'avvicendamento fu un problema costante, in particolare durante l'inverno del 1776-77, e periodi di ferma pi\u00f9 lunghi furono successivamente approvati. In linea generale, le forze continentali consistettero di diversi eserciti, o strutture, successivi:\nIn aggiunta ai regolari dell'esercito continentale, unit\u00e0 di milizia locale, addestrate e finanziate dalle singole colonie o Stati, parteciparono alle battaglie durante la guerra. A volte, le unit\u00e0 di milizia operavano indipendentemente dall'esercito continentale, ma spesso le milizie locali furono chiamate a sostenere e aumentare le formazioni dell'esercito continentale durante le campagne. Le truppe di milizia svilupparono la reputazione di essere propense a ritirarsi prematuramente dal campo di battaglia, un fattore che fu integrato nella strategia nella battaglia di Cowpens.\nLa responsabilit\u00e0 finanziaria per la fornitura a pagamento, cibo, alloggio, vestiario, armi, ed altre attrezzature specifiche per le unit\u00e0 era assegnato a stati come parte della creazione di queste unit\u00e0. Gli Stati differivano relativamente a come vennero adempiuti tali obblighi. Ci furono costanti problemi di finanziamento e di morale man mano che la guerra continuava. Questo aveva portato l'esercito a offrire salari bassi, spesso cibo avariato, lavoro duro, freddo, caldo, scarsit\u00e0 di indumenti e di ripari invernali, una dura disciplina ed un'alta probabilit\u00e0 di entrare nella lista delle perdite."}
{"id": "1557729", "revid": "14360", "url": "https://it.wikipedia.org/wiki?curid=1557729", "title": "Cuando calienta el sol... vamos alla plaia", "text": ""}
{"id": "1557730", "revid": "1926649", "url": "https://it.wikipedia.org/wiki?curid=1557730", "title": "Reggina Calcio 2007-2008", "text": "Questa voce raccoglie le informazioni riguardanti la Reggina Calcio nelle competizioni ufficiali della stagione 2007-2008.\nStagione.\nDopo l'addio di Mazzarri, la societ\u00e0 calabrese ingaggi\u00f2 Massimo Ficcadenti per la panchina. La squadra ebbe un avvio negativo in campionato, malgrado nel pareggio con il Palermo (1-1) l'attaccante Amoruso divenne il miglior marcatore del club in A (con 31 reti). Dopo 10 giornate, con la formazione ancora a secco di vittorie, Ficcadenti fu sostituito da Renzo Ulivieri. Il primo successo venne ottenuto al 12\u00ba turno, sconfiggendo per 2-0 il Genoa: i gol furono realizzati da Amoruso (giunto alla trecentesima presenza in massima serie) e dal nuovo acquisto Joelson. La Reggina consegu\u00ec 17 punti nel girone di andata, ritrovandosi terzultima al pari di Siena e Torino.\nA febbraio, gli amaranto discesero addirittura al penultimo posto nonostante la vittoria casalinga contro la Juventus. La situazione spinse la dirigenza ad un ulteriore cambio in panchina, con il tecnico della Primavera Orlandi a rimpiazzare Ulivieri. Il nuovo allenatore consegu\u00ec, contro il Siena, un 4-0 che rappresenta la pi\u00f9 larga affermazione dei calabresi in A. Nelle giornate conclusive, la squadra ottenne vittorie importanti su avversarie a loro volta in corsa per la salvezza. La permanenza venne raggiunta alla penultima domenica tramite un 2-0 contro l'Empoli, con il quindicesimo posto finale.\nMaglie e Sponsor.\nGli sponsor di maglia furono la Gicos e la Regione Calabria.\nMentre il materiale tecnico fu fornito dalla Onze.\nStatistiche.\n\"Statistiche aggiornate al 18 maggio 2008\""}
{"id": "1557733", "revid": "1543377", "url": "https://it.wikipedia.org/wiki?curid=1557733", "title": "Suli", "text": "Suli () \u00e8 un comune della Grecia situato nella periferia dell'Epiro (unit\u00e0 periferica della Tesprozia) con 10.951 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 584\u00a0km\u00b2 e la popolazione \u00e8 passata da 748 a 10.951 abitanti.\nStoria.\nNel XVIII e nel XIV secolo, i cittadini di Suli (Sulioti) si ribellarono con successo contro la dominazione Ottomana."}
{"id": "1557734", "revid": "37401", "url": "https://it.wikipedia.org/wiki?curid=1557734", "title": "Spyro Gyra (gruppo musicale statunitense)", "text": "Gli Spyro Gyra sono un gruppo musicale statunitense fondato nel 1974 a Buffalo da Jay Beckenstein e Jeremy Wall, trovando la propria identit\u00e0 mescolando R&amp;B, musica caraibica, elementi pop e jazz.\nRiguardo al nome del gruppo, Beckenstein sugger\u00ec il nome di un'alga, Spirogyra, che egli ricordava dalle lezioni di biologia.\nStoria del gruppo.\nEsordirono nel 1978 con l'omonimo \"Spyro Gyra\", ma il loro successo fu il successivo \"Morning Dance\" (1979) che si piazza tra le quaranta migliori vendite di album negli Stati Uniti. Da quest'album \u00e8 stato estratto il singolo omonimo. In una intervista Beckenstein dichiar\u00f2: \nIl contributo di Beckenstein al sassofono ha trasformato molti degli odierni stili jazz pi\u00f9 popolari."}
{"id": "1557742", "revid": "324090", "url": "https://it.wikipedia.org/wiki?curid=1557742", "title": "Triplo ritratto di Carlo I", "text": "Il Ritratto di Carlo I in tre posizioni \u00e8 uno dei ritratti che Antoon van Dyck esegu\u00ec per il re d'Inghilterra Carlo I. Da quando era passato al servizio della corona inglese, il pittore fiammingo aveva eseguito numerosi ritratti del sovrano. Questo caso rappresenta una eccezione: il suo primo scopo non fu quello di ritrarre il re in modo da celebrare la potenza della monarchia o da esaltare la figura di Carlo I. Il quadro fu infatti inviato a Roma, dove lo attendeva Gian Lorenzo Bernini. Il celebre scultore, che non si mosse dall'Italia che una volta soltanto, per recarsi in Francia, nelle citt\u00e0 di Parigi e Versailles, dove dimorava la corte del re di Francia Luigi XIV, il Re sole, aveva ricevuto la richiesta da parte di Carlo di eseguire un suo busto. Bernini accett\u00f2, ma dovendo avere un modello a disposizione, chiese che gli fosse inviato un ritratto del sovrano.\nVan Dyck, per facilitare e rendere pi\u00f9 preciso il lavoro di Bernini, ritrasse il re in tre posizioni, facendone un quadro molto ammirato ed ora conservato nel castello di Windsor vicino a Londra. Il busto di Bernini invece venne distrutto in seguito all'incendio che colp\u00ec il Palazzo di Whitehall.\nSempre nelle collezioni reali del Castello di Windsor si conserva un busto in marmo dello scultore olandese Jan Blommendael che parte della critica indica come una possibile copia del perduto ritratto del Bernini.\nCon lo stesso procedimento Bernini avrebbe dovuto eseguire il ritratto anche della moglie del sovrano inglese, Enrichetta Maria di Borbone. Allo stesso scopo Van Dyck realizz\u00f2 - questa volta su tele distinte - tre ritratti della regina, due di profilo e uno frontale. Bernini tuttavia non esegu\u00ec questo secondo busto.\nAlcuni anni dopo, nel 1641, avvalendosi di un ulteriore triplo ritratto del pittore francese Philippe de Champaigne - compositivamente simile a quello di Van Dyck e forse da questo esemplato - Bernini scolp\u00ec il busto del cardinale Richelieu, ora conservato al Louvre.\nGalleria d'immagini.\nI tre ritratti di Enrichetta Maria di Van Dyck e il triplo ritratto di Richelieu di Philippe de Champaigne"}
{"id": "1557750", "revid": "126076", "url": "https://it.wikipedia.org/wiki?curid=1557750", "title": "Eeepc", "text": ""}
{"id": "1557759", "revid": "126076", "url": "https://it.wikipedia.org/wiki?curid=1557759", "title": "Eee pc", "text": ""}
{"id": "1557766", "revid": "1305772", "url": "https://it.wikipedia.org/wiki?curid=1557766", "title": "Good to Be Bad", "text": "Good to Be Bad \u00e8 il decimo album in studio del gruppo musicale britannico Whitesnake, pubblicato il 21 aprile 2008 dalla SPV GmbH.\nSi tratta del primo disco interamente di inediti degli Whitesnake dopo oltre un decennio, dai tempi di \"Restless Heart\" del 1997, senza includere le quattro tracce nuove registrate per l'album dal vivo \"Live... In the Shadow of the Blues\" nel 2006. Ha ottenuto grande successo, entrando nella top 20 in diversi paesi e raggiungendo il settimo posto in classifica nel Regno Unito.\nNel novembre del 2008 \u00e8 stato votato come miglior album dell'anno dalla rivista \"Classic Rock\".\nTour.\nPoco prima dell'uscita dell'album, la band ha dato inizio al tour mondiale il 23 marzo 2008 a Wellington, in Nuova Zelanda. Successivamente si \u00e8 spostata in Sud America, Europa, Giappone e Nord America. Il tour \u00e8 arrivato a toccare 40 paesi diversi. La serie di concerti si \u00e8 conclusa il 14 giugno 2009 al Download Festival di Donington Park. Durante il tour sono state presentate dal vivo sette canzoni del nuovo album. L'ex chitarrista della band Adrian Vandenberg \u00e8 salito sul palco come ospite speciale in occasione di due concerti.\nTracce.\nTesti e musiche di David Coverdale e Doug Aldrich, eccetto dove indicato."}
{"id": "1557775", "revid": "131358", "url": "https://it.wikipedia.org/wiki?curid=1557775", "title": "Federaci\u00f3n Costarricense de F\u00fatbol", "text": ""}
{"id": "1557787", "revid": "92723", "url": "https://it.wikipedia.org/wiki?curid=1557787", "title": "Consiglio nazionale della Repubblica Slovacca", "text": "Il Consiglio nazionale della Repubblica Slovacca (in slovacco: \"N\u00e1rodn\u00e1 rada Slovenskej republiky\", spesso abbreviato in: \"N\u00e1rodn\u00e1 rada\", abbr. \"NR SR\") \u00e8 il parlamento della Repubblica Slovacca dal 1\u00ba ottobre 1992. Dal 1969 al 1992, il suo predecessore, il Parlamento della parte slovacca della Cecoslovacchia, era chiamato Consiglio nazionale slovacco (\"Slovensk\u00e1 n\u00e1rodn\u00e1 rada\").\nIl palazzo del Parlamento \u00e8 situato sulla collina del castello, presso il castello di Bratislava, in piazza Alexander Dub\u010dek.\nFunzioni.\nIl Consiglio nazionale unicamerale formato da 150 seggi \u00e8 l'unico corpo legislativo della Slovacchia. Esso considera e approva la Costituzione, gli statuti costituzionali e altri atti legali, oltre al bilancio di Stato. Elegge alcune cariche specificate dalla legge, come anche i candidati per la carica di giudici della Corte costituzionale e di procuratore generale. Prima della ratifica, i trattati internazionali devono essere approvati dal Parlamento. Inoltre, deve concedere il consenso all'uso della forza militare al di fuori del territorio slovacco e alla presenza delle forze militari straniere nel territorio della repubblica.\nDecisioni.\nIl Parlamento pu\u00f2 votare solo se \u00e8 presente la maggioranza dei suoi membri (76). Per approvare una decisione, \u00e8 necessario l'assenso della maggioranza relativa dei deputati (cio\u00e8 almeno 39 voti); quasi tutti gli atti legali possono essere approvati con questa maggioranza relativa. La maggioranza assoluta (76 membri) \u00e8 necessaria per approvare una mozione di sfiducia verso il Governo o i suoi membri, o per eleggere e sollevare dall'incarico il presidente del Parlamento. La maggioranza dei tre quinti di tutti i deputati (almeno 90 voti) \u00e8 richiesta per l'adozione di una costituzione o di uno statuto costituzionale.\nElezioni.\nI membri del Parlamento sono eletti in maniera diretta ogni quattro anni, con il sistema proporzionale. Nonostante il suffragio sia universale, possono essere eletti solo i cittadini con diritto di voto, che abbiano compiuto il 21\u00ba anno di et\u00e0 e che siano residenti permanentemente nella Repubblica slovacca. In modo simile ai Paesi Bassi e a Israele, l'intera nazione forma un'unica circoscrizione elettorale. La soglia di accesso al Parlamento \u00e8 del 5%; i votanti possono indicare la loro preferenza in liste semi-aperte. Le ultime elezioni parlamentari si sono tenute nel 2016.\nPalazzi.\nIl principale edificio del Parlamento \u00e8 situato vicino al castello di Bratislava, sulla collina del castello. L'edificio secondario, che \u00e8 stato il principale fino al 1994, \u00e8 situato vicino alla chiesa della Santissima Trinit\u00e0 di Bratislava, sotto la collina del castello."}
{"id": "1557794", "revid": "729019", "url": "https://it.wikipedia.org/wiki?curid=1557794", "title": "Richard Winters", "text": "Durante la seconda guerra mondiale per un breve periodo comand\u00f2 la Compagnia Easy, resa celebre da Stephen Ambrose nel libro \"Banda di fratelli\" e nell'omonima serie televisiva del 2001 che da esso \u00e8 tratta, trasmessa per la prima volta in Italia nel 2003. In seguito divenne comandante dell'intero 2\u00ba Battaglione del 506\u00ba Reggimento di Fanteria Paracadutista della 101\u00aa Divisione Aviotrasportata.\nBiografia.\nRichard Davis Winters nacque a Lancaster in Pennsylvania il 21 gennaio 1918, da una famiglia di religione mennonita, figlio di Richard Sr. ed Edith Winters. Frequent\u00f2 le scuole superiori locali e si laure\u00f2 in economia politica al \"Franklin and Marshall College\". Fu chiamato alle armi in seguito all'attacco di Pearl Harbor del 7 dicembre 1941.\nWinters partecip\u00f2 a numerose operazioni durante il secondo conflitto mondiale, quali l'Operazione Overlord e l'Operazione Market Garden, oltre ad aver combattuto nella battaglia delle Ardenne nella quale le truppe alleate bloccarono l'ultima offensiva sul fronte occidentale della Germania nazista.\nL'addestramento.\nEntrato nell'esercito degli Stati Uniti nel 1941, segu\u00ec l'addestramento base da soldato semplice, ma viste le sue ottime qualit\u00e0, venne indirizzato all'Accademia Militare a Fort Benning, in Georgia. Qui incontr\u00f2 Lewis Nixon, che divenne suo amico e rimase al suo fianco per tutta la durata della seconda guerra mondiale nella 101\u00aa Divisione Aviotrasportata. Dopo la promozione a sottotenente, in seguito al completamento degli studi accademici, Winters si arruol\u00f2 volontario nei paracadutisti e fu mandato a Camp Toccoa dove assunse il comando del 2\u00ba Plotone della Compagnia Easy, allora sotto il comando del capitano Herbert Sobel.\nIn seguito Winters, nel frattempo promosso al grado di tenente, e la sua Compagnia, furono trasferiti di guarnigione nel villaggio di Aldbourne, in Inghilterra, in vista dello sbarco in Normandia, chiamato anche \"Operazione Overlord\". A causa della dimostrata incompetenza tattica, il capitano Sobel fu sollevato dall'incarico di comando della Compagnia Easy che pass\u00f2 al tenente Thomas Meehan.\nIl D-Day.\nIl 6 giugno 1944 il C-47, con a bordo il tenente Meehan ed il gruppo di comando, fu colpito dalla contraerea tedesca e si schiant\u00f2 uccidendo tutti i soldati che trasportava. Per questa causa il comando della Compagnia pass\u00f2 automaticamente al tenente Winters, che era l'ufficiale pi\u00f9 anziano in grado, e che, nella stessa notte, era stato paracadutato in Normandia scendendo nei pressi di Sainte-M\u00e8re-\u00c9glise, ben lontano dall'obiettivo assegnato alla Compagnia Easy. Il compito attribuitole nell'Operazione Chicago era infatti di dirigersi verso Sainte-Marie-du-Mont dove, una volta riunitasi con le altre compagnie, avrebbe dovuto attaccare le truppe naziste che costituivano la retroguardia della difesa tedesca di Utah Beach.\nL'assalto al maniero di Br\u00e9court.\nLa mattina seguente, Winters guid\u00f2 un manipolo di uomini per distruggere alcuni cannoni da 105\u00a0mm posizionati presso il maniero di Br\u00e9court, la principale uscita da Utah Beach. Dimostrando grandi attitudini al comando e conoscenze tattiche, Winters, con minime perdite, riusc\u00ec a distruggere l'artiglieria nemica. Inoltre riusc\u00ec ad impossessarsi di una mappa sulla quale erano indicate tutte le postazioni nemiche nei pressi di Utah Beach.\nCon quest'azione ben riuscita, che rappresenta ancora oggi un eccellente esempio di tattica militare studiato dagli allievi dell'Accademia Militare di West Point, fu raccomandato per la \"Medal of Honor\", ma gli fu conferita solo una \"Distinguished Service Cross\", la seconda decorazione pi\u00f9 importante dell'Esercito degli Stati Uniti per il valore in combattimento. L'unica \"Medal of Honor\" assegnata durante l'invasione della Normandia fu quella al Tenente Colonnello Robert G. Cole, che rimase ucciso durante l'operazione Market Garden nel settembre del 1944.\nL'Operazione Market Garden e la campagna nei Paesi Bassi.\nProprio Market Garden, un'ambiziosa operazione militare finalizzata alla conquista dei Paesi Bassi e di alcune regioni meridionali della Germania, voluta dal Generale Bernard Law Montgomery, fu la successiva prova del fuoco per la Compagnia Easy. Nonostante l'operazione si rivel\u00f2 un completo fallimento per gli alleati, in seguito alle numerose perdite subite in termini di uomini ed equipaggiamenti a causa di una pianificazione troppo affrettata, Winters riusc\u00ec a distinguersi in battaglia, dirigendo un attacco contro due compagnie di SS, che raggiungevano un totale di 200 uomini, con un manipolo di soldati di solo 20 uomini.\nDurante la campagna nei Paesi Bassi il tenente Winters fu promosso al grado di capitano divenendo l'ufficiale esecutivo (XO) della Compagnia Easy.\nLa battaglia delle Ardenne.\nIl 16 dicembre 1944 i tedeschi lanciarono una disperata controffensiva per la riconquista del fronte occidentale, ormai nelle mani degli alleati. Il 2\u00ba Battaglione e la Compagnia Easy, il primo comandato da Winters e la seconda dal tenente Norman Dike, furono schierati a nord-est di Bastogne presso la citt\u00e0 di Foy. Nell'assedio di Bastogne le due unit\u00e0 furono obbligate a combattere contro le unit\u00e0 d'\u00e9lite dell'esercito tedesco e costrette ad indietreggiare pi\u00f9 volte a causa della spietata controffensiva nazista. In seguito, l'unit\u00e0 del capitano Winters consegu\u00ec un vittorioso attacco presso la citt\u00e0 di Foy, che, unito a tutte le vittoriose offensive della Terza Armata statunitense, costrinse i tedeschi alla ritirata. Dopo il successo, seppur di strettissima misura, dell'esercito, il capitano Winters fu promosso al grado di maggiore con il quale rimase fino alla fine della guerra.\nI campi di concentramento.\nIl 29 aprile la compagnia si ferm\u00f2 a Buchloe, (Monaco) ai piedi delle Alpi Bavaresi. Qui una pattuglia in ricognizione scopr\u00ec un campo di sterminio vicino a Landsberg, sub-campo del complesso di Dachau, che confermava le voci che ormai aleggiavano da mesi: i nazisti assassinavano nei lager chi non era ariano. Le forze alleate erano a conoscenza dei lavori forzati nazisti, ma la maggior parte dei soldati credeva che le voci sui campi di concentramento fossero solo propaganda statunitense per spingere i soldati a combattere, nessuno pensava a campi di sterminio statali.\nLa popolazione locale non credeva che il governo tedesco avesse attuato una soluzione finale della questione ebraica: i civili non credevano nell'Olocausto. I soldati americani stessi pensavano che in questi lager vi fossero internati criminali comuni, ma quando chiedevano ai prigionieri sopravvissuti che lavoro facevano, si sentivano rispondere che questi erano musicisti, muratori, dottori, impiegati, contadini, scrittori, sarti, intellettuali e cos\u00ec via.\nIl generale Taylor proclam\u00f2 la legge marziale in tutta la citt\u00e0, in modo tale che ogni persona tra i quattordici e gli ottanta anni desse una mano a ripulire le macerie della citt\u00e0 e vedesse con i propri occhi i cumuli di ebrei morti e a sgomberare il lager dagli innumerevoli cadaveri ancora l\u00ec ammassati. I civili tedeschi furono ammutoliti testimoni del genocidio avvenuto.\nIl maggiore Winters in seguito scrisse di aver combattuto questo crimine contro l'umanit\u00e0:\nDopo la seconda guerra mondiale.\nDopo la seconda guerra mondiale Winters entr\u00f2 in affari con la famiglia del suo migliore amico, Lewis Nixon. Prosegu\u00ec quest'attivit\u00e0 fino alla guerra di Corea, quando venne richiamato per addestrare soldati e Rangers. In seguito a questo breve incarico, Winters si ritir\u00f2 in una piccola casa in campagna, abbandonando definitivamente la carriera militare. La sua fattoria, piuttosto piccola, venne costruita da lui stesso, e l\u00ec allev\u00f2 anche due figli. Partecip\u00f2 in seguito ad una miniserie dell'HBO, denominata \"Band of Brothers\" e tratta dall'omonimo libro di Stephen Ambrose. Winters fu anche protagonista di numerosi libri sulla seconda guerra mondiale come \"The Man who Led Band of Brothers\" oppure \"Beyond Band of Brothers: The War Memoirs of Major Dick Winters\".\nWinters condusse una vita tranquilla nella sua fattoria e nella sua casa di Hershey, finch\u00e9 il libro e la miniserie \"Band of Brothers\" lo posero sotto i riflettori internazionali. Da allora, l'ex comandante della Easy Company ricevette centinaia di richieste di interviste e apparizioni in tutto il mondo. Nonostante i numerosi riconoscimenti, Winters rimase una persona umile e che ha sempre considerato se stesso come un uomo che ha fatto solamente il proprio dovere. Quando la gente gli chiedeva se si considerava un eroe, gli piaceva rispondere riportando un passaggio di una lettera scritta da un suo compagno della seconda guerra mondiale, il sergente Mike Ranney, \u00ab\"No, ma ho combattuto con una compagnia di eroi...\"\u00bb.\nMorte e commemorazione.\nDa tempo malato di parkinson, il maggiore Winters \u00e8 deceduto il 2 gennaio 2011, nella valle del Susquehanna in Pennsylvania. Come da lui richiesto il funerale si \u00e8 svolto in forma privata l'8 gennaio 2011, tuttavia la famiglia ha annunciato l'intenzione di voler tenere una cerimonia commemorativa pubblica.\nMemoriali.\nIl 6 giugno 2012, con il 68\u00baanniversario dell'D-Day, \u00e8 stata fatta erigere una statua di bronzo raffigurante il maggiore Winters dello scultore Stephen C. Spears, in un piccolo villaggio di nome Sainte-Marie-du-Mont, in Francia. Lo stesso Winters acconsent\u00ec che la statua avesse la sua somiglianza, a condizione che il monumento fosse dedicato a tutti gli ufficiali minori che prestarono servizio e morirono durante lo sbarco in Normandia.\nUn calco della scultura \u00e8 stato posto anche in Ephrata, Pennsylvania, in una piazza del piccolo borgo vicino alla \"Railroad Street\" e \"East Fulton Street\", luogo in cui Winters visse dai due agli otto anni insieme alla sua famiglia. La statua fu inaugurata il 25 maggio 2015.\nAlcune uniformi e cimeli del maggiore Winters della seconda guerra mondiale sono oggi esposti in due musei:\nNella serie \"Band of Brothers\".\nNella serie televisiva \"Band of Brothers - Fratelli al fronte\" Winters \u00e8 stato interpretato da Damian Lewis. Costituisce il personaggio principale ed alcune singole puntate, compreso l'episodio finale, sono quasi interamente incentrate su di lui.\nL'Ufficiale \u00e8 inizialmente giudicato un po' strano dai commilitoni per il carattere riservato e alcune caratteristiche, come il rifiuto di bere alcolici, che gli derivano dall'essere mennonita. Fin dalla prima puntata, \"Currahee\", incentrata sull'addestramento della compagnia, si distingue per\u00f2 per virt\u00f9 morali e capacit\u00e0 di comando. Ci\u00f2 lo pone in contrapposizione al tenente Sobel, che oltre a difetti caratteriali dimostra palesi incapacit\u00e0 tattiche e di comando durante l'addestramento e viene perci\u00f2 riassegnato a un reparto non combattente. Il comando viene assegnato al tenente Meehan, che per\u00f2 perde la vita nel lancio in Normandia. Nella seconda puntata Winters si distingue in un'azione di guerra vera e propria per capacit\u00e0 tattiche e di leadership, guadagnandosi cos\u00ec definitivamente la stima dei suoi soldati.\nAlla fine della quinta puntata, ambientata durante l'offensiva delle Ardenne, Winters \u00e8 capitano al comando dell'intero battaglione. Nell'ottava puntata dimostra il suo lato umano e l'attaccamento ai suoi soldati, evitando uno spargimento di sangue inutile. Alla fine di essa \u00e8 promosso maggiore. Le ultime due puntate si svolgono in Germania e Austria, alla fine del conflitto. La compagnia ha anche modo di vedere con i suoi occhi gli orrori di un campo di concentramento, oltre a partecipare alla presa del nido dell'Aquila e ad entrare nella casa di Herman Goering."}
{"id": "1557796", "revid": "984922", "url": "https://it.wikipedia.org/wiki?curid=1557796", "title": "Gabrieli Consort &amp; Players", "text": "Il Gabrieli Consort &amp; Players \u00e8 un ensemble vocale e strumentale britannico che \u00e8 stato fondato nel 1982 da Paul McCreesh.\nStoria.\nL'ensemble \u00e8 stato costituito con lo scopo di eseguire il repertorio della musica sacra del rinascimento e dell'era barocca.\nPaul McCreesh nei primi anni di vita del gruppo ha affrontato con slancio e determinazione i capolavori del rinascimento con uno stile personale piuttosto originale ed inconsueto. Le sue interpretazioni hanno subito incontrato il favore del pubblico che \u00e8 accorso numeroso ai suoi concerti.\nIl primo grande successo \u00e8 stato certamente la \"Venetian Coronation 1595\" di Andrea e Giovanni Gabrieli, musiche composte dai due fratelli veneziani per l'incoronazione del Doge Marino Grimani nella Basilica di San Marco a Venezia.\nPartecipano regolarmente ai pi\u00f9 importanti festival di musica antica in Europa e negli Stati Uniti ed hanno collaborato alla creazione di festival estivi in alcune citt\u00e0 d'arte come Napoli, Venezia, Roma, Lipsia e alcune citt\u00e0 della Spagna.\nIl Gabrieli Consort &amp; Player ha inciso diversi oratori di Georg Friedrich H\u00e4ndel fra i quali il \"Messiah\", \"Theodora\", \"Saul\" e \"Solomon\", oltre che ai grandi capolavori di Johann Sebastian Bach quali la \"Passione secondo Matteo\", l\"'Oratorio di Pasqua\" e il \"Magnificat\".\nNegli ultimi anni c'\u00e8 stato un ampliamento del repertorio giunto ad esplorare alcuni capolavori del tardo barocco come \"la Creazione\" di Joseph Haydn, la \"Messa in do minore\" di Mozart e l'opera \"Paride e Elena\" di Gluck.\nL'ensemble ha inciso tutti i suoi dischi per l'etichetta discografica tedesca Archiv Produktion del gruppo Deutsche Grammophon."}
{"id": "1557801", "revid": "1305772", "url": "https://it.wikipedia.org/wiki?curid=1557801", "title": "Madonna della Libera (disambigua)", "text": "Madonna della Libera pu\u00f2 inoltre riferirsi a:"}
{"id": "1557808", "revid": "1086846", "url": "https://it.wikipedia.org/wiki?curid=1557808", "title": "Club Calcio Catania 1963-1964", "text": "Questa voce raccoglie le informazioni riguardanti il Club Calcio Catania nelle competizioni ufficiali della stagione 1963-1964.\nStagione.\nNella stagione 1963-1964 il Catania disputa il campionato di Serie A, con 30 punti fa parte del plotoncino di mezza classifica. Il torneo assegna lo scudetto al Bologna che ha battuto nello spareggio l'Inter (2-0), hanno entrambe raccolto 54 punti e sono arrivate in vetta alla classifica. Scendono in Serie B il Modena con 27 punti, che perde lo spareggio delle terz'ultime con la Sampdoria (2-0), la Spal con 24 punti ed il Bari con 22 punti.\nNon perdono tempo Ignazio Marcoccio ed il suo fidato Michele Giuffrida a riconfermare Carmelo Di Bella alla guida del Catania per la stagione 1963-1964. Primo colpo di mercato in entrata \u00e8 Giancarlo Danova ala destra che arriva dal Torino, dalla sponda juventina arriva il centravanti brasiliano Armando Miranda i tifosi catanesi lo ricordano bene per la cannonata su punizione nella goleada juventina al Cibali nel novembre scorso, ma la ciliegina sulla torta \u00e8 l'acquisto di Sidney Cunha Chinesinho reduce da un anno in prestito al Modena, preso dall'Inter per 130 milioni, per averlo si saluta \"Schimmi\" Horst Szymaniak un campione di livello europeo e si accoglie un bravo ventottenne brasiliano che nel calcio italiano deve ancora imporsi. Si perdono Renato Benaglia ritornato per 40 milioni alla Fiorentina e Luigi Milan ceduto all'Atalanta, mentre arriva dal Brescia il mediano Faustino Turra. Si disputa un onorevole campionato, con 30 punti il Catania aggancia l'ottavo posto in compagnia di Genoa, Lazio, Catania e Atalanta, la salvezza matematica arriva alla quart'ultima giornata battendo la Fiorentina. In Coppa Italia gli etnei subito fuori al primo turno per mano del Foggia."}
{"id": "1557809", "revid": "599013", "url": "https://it.wikipedia.org/wiki?curid=1557809", "title": "Tuileries", "text": ""}
{"id": "1557810", "revid": "767487", "url": "https://it.wikipedia.org/wiki?curid=1557810", "title": "Alive, She Cried", "text": "Alive, She Cried \u00e8 un album live del gruppo dei Doors; il titolo dell'album \u00e8 preso dal testo di \"When the Music's Over\". Le canzoni sono prese da svariati concerti registrati tra il 1968 e il 1970. Sono presenti anche \"Gloria\", una hit del gruppo dei Them, e una versione estesa del brano pi\u00f9 famoso del gruppo, \"Light My Fire\". John Sebastian dei Lovin' Spoonful suona l'armonica in una cover di Willie Dixon, \"Little Red Rooster\". Le vendite dell'album furono discontinue fino al 1991, quando fu pubblicato il doppio CD \"In Concert\", una raccolta che include \"Alive, She Cried\" e \"Absolutely Live\", insieme ad altri brani live come \"Roadhouse Blues\" tratta dall'album \"An American Prayer\" e \"The Unknown Soldier\" e \"The End\" da \"Live at the Hollywood Bowl\"."}
{"id": "1557812", "revid": "767487", "url": "https://it.wikipedia.org/wiki?curid=1557812", "title": "DJ Baro", "text": "Biografia.\nDJ Baro, dopo una vasta esperienza di convention di B-boy, fu uno dei creatori del collettivo romano Rome Zoo, che organizz\u00f2 e promosse la cultura hip hop in Italia. Nel 1996 la prossimit\u00e0 della breakdance al DJing lo fece passare dietro i piatti, con grande dedizione tanto da diventare prezioso aiuto e compagno di DJ Stile, altro turntabler del collettivo. Nel 1998 inizi\u00f2 a lavorare con il gruppo Colle der Fomento anch'esso parte del collettivo, dando il proprio contributo all'album \"Scienza doppia H\". Nel 1999 la collaborazione si strinse tanto che divent\u00f2 membro ufficiale del gruppo che part\u00ec alla volta del tour nazionale.\nFattosi conoscere, ebbe cos\u00ec modo di organizzare propri dj set e nello stesso tempo di realizzare diversi mixtapes assieme a DJ Stile, considerati oggi da molti dei classici del genere: \"Rome Zoo DJ's Vol.1\", \"6 Piedi Sotto\", \"Rome Zoo DJ's Vol.2\". DJ Baro ha poi collaborato con altri gruppi ed artisti rinomati della scena nazionale come Cor Veleno, Frankie hi-nrg mc, Esa aka El Presidente e Gente Guasta, DJ Gengis, Wisk Beats, DJ Double S, Sparo, Assalti Frontali, Bonnot, Stabbyoboy, Amir, Gufo, Ice One, Brusco.\nDal 2000 ha partecipato assieme ad altri membri del collettivo a diverse trasmissioni radiofoniche incentrate sulla diffusione dell'hip hop, collaborando alla costruzione del terzo album dei Colle der Fomento \"Anima e ghiaccio\" uscito nel 2007. DJ Baro \u00e8 anche una delle menti del progetto Real Vibes assieme a Marco Sabbatini, evento settimanale presso il locale \"La Saponeria\" di Roma. Come direttore artistico ha realizzato diversi eventi, tra i quali Rome Zoo Attacks, Rome Zoo Parties, Real Vibes Gigs, MTV Music Pollination Party 2004, TIM Trib\u00f9 Faceoff 2005, Hip hop Beach Festival 2005, Redbull Home Groove Up Roc 2006.\nIl 21 giugno 2013 pubblicano il video del nuovo singolo dei Colle der Fomento \"Sergio Leone\", estratto dal nuovo album in uscita prossimamente."}
{"id": "1557818", "revid": "767487", "url": "https://it.wikipedia.org/wiki?curid=1557818", "title": "\u0218op\u00e2rli\u021ba", "text": "\u0218op\u00e2rli\u021ba \u00e8 un comune della Romania di 1.571 abitanti, ubicato nel distretto di Olt, nella regione storica dell'Oltenia. \n\u0218op\u00e2rli\u021ba \u00e8 divenuto comune autonomo nel 2004, staccandosi dal comune di P\u00e2r\u0219coveni."}
{"id": "1557822", "revid": "916580", "url": "https://it.wikipedia.org/wiki?curid=1557822", "title": "Brassica fruticulosa", "text": "Il cavolo arbustivo (Brassica fruticulosa ), detto popolarmente cavolicello, \u00e8 una pianta annuale della famiglia delle Brassicaceae o Crocifere.\nDescrizione.\nCos\u00ec \u00e8 descritta da Michele Tenore nella \"Flora medica universale, e flora particolare della Provincia di Napoli\", Napoli, 1823:\nLa pianta in natura raggiunge l'altezza di cinquanta centimetri, o poco oltre, in terreni particolarmente fertili e con esemplari isolati. Se crescono in gruppo, o in terreni poveri, gli esemplari sono generalmente pi\u00f9 bassi.\nI fiori sono piccoli e gialli, regolari e dialipetali, e compaiono sulle cime delle piante alla fine dell'inverno-inizio primavera, sebbene il periodo di fioritura possa essere eccezionalmente prolungato fino all'estate.\nDistribuzione e habitat.\nQuesta pianta \u00e8 diffusa nei paesi che si affacciano sul Mediterraneo centro-occidentale. In Italia cresce allo stato selvatico in alcune aree dell'Italia centro-meridionale e particolarmente in Sicilia, specialmente nella zona dell'Etna e in Sicilia occidentale, come pure nelle isole Eolie. Nel cuore della Sicilia cio\u00e8 nel territorio delle Madonie la pianta viene chiamata \"qualazzo\" o \"qualuzzu\". Essa cresce con pi\u00f9 vigore nei terreni esposti al sole, \u00e8 usuale raccogliere della pianta la parte che contempla il fiore prima di sbocciare e la parte pi\u00f9 tenera del fusto con annesse foglie. Nelle Madonie il qualazzo viene bollito, scolato e poi fritto con un po' d'olio d'oliva e uovo. La caratteristica che lo rende leggermente amaro conferisce al piatto un sapore inconfondibile.\nPredilige i terreni silicei. \u00c8 raccolta da sempre in zone rurali, soprattutto nei vigneti, ma anche nei terreni incolti delle periferie urbane, da met\u00e0 settembre a inizio maggio.\nUso in cucina.\nIl cavolicello si consuma cotto; si pu\u00f2 semplicemente lessare e condire con olio, oppure ripassare in padella con aglio e peperoncino o ancora stufato con il vino. \u00c8 di sapore gradevolmente amaro, spiccato. In Sicilia, dove \u00e8 noto anche come \"cavuliceddu\", \"cauriciellu\", \"caliceddu\" o \"qualeddu\" nel Trapanese, \u00e8 usato spesso come contorno per la salsiccia alla brace."}
{"id": "1557829", "revid": "287204", "url": "https://it.wikipedia.org/wiki?curid=1557829", "title": "Soparlita", "text": ""}
{"id": "1557831", "revid": "2730", "url": "https://it.wikipedia.org/wiki?curid=1557831", "title": "Spedizione di Lewis e Clark", "text": "La spedizione di Lewis e Clark (1804-1806), condotta da Meriwether Lewis e William Clark, fu la prima spedizione statunitense a raggiungere la costa pacifica via terra.\nI fatti antecedenti.\nThomas Jefferson, l'allora presidente degli Stati Uniti, aveva a lungo pensato ad una spedizione di questo tipo ma l'aveva considerata sempre troppo rischiosa, mentre gi\u00e0 nel 1785 in Francia si pensava ad una migliore esplorazione della zona pacifica del nord-ovest. Sempre nel 1785 Jefferson, all'epoca ambasciatore statunitense a Parigi, apprese che re Luigi XVI di Francia stava ufficialmente pianificando la partenza di una spedizione con scopi, secondo la versione ufficiale, meramente scientifici.\nJefferson nutriva dei dubbi al riguardo, i quali vennero confermati dalle prove fornite da John Paul Jones. Ad ogni modo la missione fu fermata dalle pessime condizioni atmosferiche nel 1788.\nNel 1786 John Ledyard, che navig\u00f2 con James Cook nel Pacifico del nord-ovest, disse a Jefferson delle sue intenzioni di attraversare la Siberia, issare una bandiera dei commercianti di pelli russi per passare l'oceano ed in seguito proseguire via terra fino a Washington. Ledyard era un americano e quindi Jefferson sper\u00f2 nel suo successo che per\u00f2 non arriv\u00f2. L'esploratore era ormai giunto in Siberia quando venne arrestato dagli uomini della zarina Caterina la Grande e deportato in Polonia.\nL'affare Louisiana e la partenza.\nNel 1803 l'affare Louisiana dest\u00f2 molto interesse riguardo all'espansione verso la costa ovest. Difatti poche settimane dopo l'acquisizione della Louisiana Thomas Jefferson, uno dei principali esponenti dell'espansione, stanzi\u00f2 2.500 dollari per \"mandare ufficiali informati con 10 o 12 uomini ad esplorare fino alla costa ovest\"\n. Essi avrebbero dovuto studiare le trib\u00f9 indiane, la botanica, la geologia e le specie selvagge della zona nonch\u00e9 valutare la potenziale interferenza dei cacciatori di pelli e commercianti, sia inglesi che franco-canadesi, gi\u00e0 stabilitisi nell'area.\nLa spedizione non fu la prima ad attraversare il nord America ma avvenne un decennio dopo Alexander Mackenzie, il primo europeo a raggiungere la costa pacifica passando a nord del Messico.\nJefferson selezion\u00f2 Lewis per condurre il gruppo, in seguito noto con il nome di \"Corps of Discovery\" (Corpo di Esplorazione); Lewis scelse come suo compagno Willam Clark, il quale per ritardi burocratici dell'esercito fu nominato solo secondo luogotenente anche se Lewis continu\u00f2 a rivolgersi a Clark con l'appellativo di \"capitano\".\nIl viaggio.\nCon queste parole, scritte il 31 agosto 1803, Meriwether Lewis inizi\u00f2 il suo diario di viaggio relativo alla epica spedizione verso l'oceano Pacifico. Lewis scelse come punto di partenza la foce de fiume Dubois (sul lato est del Mississippi) sebbene i due mesi e mezzo passati a percorrere il fiume Ohio possono essere considerati come il vero inizio.\nCi si riferisce a questa fase spesso come al momento del reclutamento ma in realt\u00e0 fu una fase molto pi\u00f9 importante. Durante la discesa dell'Ohio avvenne l'incontro tra Lewis e Clark, vennero incorporati i famosi \"nove giovani\" del Kentucky e venne creato il nucleo della spedizione. Inoltre fu proprio in questa parte iniziale del viaggio che i componenti si conobbero a fondo e si svilupp\u00f2 quell'amicizia e quella compattezza che li avrebbe aiutati nei momenti pi\u00f9 difficili.\nClark si occup\u00f2 dei preparativi in via epistolare con Jefferson e compr\u00f2 due grandi cesti di sale e cinque piccoli, una tonnellata di carne essiccata e delle medicine.\nLa compagnia dei 33 comprendeva anche 29 persone che avevano partecipato al reclutamento, all'allenamento ed allo sviluppo del corpo di spedizione nel 1803-04 a Camp Dubois, vicino all'odierna Hartford, in Illinois. Questo gruppo part\u00ec dal campo ed incominci\u00f2 il suo storico viaggio il 14 maggio 1804. Incontrarono poco dopo Lewis e Clark a Saint Charles, in Missouri, e la spedizione segu\u00ec poi l'omonimo fiume verso ovest. Dopo aver passato La Charrette, l'ultimo insediamento bianco sul fiume Missouri, prosegu\u00ec per quelle che oggi sono Kansas City ed Omaha.\nIl 20 agosto 1804 la truppa ebbe la sua prima ed unica vittima, il sergente Floyd, che mor\u00ec per appendicite. Verso l'ultima settimana d'agosto Lewis e Clark raggiunsero il confine di una sterminata pianura ricca di alci, cervi e bisonti. Stavano per entrare nel territorio dei Sioux.\nLa prima trib\u00f9 dei Sioux che incontrarono, gli Yankton, furono molto pi\u00f9 pacifici di quelli che sarebbero comparsi pi\u00f9 ad occidente, i Teton, conosciuti anche come i Lakota. Gli Yankton rimasero delusi dai regali ricevuti (cinque medaglie) ma comunque ricambiarono con un avvertimento riguardo alla prossima trib\u00f9 che avrebbero dovuto incontrare. I Teton in effetti accettarono i regali con malcelata ostilit\u00e0 ed uno dei capi chiese una barca in cambio del passaggio sul loro territorio. I nativi diventarono sempre pi\u00f9 pericolosi e si sfior\u00f2 la battaglia allorch\u00e9 la spedizione si diresse ad ovest risalendo il fiume e raggiunse la trib\u00f9 dei Mandan per la sosta invernale.\nNell'inverno 1804-05 venne costruito Fort Mandan vicino all'attuale Washburn, nel Dakota del Nord. Qui il gruppo rimase imprigionato nella propria \"gabbia\" senza cibo dopo essere stato sorpreso da un lungo e violento nubifragio. Le loro vite vennero tratte in salvo dalla nativa americana Sacajawea e da suo marito, il franco-canadese Toussaint Charbonneau, i quali unendosi a loro portarono del pesce per sfamarsi. Sfortunatamente la truppa non era abituata a mangiare pesce e si ammal\u00f2. Lentamente gli uomini si riebbero e Sacajawea, la quale era la sorella del capo-trib\u00f9 dei Shoshoni, intercedette per permettere uno scambio tra i loro gioielli ed il cibo indiano. La presenza della donna fu veramente importante per il suo aiuto nelle traduzioni e per la sua familiarit\u00e0 con le trib\u00f9 indigene. Sacajawea era inoltre accompagnata dal suo piccolo figlio, condizione che permise alla spedizione di proseguire senza rischi di battaglie grazie al rispetto delle trib\u00f9 per la presenza di una donna e di un bambino.\nNell'aprile del 1805 alcuni uomini vennero fatti tornare a casa portando con loro un rapporto su ci\u00f2 che era stato scoperto fino a quel momento, vale a dire 108 esemplari botanici (incluso qualche animale vivente), 68 minerali e la nuova mappa degli Stati Uniti disegnata da Clark. Altri esemplari vennero periodicamente spediti, incluso un cane della prateria che Jefferson ricevette vivo in una scatola.\nLa spedizione prosegu\u00ec verso la sorgente del Missouri e sopra il passo Lehmi tramite cavalli. Scesero per mezzo di canoe le acque dei fiumi Clearwater, Snake e Columbia, sorpassarono le cascate Celilo e quella che oggi \u00e8 Portland, in Oregon. A questo punto Lewis riconobbe la sagoma del monte Hood, noto per essere nelle vicinanze dell'oceano. Su un grande pino Clark intarsi\u00f2: \"William Clark 3 dicembre 1805. Dalla terra degli Stati Uniti nel 1804-1805.\"\nIn questo momento il gruppo incontr\u00f2 il loro secondo gelido inverno e si discusse se accamparsi a nord o a sud del fiume Columbia. Si decise per il lato sud, dove sorge l'attuale Astoria, e venne iniziata la costruzione del forte Clatsop. Svernando si effettuarono i preparativi per il ritorno ricavando sale dalle acque oceaniche, cacciando alci ed altri animali selvaggi ed interagendo con le trib\u00f9 locali.\nIl 23 marzo 1806 gli esploratori iniziarono la loro marcia di ritorno in parte utilizzando canoe comprate dagli indigeni. Il 3 luglio, dopo aver attraversato il passo montano, il gruppo si divise in due parti. La parte di Lewis esplorando il fiume Marias incontr\u00f2 la trib\u00f9 dei Piedi Neri, i quali si mostrarono in apparenza molto cordiali sebbene nella notte tentarono di rubare tutte le armi. Nella colluttazione due indiani vennero uccisi; furono le uniche due vittime tra i nativi attribuibili alla spedizione. Il gruppo, composto da quattro persone, Lewis compreso, fugg\u00ec per 160\u00a0km prima di accamparsi nuovamente. Clark invece si ritrov\u00f2 nel territorio dei Crow, noti per essere ladri di cavalli. Durante la notte met\u00e0 degli equini erano spariti nel nulla ma nessuno vide un solo rappresentante dei Crow. Lewis e Clark proseguirono separati fino all'11 agosto quando si ritrovarono presso la confluenza dei fiumi Yellowstone e Missouri. Raggiunsero St. Louis il 23 settembre 1806.\nIl corpo di esplorazione torn\u00f2 con importanti informazioni riguardanti il territorio degli Stati Uniti, le popolazioni relative, i fiumi, la fauna e la flora. Inoltre la spedizione diede un immenso contributo alla cartografia del Nord America.\nLa reazione degli spagnoli.\nIl 9 dicembre 1803 Lewis si incontr\u00f2 con il governatore spagnolo dell'alta Louisiana, il colonnello Carlos Dehault Delassus, e dal momento che la Francia non aveva ancora formalmente preso possesso del territorio quest'ultimo era governato ancora dagli ispanici. Delassus rifiut\u00f2 di far passare la spedizione di Lewis risalendo il Missouri fino a che la Francia non fosse stata ufficialmente il possessore del territorio, a quel punto quest'ultima avrebbe potuto cederlo agli Stati Uniti. Lewis comunque volle passare l'inverno a St. Louis anche per questioni di approvvigionamento per il futuro viaggio. Nonostante le garanzie che Lewis diede riguardo allo scopo puramente scientifico della spedizione Delassus scrisse ai suoi superiori che secondo lui Lewis era una persona troppo competente per essere utilizzata per uno scopo secondario e che quindi c'era da dubitare.\nIl dubbio degli spagnoli fu dovuto anche al fatto che ebbero notizie da un traditore americano che divenne in seguito una spia al servizio della Spagna. Il generale Wilkinson, che fu comandante dell'esercito statunitense, nel marzo 1804 sped\u00ec una lettera a Madrid comunicando al governo spagnolo che il vero intento della spedizione era quello di spingersi fino alla costa pacifica.\nMentre si trovava a Cincinnati Lewis scrisse a Jefferson riguardo alla possibilit\u00e0 di recersi a Santa Fe durante la stagione invernale precedente alla partenza, ma Jefferson bocci\u00f2 questa proposta sia perch\u00e9 c'era molto da fare per preparare il viaggio sia perch\u00e9 sapeva quanto gli spagnoli tenessero al proprio oro.\nIl fatto che il \"Corps of Discovery\" viaggiasse il pi\u00f9 possibile sul Missouri prendendo la via del nord fu dovuto a motivi prettamente politici. Jefferson si era assicurato che Lewis stesse lontano dai territori spagnoli e il modo migliore era stare alti di latitudine.\nLa Spagna cedette la Louisiana alla Francia a patto che non la cedesse a sua volta a terzi. L'intenzione degli spagnoli era quella di mantenere una sorta di \"cuscinetto\" tra gli Stati Uniti e le numerose miniere di minerali preziosi situate del nord del Messico. Dopo la partenza della spedizione vennero mandati almeno quattro gruppi spagnoli per tentare di fermare l'avanzata di Lewis e Clark, tentativi dei quali i due capitani vennero a conoscenza solo alla fine del loro viaggio."}
{"id": "1557832", "revid": "1305772", "url": "https://it.wikipedia.org/wiki?curid=1557832", "title": "\u0218tefan cel Mare (Olt)", "text": "\u015etefan cel Mare \u00e8 un comune della Romania di 1.962 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Ianca Nou\u0103 e \u0218tefan cel Mare."}
{"id": "1557836", "revid": "149587", "url": "https://it.wikipedia.org/wiki?curid=1557836", "title": "Sant'Eraclio (Foligno)", "text": ""}
{"id": "1557839", "revid": "13604828", "url": "https://it.wikipedia.org/wiki?curid=1557839", "title": "Srinivasa Aiyangar Ramanujan", "text": ""}
{"id": "1557840", "revid": "767487", "url": "https://it.wikipedia.org/wiki?curid=1557840", "title": "Tia Mare", "text": "Tia Mare \u00e8 un comune della Romania di 4.838 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Doanca, Potlogeni, Tia Mare."}
{"id": "1557841", "revid": "339392", "url": "https://it.wikipedia.org/wiki?curid=1557841", "title": "Delonghi", "text": ""}
{"id": "1557843", "revid": "339392", "url": "https://it.wikipedia.org/wiki?curid=1557843", "title": "Rohirric", "text": ""}
{"id": "1557845", "revid": "1305772", "url": "https://it.wikipedia.org/wiki?curid=1557845", "title": "Traian (Olt)", "text": "Traian \u00e8 un comune della Romania di 3.367 abitanti, ubicato nel distretto di Olt, nella regione storica dell'Oltenia. "}
{"id": "1557859", "revid": "110157", "url": "https://it.wikipedia.org/wiki?curid=1557859", "title": "Urzica", "text": "Urzica \u00e8 un comune della Romania di 2.366 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: St\u0103varu e Urzica."}
{"id": "1557863", "revid": "1305772", "url": "https://it.wikipedia.org/wiki?curid=1557863", "title": "Tupac Shakur", "text": "Nato con il nome di Lesane Parish Crooks (poi cambiato nel 1972) nel quartiere di Harlem, New York, si trasfer\u00ec a Los Angeles nel 1988. Nel 1989 conobbe la sua futura manager e ragazza (di quel periodo 1989-1990) Leila Steinberg, che gli procur\u00f2 un provino con il gruppo Digital Underground. Venne subito accettato nel gruppo, ma fino al 1991 Shakur non fece nemmeno una traccia con i Digital Underground. Il 1\u00ba gennaio 1991 usc\u00ec la traccia \"Same Song\" con la partecipazione di Shakur in un verso. Con la pubblicazione del suo primo album \"2Pacalypse Now\" (1991), divenne una figura centrale nella comunit\u00e0 nera, introducendo all'interno del genere le critiche sociali in un periodo in cui il political rap era dominante nel mainstream. Nel 1992 fond\u00f2 il gruppo Thug Life insieme a Big Syke, nello stesso anno si dedic\u00f2 alla produzione del suo secondo album \"Troublesome 21\" nome che poi fu cambiato in \"Strictly 4 My N.I.G.G.A.Z\".\nNel 1993 usc\u00ec il suo secondo album \"Strictly 4 My N.I.G.G.A.Z.\", album con tracce gangsta e di carattere sociale che port\u00f2 Shakur al successo internazionale, infatti gli permise di organizzare diversi tour intorno al 1993-1994 in giro per l'Europa e di conoscere in una stanza d'hotel in California il rapper The Notorious B.I.G.. Nello stesso anno fu accusato di abusi sessuali da parte di una sua fan, Ahyanna Jackson (accuse rivelatisi false dopo la morte di Tupac). Nel 1994 usc\u00ec il suo primo album in gruppo (con i Thug Life, il suo secondo gruppo ufficiale) \"\". La notte del 30 novembre 1994 mentre si trovava ai Quad Studios per registrare un verso per un amico di Notorious B.I.G. (Lil Jon) fu ferito con 5 colpi d'arma da fuoco in diverse parti del corpo, tra cui la testa, avvenimento che rese Shakur pi\u00f9 lunatico, depresso e min\u00f2 la fiducia nei confronti dei suoi compagni (credeva infatti che il responsabile fosse uno degli scagnozzi di The Notorious B.I.G. e che fosse coinvolto anche il suo amico Stretch, membro dei Thug Life). In realt\u00e0 l'organizzatore dell'attentato fu Haitian Jack, ex socio di Tupac. Nel 1995 venne arrestato per le accuse di abusi sessuali con una condanna di 4 anni e 5 mesi.\nNello stesso anno usc\u00ec il suo terzo album \"Me Against the World\" (registrato nel 1993-1994) in cui Shakur sfog\u00f2 maggiormente la sua frustrazione e diede molto pi\u00f9 spazio alla sua intimit\u00e0 e debolezza. In prigione, dopo che decise di sciogliere i Thug Life, con il cugino Yaki Kadafi cre\u00f2 gli Outlawz. Il 12 ottobre 1995 Shakur usc\u00ec di prigione grazie a Suge Knight, CEO della Death Row Records, che pag\u00f2 1,4 milioni di dollari per la cauzione con la promessa da parte di Shakur di firmare un contratto con Death Row Records e Interscope Records per pubblicare 3 album con esse. Appena arrivato alla Death Row Records si concentr\u00f2 nel fare musica, infatti nel novembre del 1995 usc\u00ec il primo singolo con Death Row Records \"California Love\", che divent\u00f2 il singolo pi\u00f9 famoso di Tupac. Nel 1996 fece uscire il suo quarto e quinto doppio album \"All Eyez on Me\" che divenne il disco Hip-Hop pi\u00f9 venduto e uno dei dischi pi\u00f9 venduti in assoluto negli Stati Uniti. Nel singolo \"How Do U Want It\" (singolo che fa parte del doppio album \"All Eyez on Me\") fu aggiunta la famosa diss track \"Hit' em Up\", nella quale Shakur dichiara guerra alla East Coast e afferma di aver avuto rapporti sessuali con la moglie del rapper The Notorious B.I.G. Faith Evans.\nNel giugno 1996 ebbe delle relazioni con Michel'le e con Kidada Jones (figlia di Quincy Jones) e grazie a Quincy Jones, Suge Knight e Michel'le Shakur fond\u00f2 la sua etichetta di distribuzione Makaveli Records, che doveva essere una company label della Death Row Records e della Death Row East volta a sostituire la Interscope Records. Diversi rapper e artisti firmarono o furono in procinto di firmare con la Makaveli Records, come ad esempio Boot Camp Clik, Big Daddy Kane, Outlawz, Greg Nice, Craig Mack e Lil' Kim, Run DMC, Jennifer Lopez e Nadia Cassini. Durante il periodo di giugno e luglio registr\u00f2 insieme al gruppo newyorkese Boot Camp Clik il doppio album \"One Nation\" con lo scopo di calmare la faida tra West Coast e East Coast, ma purtroppo l'album rimase inedito.\nNel novembre 1996 usc\u00ec il suo sesto album \"\". In seguito alla sua morte, sono stati pubblicati altri cinque album, tutti certificati dischi di platino negli Stati Uniti.\nHa recitato come attore in diverse pellicole cinematografiche, con ruoli da protagonista in \"Juice\" (1992), \"Poetic Justice\" (1993), \"Bullet\" (1996), \"Gridlock'd - Istinti criminali\" (1997) e \"Istinti criminali\" (1997). \nCon oltre 75 milioni di dischi venduti in tutto il mondo \u00e8 uno degli artisti di maggiore successo commerciale. Gran parte del suo lavoro ha affrontato questioni sociali contemporanee che affliggevano i ghetti, ed \u00e8 considerato un simbolo di resistenza e attivismo contro le ingiustizie oltre ad essere considerato un personaggio rivoluzionario.\nLa rivista \"Rolling Stone\" l'ha collocato all'86\u00ba posto nella sua lista dei 100 migliori artisti di sempre.\nBiografia.\nPrimi passi nel mondo dell'hip hop (1972-1990).\nTupac Amaru Shakur nacque mercoled\u00ec 16 giugno 1971 al New York University Hospital, situato nell'East Harlem di Manhattan, New York con il nome di Lesane Parish Crooks, ma nel 1972 fu ribattezzato in onore di T\u00fapac Amaru II, rivoluzionario del Per\u00f9 giustiziato dopo aver condotto insieme alle popolazioni indigene una rivolta contro i colonizzatori spagnoli. Di chiare origini afroamericane, la madre Afeni Shakur (1947-2016) era membro attivo delle Pantere Nere fra gli Anni Sessanta e Settanta; in particolare, Afeni era profondamente coinvolta nelle iniziative del famigerato gruppo estremista \"Panther 21\", tanto da essere stata accusata di cospirazione, nello specifico di aver contribuito a piazzare un ordigno esplosivo all'interno di un edificio a Brooklyn. Sottoposta a 150 capi di imputazione, Shakur trascorse i primi tre mesi della sua gravidanza nel carcere di Rikers Island, sull'East River, venendo rilasciata un mese prima della nascita di Tupac e dopo aver sostenuto in prima persona la propria difesa al processo.\nGran parte della formazione di Tupac ruot\u00f2 totalmente intorno alla filosofia della \"Black Liberation Army\", fortemente orientata verso teorie politiche come il nazionalismo nero e il marxismo; inoltre, diversi membri della sua famiglia si erano progressivamente radicalizzati agli ideali di tale movimento. La sua infanzia fu contrassegnata dalla totale mancanza del padre Billy Garland, e fu cresciuto unicamente dal padrino Mutulu Shakur \u2014 fratello di Assata Shakur, fervente attivista e rivoluzionaria, arrestata pi\u00f9 volte per diverse accuse \u2014, fino alla sua cattura nel 1981 per aver preso parte a una sparatoria in cui persero la vita una guardia e due agenti di polizia. Costretti a frequentare ricoveri per senzatetto per via della mancanza di una dimora fissa, Tupac visse con la madre Afeni in condizioni di estrema povert\u00e0, sopraffatti dalla violenza e facilmente vulnerabili agli attacchi di stupratori, tossicodipendenti e bande di strada nei ghetti di Brooklyn.\nTupac aveva inoltre un fratellastro maggiore, Mopreme Shakur, e una sorellastra, Sekyiwa, di due anni pi\u00f9 giovane. Nel 1986 la famiglia si trasfer\u00ec a Baltimora, Maryland. Dopo aver completato l'istruzione secondaria alla Paul Laurence Dunbal High School, prosegu\u00ec gli studi alla Baltimore School for the Arts. Shakur raccont\u00f2 che nutriva profondo interesse nei confronti delle materie scolastiche, ed ebbe l'opportunit\u00e0 di coltivare la propria passione per teatro, ballo, jazz e recitazione. Lettore appassionato, i suoi insegnanti lo ricordano come uno studente molto dotato, che si dedicava ai testi pi\u00f9 disparati e amava interpretare le opere di William Shakespeare e \"Lo schiaccianoci\". Era inoltre un ragazzo molto popolare a scuola: insieme alle amiche Dana e Jada Pinkett-Smith (futura moglie di Will Smith e con cui Tupac strinse una forte amicizia), partecipava nel cortile del liceo alle gare di beatbox e freestyle in cui dimostrava grande abilit\u00e0 nel costruire frasi elaborate, ed era molto apprezzato per la simpatia contagiosa, il senso dell'umorismo e la facilit\u00e0 che dimostrava nel comporre poesie. Durante la sua permanenza alla School's Art, Tupac fu fermo sostenitore della Lega della Giovent\u00f9 Comunista degli Stati Uniti d'America di Baltimora, iniziando a frequentare perfino la figlia del presidente del locale Partito Comunista.\nNel 1988 Shakur e la sua famiglia si trasferirono a Marin City, una comunit\u00e0 suburbana situata a 5 chilometri a nord di San Francisco (California); Tupac decise di frequentare la Tamalpais High School nella vicina cittadina di Mill Valley. Si trattava tuttavia di un ghetto pullulante di criminalit\u00e0 organizzata, il cui ambiente contribu\u00ec a plasmare lentamente la vita di Tupac: Afeni Shakur inizi\u00f2 a fare uso eccessivo di crack, spingendo il figlio a vivere in un appartamento abbandonato con altri ragazzi; lasci\u00f2 la scuola poco prima di diplomarsi, cominci\u00f2 ad assumere sostanze stupefacenti, vendere droga (nonostante gli stessi spacciatori lo scoraggiassero nel continuare, permettendogli di allargare i suoi interessi nel campo dell'hip hop) e fare amicizia con altri ragazzi nel giro della criminalit\u00e0 locale, con i quali instaur\u00f2 un rapporto fraterno. Nell'estate del 1989 conobbe la cantante e ballerina Leila Steinberg, della quale divent\u00f2 molto amico; la ragazza, dopo essere divenuta la sua manager, gli procur\u00f2 un posto come roadie per i Digital Underground, un gruppo hip hop di Oakland.\nIl debutto con \"2Pacalypse Now\".\nGrazie ad un'iniziativa di Leila Steinberg, nel 1990 Tupac sostenne un'audizione con Shock G dei Digital Underground, per i quali divent\u00f2 il secondo rapper e ballerino. La sua abilit\u00e0 nel rappare era incontestabile, ma era giudicato in modo ambivalente per la sua tendenza ad atteggiamenti da divo e per il temperamento infiammabile. Shakur collabor\u00f2 per la prima volta ad un disco nel 1991, in \"This Is an EP Release\", con la canzone \"Same Song\" e in seguito in \"Sons of the P\" dei Digital Underground. In quel periodo divenne amico del rapper locale Ray Luv, col quale fond\u00f2 un gruppo hip hop chiamato Strictly Dope.\nIl 12 novembre 1991 il ventenne Shakur pubblic\u00f2, attraverso la Interscope Records, l'album di debutto \"2Pacalypse Now\". Il disco, anche se prodotto con l'aiuto della sua crew, i Digital Underground, aveva lo scopo di dimostrare il talento individuale di Shakur. Tupac si guadagn\u00f2 il plauso del pubblico per la sua abilit\u00e0 lirica e le tematiche non banali che esprimeva nelle tracce dell'album, contenenti visioni politiche e personali e che portavano alla luce argomenti quasi inediti per il rap, come le problematiche della vita quotidiana delle madri nere sole (\"Brenda's Got a Baby\" e \"Part Time Mutha\") e trattavano dei problemi legati al razzismo, alla vita nel ghetto, alla violenza di strada, alla povert\u00e0 e alla criminalit\u00e0 organizzata.\nL'album, che raggiunse la 13\u00aa posizione della \"Top R&amp;B/Hip-Hop Albums\", ebbe un buon successo, ottenendo il disco d'oro, e il principale singolo, \"Brenda's Got a Baby,\" fu una presenza costante nelle rotazioni radio e videofoniche statunitensi. Mentre Shakur sosteneva che il suo album voleva descrivere i problemi che i giovani di colore dovevano affrontare, esso conteneva anche molte immagini di violenza da parte e contro la polizia. \"2Pacalypse Now\" attir\u00f2 su di s\u00e9 rapidamente molte critiche, in particolare dopo che un giovane, dopo aver ucciso un agente di polizia del Texas, dichiar\u00f2 di essere stato ispirato dall'album, in particolare dalla canzone \"Soulja's Story\". L'ex vice presidente degli Stati Uniti d'America Dan Quayle, per la sua campagna a favore della moralit\u00e0, denunci\u00f2 pubblicamente l'album dichiarando che non doveva avere \"alcuno spazio nella nostra societ\u00e0\".\nNel 1991 debutt\u00f2 anche nel mondo del cinema, facendo da comparsa nel film \"Nient'altro che guai\", come membro dei Digital Underground.\nLa fama, \"Strictly 4 My N.I.G.G.A.Z.\" e i primi problemi con la legge (1993-1995).\nIl periodo seguente, in cui Shakur ebbe raggiunto un grande successo dal punto di vista personale ed artistico, fu contrassegnato da una serie di problemi con la legge che inquinarono la sua immagine pubblica; lo stesso Tupac raccont\u00f2 come prima di iniziare la sua carriera discografica avesse la fedina penale pulita, interamente spoglia di qualsiasi precedente. Nell'ottobre 1991, mentre si trovava ad Oakland, l'artista fu fermato da due agenti di polizia per un presunto attraversamento della strada senza badare al traffico e quindi pericoloso. Quando disse ai poliziotti \u00abfuck y'all\u00bb (\u00abfottetevi tutti\u00bb), venne afferrato per la gola, la sua testa fu sbattuta sull'asfalto e picchiato violentemente. In seguito all'accaduto, l'artista intent\u00f2 una causa per 10 milioni di dollari contro il Dipartimento di Polizia Federale di Oakland, con cui giunse poi ad un accordo per un risarcimento di 42.000 dollari.\nIl 22 agosto 1992, Shakur fu invitato a partecipare ad un festival musicale all'aperto a Marin City, nel quale si sarebbe dovuto esibire per intrattenere il pubblico; una volta terminata, il rapper si sarebbe trattenuto per un'ora presso la folla radunatasi per firmare autografi e scattare fotografie con i fans. Allo stesso tempo, fra i presenti si scaten\u00f2 una violenta rissa, durante la quale Tupac avrebbe cercato invano di dividere i due assalitori, finch\u00e9 non ebbe tirato fuori dalla giacca la sua Colt Mustang calibro. 380 ACP al fine di raffreddare gli animi; tuttavia, un membro dell'entourage di Shakur, credendo che egli avesse intenzione di sparare sulla folla, cerc\u00f2 di strappargliela dalle mani. Nel tentativo di sottrarla al rapper, dalla pistola part\u00ec una pallottola che colp\u00ec in piena fronte Qa'id Walker-Teal, un bambino di sei anni originario dell'Iran che stava pedalando in bicicletta in un parco giochi scolastico nelle vicinanze; il ragazzino mor\u00ec sul colpo.\nSebbene la polizia avesse inizialmente accostato il proiettile a una pistola 7,62 mm registrata a Shakur, e il fratellastro del rapper Maurice Harding fosse stato arrestato come principale sospettato dell'omicidio, nei primi mesi non sono state presentate accuse, per via dell'insufficienza di un valido numero di testimoni oculari. Nel febbraio del 1995 Tupac fu citato in giudizio dalla madre di Walker-Teal, ma la procedura giuridica fu successivamente sospesa dopo che Shakur accett\u00f2 di pagare 400.000 dollari alla famiglia del bambino.\nIl 16 febbraio 1993 Shakur pubblic\u00f2 il suo secondo album di inediti, intitolato \"Strictly 4 My N.I.G.G.A.Z.\". L'album ottenne una risonanza mediatica e culturale maggiore rispetto al precedente \"2Pacalypse Now\", determinato dal fatto che si presentava come un'opera pi\u00f9 personale ed introspettiva; Tupac inizi\u00f2 a discostarsi dalle tematiche fortemente toccate in precedenza, focalizzandosi sulla ricerca di una spiegazione a interrogativi riguardanti la sua personale visione del mondo, le interazioni sociali, i rapporti con la religione e l'esplorazione della natura umana. L'album debutt\u00f2 alla 24\u00aa posizione della \"Billboard 200\", rimanendo in classifica per 150 settimane consecutive, trainato dai singoli \"I Get Around\" e \"Keep Ya Head Up\"; in particolare, quest'ultima venne lodata dalla critica specializzata per il messaggio rivolto alle giovani donne nere con l'invito a ribellarsi agli uomini che non le rispettavano. Al 2004 \"Stictly 4 My N.I.G.G.A.Z.\" ha venduto circa 1.639.584 copie negli Stati Uniti d'America, in cui \u00e8 stato certificato disco di platino dalla RIAA.\nNell'ottobre del 1993 Shakur not\u00f2 due uomini (si trattava dei fratelli Mark e Scott Whitwell, poliziotti fuori servizio) che stavano importunando un guidatore nero sul bordo di una strada dell'area metropolitana di Atlanta. Il rapper fu coinvolto in un diverbio con i due ufficiali, sparando a Mark alla gamba e a Scott alle natiche; di conseguenza, Tupac avrebbe dovuto fronteggiare cause legali abbastanza gravi, ma durante il procedimento giudiziario si scopr\u00ec che durante l'incidente i due fratelli erano ubriachi, sotto l'effetto di cocaina e marijuana e possessori di armi illegali. Le accuse contro Shakur furono quindi nuovamente ritirate.\nL'accusa di violenza sessuale e la sparatoria di New York (1994-1995).\nLe accuse di violenza sessuale.\nNel novembre del 1993, Shakur venne accusato di violenza sessuale. Secondo la sua testimonianza, il rapper avrebbe incontrato una sua ammiratrice descritta da Tupac come desiderosa d'altro oltre che conoscerlo; la ragazza pratic\u00f2 sesso orale con Shakur sulla pista da ballo di un club prima che lui la conducesse nella sua stanza al Waldorf-Astoria Hotel di New York. Quattro giorni dopo, la ragazza lo raggiunse nella sua camera d'albergo prima di uno spettacolo: mentre lei era intenta a fargli un massaggio, alcuni amici del rapper presenti interruppero la coppia volendo anche loro godere delle attenzioni della ragazza; mentre Shakur ebbe sempre sostenuto di essersi allontanato per riposarsi, la ragazza lo accus\u00f2 di aver incoraggiato i tre uomini, tirandole i capelli, ad abusarla sessualmente, anche sodomizzandola.\nIl 7 febbraio 1995 Tupac fu condannato dalla Corte d'appello di New York a scontare 4 anni e mezzo di prigione con l'accusa di abuso sessuale dopo aver negato con veemenza di aver compiuto il crimine. Fu rilasciato dal Clinton Correctional Facility il 12 ottobre 1995, soprattutto grazie a Suge Knight, amministratore delegato della Death Row Records; egli infatti pag\u00f2 la cauzione di 1,4 milioni di dollari in vista dei nuovi impegni musicali di Shakur. Il 5 aprile 1996, la sentenza eman\u00f2 l'ordine di far scontare all'artista 120 giorni di prigionia per violazione dei termini del suo rilascio.\nL'attacco ai Quad Recording Studios.\nLa notte del 30 novembre 1994, poco prima del verdetto finale riguardante le accuse di abuso sessuale, spararono a Shakur cinque volte durante un apparente tentativo di rapina presso i Quad Recording Studios, studio musicale di Manhattan, New York.\nIl fatto fu ricordato dallo stesso Tupac in un'intervista al settimanale \"Vibe\". La notte dell'accaduto si trovava con il fidato amico Stretch, il manager Freddie Moore e un altro conoscente; arrivarono nello studio per effettuare delle registrazioni per l'impresario Booker, personalit\u00e0 emergente nel \"music business\" ingaggiato per apparire su una traccia di Little Shawn, giovane protetto con cui Shakur aveva litigato aspramente per questioni economiche. Arrivati ai Quad Studios, il rapper registr\u00f2 subito la presenza di due uomini afroamericani sulla trentina, vestiti con tenute militari e apparentemente indifferenti alla sua presenza; Shakur credette semplicemente che si trattassero di alcune guardie del corpo dell\"'entourage\" di The Notorious B.I.G., con cui Tupac era ancora in rapporti di amicizia. Nel momento in cui Shakur e i suoi furono davanti all'ascensore, i due uomini si avvicinarono al gruppo, estraendo delle pistole 9 mm, obbligandoli a stendersi a terra. La loro aggressione si concentr\u00f2 quasi esclusivamente su Tupac, a cui spararono cinque volte mentre cercava di tirare fuori la sua Beretta M9, derubandolo di tutti i gioielli che indossava - del valore di centinaia di migliaia di dollari -, lasciandogli per\u00f2 un Rolex 6613, regalatogli dai presunti mandanti della rapina.\nShakur fu trascinato nell'ascensore e condotto al piano superiore dell'edificio, dove erano presenti altri artisti, rapper e impresari musicali, fra cui Biggie, Sean Combs, Little Caesar, Andre Harrell e altre figure di spicco sulla scena underground. Il rapper raccont\u00f2 come i suoi amici e colleghi si comportassero in modo strano, come se fossero sorpresi che fosse ancora vivo; proprio in quei momenti concitanti, per via del singolare atteggiamento di molti di quelli che considerava amici, si gettarono le basi della storica rivalit\u00e0 fra Shakur e The Notorious B.I.G. per quella che si sarebbe successivamente identificata con il nome di faida hip-hop tra East e West Coast. Tupac sopravvisse ai proiettili e nel giro di 24 ore abbandon\u00f2 il Bellevue Hospital Center contro l'opinione dei medici (perch\u00e9 non riteneva di essere al sicuro nell'ospedale newyorkese). Il giorno dopo infatti si present\u00f2 in tribunale su una sedia a rotelle per ascoltare il verdetto riguardo all'accusa di violenza sessuale.\nNel febbraio 1996, durante una conversazione al telefono tra Tupac e Sanyika Shakur, noto come Monster, Tupac accus\u00f2 la donna che lo aveva denunciato di stupro di essere collegata agli uomini che hanno tentato di ucciderlo nel 1994 a New York, facendo capire che se non fossero riusciti a mandarlo in carcere per molto tempo allora sarebbero ricorsi a modi pi\u00f9 violenti per farlo sparire.\nLa consacrazione con \"Me Against the World\", \"All Eyez on Me\" e i Thug Life (1995-1996).\n\"Me Against the World\".\nNel novembre del 1993 Shakur form\u00f2 il gruppo Thug Life, fondato insieme ai suoi quattro amici Big Syke, Makadoshis, Rated R e Mopreme Shakur. Il gruppo pubblic\u00f2 il 26 settembre 1994 il loro primo album in studio, intitolato \"\" e premiato successivamente con il disco d'oro dalla RIAA in virt\u00f9 delle copie distribuite negli Stati Uniti; nonostante la breve carriera musicale, i Thug Life ebbero un impatto molto significativo nel contesto artistico della \"Black America\" degli Anni Novanta, poich\u00e9 ebbero il merito di diffondere un nuovo genere musicale, il gangsta rap.\nIl 14 marzo 1995 venne pubblicato l'album \"Me Against the World\". Considerato uno dei pi\u00f9 grandi album hip-hop di sempre nonch\u00e9 uno dei pi\u00f9 influenti nella storia della musica, segn\u00f2 una profonda deviazione artistica nella carriera di Shakur, venendo fortemente acclamato sia dai fans che dalla critica musicale; molte riviste di settore, come \"Rolling Stone\" e il \"TIME\" lo definiscono tutt'oggi il \"magnum opus\" del rapper. Il 20 giugno 1995 fu pubblicato \"Dear Mama\" come singolo apripista dell'album. La canzone raggiunse la cima della \"Billboard Hot Rap Singles\" e conquist\u00f2 la nona posizione della \"Billboard Hot 100\"; annoverata fra le canzoni hip hop pi\u00f9 belle della storia, nel 2004 venne inserita all'interno della lista dei 500 migliori brani musicali di tutti i tempi dalla rivista musicale \"Rolling Stone\". Dall'album furono estratti come singoli anche \"If I Die 2Night\" e la title-track \"Me Against the World\", anch'essi di notevole successo commerciale, mentre nel 1996 \"Me Against the World\" fu premiato ai Soul Train Music Award come \"Miglior album rap\".\nIl 29 aprile 1995 Shakur si spos\u00f2 con la sua storica fidanzata Keisha Morris, ma dopo 3 mesi i due divorziarono. Si tratt\u00f2 di un periodo di pausa e riflessione, che permise a Tupac di dedicarsi ai suoi svariati interessi; ebbe tempo di leggere molto, effettuando ricerche sulle opere di noti autori del Rinascimento, in particolare Niccol\u00f2 Machiavelli, da cui trasse lo pseudonimo di Makaveli, scrivendo perfino una sceneggiatura intitolata \"Live 2 Tell\". Il mese successivo, una volta rilasciato dal Clinton Correctional Facility, Shakur vol\u00f2 a Los Angeles per avviare il suo nuovo ambizioso progetto musicale, completato nell'arco di alcune settimane.\n\"All Eyez on Me\", \"Euphanasia\", \"One Nation\" e la \"Makaveli Records\".\nA distanza di un anno dalla pubblicazione di \"Me Against the World\", nel dicembre del 1995 Tupac apr\u00ec la sua societ\u00e0 Euphanasia e inoltre il 28 dicembre 1995 Shakur ha pubblicato il singolo \"California Love\", scritto e interpretato in collaborazione con il music producer Dr. Dre e volto ad anticipare l'uscita del suo quarto album di inediti, intitolato \"All Eyez on Me\". Il brano ebbe uno straordinario successo, raggiungendo la prima posizione della \"Billboard Hot 100\" rimanendovi per due settimane consecutive; venne inoltre premiato con numerosi riconoscimenti, fra cui una nomination ai Grammy Award per la Miglior interpretazione rap solista ed tutt'oggi \u00e8 indicato come uno dei brani musicali pi\u00f9 rappresentativi del sound del West Coast rap, nonch\u00e9 la canzone pi\u00f9 celebre nell'intera discografia di Tupac Shakur. Inoltre, il relativo videoclip \u00e8 citato pi\u00f9 volte in diverse liste riportanti i migliori video musicali mai realizzati.\nIl 13 febbraio 1996 fu pubblicato \"All Eyez on Me\", e il successo fu senza precedenti; vendette oltre 38,5 milioni di copie in tutto il mondo, 10 delle quali nei soli Stati Uniti d'America, il che lo rende tutt'oggi l'album hip hop pi\u00f9 venduto di tutti i tempi. Il 2 marzo Tupac s'impose per la prima volta in vetta alla Billboard Albums Chart rimanendovi per due settimane consecutive e restando in classifica per un totale di 109 settimane; nel 1996 l'album fu il pi\u00f9 venduto dell'anno con cifre pari a 6,5 milioni di copie a livello globale. Furono estratti come singoli canzoni che scalarono rapidamente le classifiche musicali, come \"How Do U Want It\", \"2 of Amerikaz Most Wanted\" in collaborazione con l'amico rapper Snoop Dogg e \"I Ain't Mad At Cha\".\nShakur continu\u00f2 poi le sue prolifiche registrazioni, nonostante alcuni problemi incombenti alla Death Row, dato che Dr. Dre, dopo alcuni litigi con Suge Knight, abbandon\u00f2 il posto come \"house producer\". Inoltre, sempre nel 1996, Snoop Dogg veniva assolto dall'accusa di essere stato complice di un omicidio compiuto dalla sua guardia del corpo e la beef fra East e West Coast era all'apice. Proprio per attenuare la tensione fra i rappers delle due coste, durante l'estate del 1996 Shakur invit\u00f2 nella sua residenza in California i rapper Buckshot, Dru-Ha, Tek e Steele appartenenti al super gruppo newyorkese Boot Camp Clik per registrare un doppio album assieme, intitolato \"One Nation e apr\u00ec la sua etichetta discografica di distribuzione Makaveli Records.\"\nIl disco fu registrato e prodotto a met\u00e0 ma nelle registrazioni primarie include collaborazioni da parte di artisti di entrambe le Coste tra cui anche Big Daddy Kane, Pete Rock, Bone Thugs-n-Harmony e Spice 1 e chiaramente era inteso a placare il conflitto tra Costa Est e Costa Ovest. L'album sarebbe dovuto uscire nel 1997, ma a causa dell'omicidio di Tupac non \u00e8 mai stato pubblicato.\nL'ultimo album realizzato da Shakur mentre era ancora in vita fu \"\". Primo album dell'artista uscito postumo, \u00e8 un album solenne e scuro dove in molte tracce viene prevista la propria morte. L'album \u00e8 stato riconosciuto come un classico da molti critici e fan, le vendite dell'album furono superiori ai cinque milioni di copie arrivando poi a superare le 28 milioni di unit\u00e0, l'album durante la prima settimana vendette 664.000 copie e arriv\u00f2 alla prima posizione\u00a0della \"Top R&amp;B/Hip-Hop Albums\" e della \"Billboard 200\", rendendo Tupac il primo rapper ad avere due album nella prima posizione in un solo anno.\nLa morte.\nL'agguato.\nLa notte fra il 7 e l'8 settembre 1996, Shakur si trovava all'MGM Grand Las Vegas, celebre casin\u00f2 situato al \"3799 Las Vegas Boulevard South\" di Las Vegas, dove avrebbe dovuto assistere ad un incontro di boxe fra Mike Tyson e Bruce Seldon assieme all'amico Suge Knight. Subito dopo aver abbandonato l'edificio, uno degli uomini di Knight not\u00f2 che all'evento era presente anche Orlando Anderson, membro della temuta gang dei Crips di Compton; l'anno prima, Anderson aveva derubato, insieme ad alcuni teppisti, un membro dell'entourage della Death Row Records all'interno di un negozio Foot Locker. Il rapper si sarebbe quindi scagliato contro Anderson, con l'aiuto dei suoi amici e delle guardie del corpo di Knight; l'aggressione, interamente ripresa dalle telecamere di sorveglianza dell'hotel, si concluse con la fuga di Tupac a bordo della BMW E38 di Knight con al seguito molte macchine, che facevano parte di un corposo convoglio.\nLa banda si stava dirigendo verso il Club 662, un club di propriet\u00e0 della Death Row, nel quale il gruppo avrebbe dovuto trascorrere la serata facendo un live con i Run DMC e Craig Mack.. Approssimativamente per le 22:55 PDT, fermi al semaforo rosso con l'auto, un fotografo sost\u00f2 accanto al finestrino e Shakur lo abbass\u00f2 per farsi fotografare; nell'arco di tempo compreso fra le 23:00 e le 23:05 PDT furono fermati su Las Vegas Boulevard da alcuni poliziotti metropolitani in bicicletta a causa della musica troppo alta dello stereo e per la targa mancante, ritrovata pochi minuti dopo da Suge nel bagagliaio e i due furono lasciati liberi dalla polizia. Attorno alle 23:10, fermi al semaforo sulla Flamingo Road, vicino all'incrocio di Koval Lane, Shakur dialog\u00f2 con due donne in macchina alla loro destra, invitandole al Club 662. Cinque minuti pi\u00f9 tardi, una Cadillac con a bordo un imprecisato numero di occupanti le si accost\u00f2 sul lato destro; da essa partirono 12 colpi contro Shakur in rapida successione. Il cantante fu raggiunto da quattro di essi, nonostante la potenza del fuoco, e fu colpito due volte al torace e una a bacino, coscia e mano destra; uno dei proiettili gli trapass\u00f2 un polmone. Suge Knight, invece, fu raggiunto solo da frammenti di proiettile e solo uno di essi lo fer\u00ec abbastanza seriamente. Al momento della sparatoria, la guardia del corpo di Shakur stava seguendo il veicolo dell'artista dietro, in un'auto appartenente a Kidada Jones, fidanzata di Shakur all'epoca. La guardia del corpo, Frank Alexander, dichiar\u00f2 che al momento di salire nelle macchine per andare al Club 662, Shakur lo aveva invitato a guidare l'auto della Jones che doveva trasportare il gruppo degli Outlawz e non mettersi in auto con lui perch\u00e9, in caso lui e Suge fossero stati ubriachi, sarebbero servite loro altre auto del seguito per fare ritorno in albergo.\nAncora oggi ci sono diverse teorie che spiegano la morte \"fittizia\" del rapper, solo per scappare dalla vita musicale, tra queste c'\u00e8 quella che afferma che Tupac Shakur abiti in Malesia, ma secondo alcuni fan, \u00e8 ancora troppo presto e difficile per poter dire con certezza che sia vero.\nIl ricovero.\nShakur fu trasportato d'urgenza presso l'University Medical Center of Southern Nevada alle 23:25 con l'assistenza di polizia e paramedici. All'interno della struttura, l'artista fu fortemente sedato pass\u00f2 stati di coscienza ed incoscienza e fu messo sotto respiratore e macchine di sostentamento per tenerlo in vita, per essere poi infine posto in coma farmacologico attraverso l'iniezione di barbiturici. Dopo numerosi interventi chirurgici, tra i quali la rimozione del polmone destro danneggiato irreparabilmente, Shakur super\u00f2 un'emorragia interna e i medici rapportarono quindi, come a quel punto, attraversata la fase critica della terapia medica, ci fosse un buon 50% di probabilit\u00e0 di sopravvivenza. Le condizioni si aggravarono improvvisamente il pomeriggio del 13 settembre 1996 a causa di un'emorragia interna, che nonostante le cure veloci da parte dell'unit\u00e0 di terapia intensiva, ebbe la meglio sul cantante, e non fu possibile fermarla.\nTupac Amaru Shakur fu dichiarato morto alle 16:03 PDT, ufficialmente a causa di insufficienza respiratoria e dell'arresto cardiorespiratorio, in connessione ai diversi colpi di pistola ricevuti in parti vitali. Il corpo di Shakur fu cremato.\nAntefatti e reazioni.\nDopo la sparatoria verificatasi a New York, i rapporti fra Shakur e The Notorious B.I.G. si erano inaspriti, poich\u00e9 quest'ultimo era stato accusato di aver lasciato che il rapper fosse incastrato in occasione della sparatoria ai Quod Studios, colpe scaricate su di lui dallo stesso Tupac. Questa fu una delle principali scintille che fecero nascere la cosiddetta faida hip-hop tra East Coast e West Coast, capeggiata da Shakur e Biggie, i quali solevano scontrarsi a colpi di rime e \"dissing\" come riportato peraltro all'interno del brano \"Hit 'Em Up\". Un insieme di precedenti, indizi e diverse congetture portarono a credere per lungo tempo che fossero proprio Biggie e il suo amico Puff Daddy i mandanti per l'omicidio di Tupac. L'assassinio di The Notorious B.I.G. il 9 marzo 1997 verificatosi a causa di una sparatoria da una macchina in sosta accanto alla sua scosse profondamente il contesto della scena hip-hop della East Coast, creando un lutto incolmabile su entrambi i fronti; essendo ormai stati colpiti direttamente dalla tragedia delle scomparse dei due rapper pi\u00f9 influenti dell'epoca, nel 1997 diversi artisti, fra cui Bizzy Bone, Doug E. Fresh, Snoop Dogg e Puff Daddy, si incontrarono su richiesta di Louis Farrakhan, leader della Nation of Islam, e deposero qualsiasi rivalit\u00e0.\nCome accadde nel caso di diverse celebrit\u00e0 nel mondo della musica e dello spettacolo, la morte di Tupac Shakur rimane ancora oggi avvolta nel mistero, complici soprattutto la formulazione di teorie di stampo complottistico. Il precedente tentativo di rapina aveva convinto Shakur a ricercare una protezione esterna, perci\u00f2 Suge Knight aveva assunto delle guardie del corpo gi\u00e0 nell'ottobre 1995, ma la sua guardia del corpo personale Frank Alexander la sera del 7 settembre fu incaricato proprio da Shakur di guidare l'auto che trasportava il suo gruppo spalla, gli Outlawz; era noto inoltre che Tupac spesso portasse un giubbotto antiproiettile nelle uscite in pubblico, ma quella notte decise di non indossarlo viste le temperature roventi di Las Vegas e il grande controllo sulle armi da fuoco nella citt\u00e0, che doveva rappresentare un'ulteriore garanzia di sicurezza.\nCarriera postuma.\nShakur spieg\u00f2 dopo essere stato scarcerato di aver in mente numerosi progetti per il futuro, fra i quali l'uscita dalla scena hip hop con la pubblicazione di album di alta qualit\u00e0, profondi, pi\u00f9 o meno ogni cinque anni. Pac desiderava anche offrire alla comunit\u00e0 svariate iniziative, quali per esempio una \"Little League\" (Piccola serie) per incoraggiare i bambini afroamericani a rimanere sulla retta via. Inizi\u00f2 un progetto preliminare di nome \"The Underground Railroad\" che puntava a tenere lontani dalla droga i giovani coinvolgendoli nella musica. Anche se non visse abbastanza per realizzare questi sogni, la madre Afeni cerc\u00f2 di portare avanti il suo lavoro raccogliendo denaro destinato a un Art Centre (centro per le arti).\nNegli anni dopo la morte di Shakur sono stati pubblicati numerosi suoi album postumi; il primo usc\u00ec nel novembre del 1996, ', album che l'artista aveva completato nei mesi prima della morte. Nel 1997 \u00e8 la volta di \"R U Still Down? (Remember Me)\" il primo lavoro dell'artista pubblicato sotto l'etichetta Amaru Entertainment; il disco contiene dei pezzi precedentemente esclusi dagli album \"Strictly 4 My N.I.G.G.A.Z.\", ', \"Me Against the World\" ed \"All Eyez on Me\". Nel 1998 esce Greatest Hits prima raccolta del rapper contenente 21 canzoni pi\u00f9 gli inediti \"God Bless the Dead\", \"Unconditional Love\", \"Troublesome 96\" e \"Changes\".\nNel 2001 esce il quarto album postumo del rapper \"Until the End of Time\" lanciato dall'omonimo singolo, basato su un campionamento di \"Broken Wings\" dei Mr. Mister. Il secondo singolo estratto \u00e8 \"Letter 2 My Unborn\", basato su un campionamento della canzone di Michael Jackson \"Liberian Girl\". Nel 2002 \u00e8 la volta del quinto album postumo \"Better Dayz\"; l'album entra nella numero 5 della Billboard 200 e contiene del materiale registrato tra il 1994 e il 1996.\nIl 14 novembre 2003, arriv\u00f2 nelle sale cinematografiche un documentario sul rapper dal titolo \"\"; girato sotto la supervisione di Afeni Shakur, \u00e8 narrato interamente dalla voce di Tupac, ottenuta da materiale archiviato. Gli incassi sono stati destinati a un fondo di solidariet\u00e0 creato da Afeni.\nIl 6 agosto 2004 esce \"2Pac Live\", il primo album dal vivo del rapper, mentre il 14 dicembre di quell'anno \u00e8 stato pubblicato l'album \"Loyal to the Game\". Il disco \u00e8 stato prodotto da Eminem e conta le collaborazioni di artisti di musica pop, quali Elton John e Dido, e musica hip hop, tra cui il gi\u00e0 citato Eminem, Obie Trice, Jadakiss, Nate Dogg e la G-Unit (allora composta da 50 Cent, Tony Yayo, Lloyd Banks e Young Buck). L'album ha ottenuto un ottimo successo e vinse il disco di platino, anche se non si pu\u00f2 paragonare ai successi precedenti di Tupac. Il 3 ottobre 2005 esce in formato CD e DVD il secondo album dal vivo di Shakur, \"Live at the House of Blues\", registrato durante la sua ultima esibizione dal vivo il 4 luglio 1996; all'evento parteciparono anche diversi rapper, come Snoop Dogg, Tha Dogg Pound e Outlawz.\nIl 5 aprile 2006 \u00e8 stata presentata al museo di Madame Tussauds di Las Vegas la statua di cera di Tupac Shakur. Jeni Fairey ha lavorato oltre 700 ore al suo capolavoro per riprodurre fedelmente il corpo di Shakur. L'opera pesa complessivamente 25\u00a0kg e ritrae Tupac a torso nudo con la sua classica bandana e tutti i tatuaggi. La statua ha fatto il giro del mondo per ricordare il suo decimo anniversario di morte; \u00e8 stata esposta a New York, Hong Kong, Shanghai e Londra, per poi stabilirsi definitivamente nel museo Tasca. Il 21 novembre dello stesso anno esce \"Pac's Life\", contenente diversi duetti con Ashanti, Snoop Dogg, Keyshia Cole, Bone Thugs-n-Harmony e Outlawz. Arriv\u00f2 alla posizione numero 9 della Billboard 200, vendendo 159.000 copie negli Stati Uniti.\nL'8 dicembre 2009 compare, con la canzone \"Changes\", nella playlist ufficiale del Vaticano, pubblicata su Myspace. Nel 2009, dopo l'uscita di un film biografico basato sulla vita di \"The Notorious B.I.G.\", inizi\u00f2 a correre voce la possibilit\u00e0 della realizzazione di un film per il grande schermo su Shakur. A marzo, alcuni siti indicarono come effettivamente fosse alla mano di alcuni studi un progetto cinematografico su Shakur, in fase di compravendita.\nNel 2012 appare un suo ologramma al Coachella Valley Music and Arts Festival che interpreta i brani \"Hail Mary\" e \"2 of Amerikaz Most Wanted\" mandando in delirio il pubblico, infine l'ologramma lascia la scena scomparendo in un flash di luce. Nel 2017 esce nei cinema il film biografico \"All Eyez on Me\". Il 24 settembre 2018 \u00e8 andata in onda in Italia la docu-serie \"Tupac: Il caso \u00e8 aperto\" su Crime+Investigation, che prova a dare un volto al suo assassino e a far luce sul caso irrisolto della sua morte.\nVita privata.\nShakur non ebbe mai l'opportunit\u00e0 di esprimere le proprie opinioni riguardo alla sua fede religiosa, ma da quanto facilmente intuibile da alcuni estratti delle canzoni \"Ghetto Gospel\" e \"Only God Can Judge Me\" \u00e8 molto probabile che credesse in Dio; molti analisti talvolta tendono ad indicarlo come deista. Era convinto dell'esistenza del karma o di una forza superiore, escludendo tuttavia la possibilit\u00e0 di vita dopo la morte.\nTupac strinse forti amicizie con Mike Tyson, Chuck D, Marlon Wayans e Rosie Perez. Nel corso degli anni divenne fidato collaboratore ed amico di Snoop Dogg, del cugino Nate e Freddie Foxxx, contribuendo alla scrittura dei testi di alcune canzoni; il 29 aprile 1995 si spos\u00f2 nel corso di una cerimonia privata con Keisha Morris, ma il matrimonio fu annullato 3 mesi dopo, perch\u00e9 Tupac la riteneva come un'amica. Ebbe inoltre varie relazioni sentimentali con molti nomi nel mondo dello spettacolo, tra cui Michel'le, Madonna, Karyn Parsons, Salli Richardson, Yo-Yo, Lisa Lopes, Faith Evans, Nadia Cassini, Lil' Kim, Natasha Walker, Sharise Neil, Desire\u00e8 Smith ed Arnelle Simpson. Nel 1996 \u00e8 stato fidanzato, fino alla sua morte, con Kidada Jones, figlia del compositore Quincy Jones. \nLa musica, l'idealismo e gli aspetti filosofici ed introspettivi che Shakur attribuiva ai testi dei suoi brani musicali lo hanno reso una delle figure pi\u00f9 celebri ed emblematiche della lotta contro il razzismo; nello specifico, le sue origini, l'educazione culturale ricevuta e il suo carattere passionale e violento l'hanno portato a trattare temi caldi come l'emarginazione sociale, i pregiudizi etnici, la violenza della polizia e la ghettizzazione degli afro-americani in una societ\u00e0 ingiusta ed interessata solo al proprio guadagno. A partire dalla seconda met\u00e0 degli Anni Novanta si \u00e8 iniziato a considerare quello di Tupac Shakur come un vero e proprio movimento culturale prefissato alla conquista dell'egualitarismo, nazionalismo e al contrasto ai poteri forti. Avido lettore, Shakur amava inoltre creare parallelismi fra le opere di autori come Platone, Niccol\u00f2 Machiavelli e William Shakespeare con le dinamiche dei ragazzi dei ghetti neri, riproponendone talvolta i caratteri artistici e letterari.\nShakur ha tratto forte ispirazione attingendo particolarmente ai lavori di diversi artisti appartenenti alla corrente musicale sviluppatasi in Regno Unito e Irlanda fra la fine degli Anni Ottanta e Novanta caratterizzata dall'affermazione della musica pop e del rock psichedelico; il rapper cit\u00f2 diverse volte i Culture Club, Kate Bush, Sin\u00e9ad O'Connor e gli U2 come principali ispiratori per il suo stile musicale.\nFilmografia.\nCarriera da attore.\nOltre la carriera musicale, Tupac si stava costruendo una carriera di attore. John Singleton scrisse il soggetto del film \"Baby Boy - Una vita violenta\" pensando a lui come protagonista, ma il rapper mor\u00ec prima dell'inizio delle riprese. Venne poi sostituito con Tyrese Gibson, e il film usc\u00ec nelle sale nel 2001, cinque anni dopo la morte di Shakur.\nNel periodo 1991-1996, Tupac recit\u00f2 in sette film, fra i quali \"Juice\", acclamato dalla critica, \"Poetic Justice\" con Janet Jackson, e \"Gridlock'd - Istinti criminali\" con Tim Roth. Avrebbe dovuto inoltre essere il protagonista nel film \"Nella giungla di cemento\" (\"Menace II Society\") dei fratelli Hughes, ma venne sostituito da Larenz Tate dopo aver aggredito i registi. Nei primi mesi del 1996 Jada Pinkett Smith propose al regista Daisy von Scherler Mayer di aggiungere Tupac nel cast del film Appuntamento a Brooklyn e accett\u00f2, ma il ruolo di Tupac fu interpretato poi da LL Cool J, inoltre il regista George Lucas consider\u00f2 Tupac per il ruolo del Maestro Jedi Mace Windu nell'atteso della saga di Star Wars, di cui lo stesso Shakur afferm\u00f2 di essere un grande estimatore. Il personaggio venne poi interpretato da Samuel L. Jackson.\nFilm a cui ha partecipato:\n\"Live 2 Tell\".\nIl 4 febbraio 1995, Shakur venne incarcerato al Clinton Correctional Facility per scontare una pena di quattro anni e mezzo per violenza sessuale. Durante il periodo di detenzione scrisse diversi testi di canzoni e lavor\u00f2 a un soggetto dall'evocativo titolo di \"Live 2 Tell\", la cui trama ruotava attorno ad un adolescente atto a divenire un \"signore della droga\" e in seguito un redento in cerca di una nuova vita.\nShakur era intenzionato a trasformare in un film per il grande schermo la sua sceneggiatura, pensando a s\u00e9 stesso per interpretare il ruolo del protagonista, anche alla luce dei suoi precedenti impegni recitativi nel mondo del cinema prima della sua detenzione.\nCon la preproduzione di un film biografico su Tupac per mano di Morgan Creek e Antoine Fuqua, Afeni annunci\u00f2 il riavvio dello sviluppo di \"Live 2 Tell\". A riprenderne in mano le pratiche, valutate per una spesa complessiva di produzione di 11ml $, la NStar Studios di Preston Holmes e Ivan Juzang, pianificando di iniziarne la lavorazione nel primo quarto. Afeni, nuovamente inserita nel film in ruolo di produttrice esecutiva.\nDocumentari.\nLa vita di Tupac ha raccolto l'attenzione di molte persone, e piccoli e grandi documentari sulla sua breve vita sono stati realizzati nel corso del tempo, dopo la sua morte:"}
{"id": "1557869", "revid": "1529788", "url": "https://it.wikipedia.org/wiki?curid=1557869", "title": "Fornaci", "text": ""}
{"id": "1557870", "revid": "3115", "url": "https://it.wikipedia.org/wiki?curid=1557870", "title": "Mbyte", "text": ""}
{"id": "1557871", "revid": "767487", "url": "https://it.wikipedia.org/wiki?curid=1557871", "title": "Cerca e distruggi", "text": "Cerca e distruggi (\"Search and Destroy\") \u00e8 un film girato dall'artista americano David Salle e distribuito negli USA nel 1995.\nL'opera resta un'eccezione nella carriera di David Salle, pi\u00f9 conosciuto nel mondo dell'arte contemporanea.\nTrama.\nUn sedicente produttore (Griffin Dunne) cerca di convincere un guru (Dennis Hopper) a trasporre il suo libro in pellicola."}
{"id": "1557874", "revid": "110157", "url": "https://it.wikipedia.org/wiki?curid=1557874", "title": "V\u0103dastra", "text": "V\u0103dastra \u00e8 un comune della Romania di 1.641 abitanti, ubicato nel distretto di Olt, nella regione storica dell'Oltenia. \nNel 2004 si \u00e8 staccato da V\u0103dastra il villaggio di Vi\u0219ina Nou\u0103, andato a formare un comune autonomo."}
{"id": "1557875", "revid": "287204", "url": "https://it.wikipedia.org/wiki?curid=1557875", "title": "Vadastra", "text": ""}
{"id": "1557876", "revid": "226458", "url": "https://it.wikipedia.org/wiki?curid=1557876", "title": "Processo ciclostazionario", "text": "Un processo ciclostazionario \u00e8 un segnale avente propriet\u00e0 statistiche che variano nel tempo.\nI processi stocastici ciclostazionari servono per descrivere processi generati da fenomeni periodici, come ne esistono molti in natura. Tali processi, sebbene non siano descritti in termini di funzioni periodiche del tempo, producono dati che possono essere descritti attraverso parametri statistici che variano periodicamente nel tempo (statistiche di primo e secondo ordine). Ad esempio, nelle telecomunicazioni, la periodicit\u00e0 dei dati \u00e8 dovuta alla modulazione, al campionamento, alla codifica; in meccanica \u00e8 dovuta alla rotazione dei meccanismi, mentre in radioastronomia la periodicit\u00e0 \u00e8 generata ad esempio dai moti di rotazione e rivoluzione dei pianeti e dalla pulsazione delle stelle.\nDefinizione.\nVi sono due approcci differenti allo studio dei processi ciclostazionari: uno probabilistico, che considera i segnali come realizzazioni di un processo stocastico; l'altro, di tipo deterministico, in cui i segnali vengono modellati come una singola funzione del tempo (serie temporale), piuttosto che come una realizzazione di un processo stocastico. Tale approccio \u00e8 usato quando non esiste un insieme di realizzazioni, e si utilizza la serie temporale, con un ragionamento al limite, proprio per creare un modello matematico del processo stesso (approccio F.O.T. = \"fraction-of-time\").\nIn entrambi i casi, il processo o la serie temporale vengono detti ciclostazionari se le statistiche ad essi associate variano periodicamente col tempo.\nProcessi ciclostazionari in senso lato.\nSegnali che esibiscano ciclostazionariet\u00e0 nelle statistiche del secondo ordine (funzioni media e autocorrelazione) vengono detti ciclostazionari in senso lato. Indicando con formula_1 l'operatore di media, un processo ciclostazionario formula_2 di periodo formula_3 soddisfa quindi le seguenti relazioni:\nIn particolare, la funzione di autocorrelazione, essendo una funzione periodica in \"t\", pu\u00f2 essere espansa in serie di Fourier:\ndove formula_7 \u00e8 chiamata funzione di autocorrelazione ciclica, ed \u00e8 uguale a:\nLe frequenze formula_9 sono chiamate frequenze cicliche.\nI processi stazionari in senso lato possono essere visti come casi particolari di processi ciclostazionari in senso lato con soltanto formula_10.\nSerie temporali ciclostazionarie.\nUn segnale funzione del tempo che non sia in generale una realizzazione di un processo stocastico pu\u00f2 esibire ciclostazionariet\u00e0 nel contesto della teoria FOT. Secondo tale interpretazione, la funzione di autocorrelazione ciclica pu\u00f2 essere definita nel seguente modo:\nSe la serie temporale \u00e8 una realizzazione di un processo stocastico, allora formula_12. Se, inoltre, il segnale \u00e8 anche ergodico, allora tutte le realizzazioni esibiscono le stesse medie temporali, per cui formula_13 in errore quadratico medio.\nComportamento nel dominio della frequenza.\nLa trasformata di Fourier della funzione di autocorrelazione ciclica alla frequenza ciclica \u03b1 \u00e8 detta spettro ciclico o funzione di densit\u00e0 spettrale di correlazione. Tale funzione \u00e8 pari a:\nLo spettro ciclico alla frequenza ciclica zero \u00e8 anche chiamato densit\u00e0 spettrale di potenza media.\nSi noti che un processo ciclostazionario formula_2 con trasformata di Fourier formula_16 pu\u00f2 avere componenti frequenziali correlate quando queste sono spaziate di multipli di formula_17. In particolare:\ndove formula_19 indica la funzione delta di Dirac. Le frequenze formula_20 sono invece sempre incorrelate per un processo stazionario in senso lato, essendo formula_21 solo per formula_22.\nEsempio: Segnale digitale modulato linearmente.\nUn esempio di segnale ciclostazionario \u00e8 un segnale digitale modulato linearmente:\ndove formula_24 sono variabili casuali i.i.d. Il segnale formula_25, con trasformata di Fourier formula_26, \u00e8 l'impulso di supporto della modulazione.\nAssumendo formula_27 e formula_28, la funzione di autocorrelazione \u00e8:\nL'ultima sommatoria \u00e8 una sommatoria periodica, quindi un segnale periodico in \"t\". Di conseguenza, formula_2 \u00e8 un segnale ciclostazionario con periodo formula_3 e funzione di autocorrelazione ciclica:\ndove formula_33 indica l'operatore di convoluzione. Lo spettro ciclico \u00e8:\nTipici impulsi a coseno rialzato normalmente utilizzati in comunicazioni digitali hanno quindi solo le frequenze cicliche formula_35."}
{"id": "1557885", "revid": "767487", "url": "https://it.wikipedia.org/wiki?curid=1557885", "title": "V\u0103d\u0103stri\u021ba", "text": "V\u0103d\u0103stri\u021ba \u00e8 un comune della Romania di 3.514 abitanti, ubicato nel distretto di Olt, nella regione storica dell'Oltenia."}
{"id": "1557887", "revid": "287204", "url": "https://it.wikipedia.org/wiki?curid=1557887", "title": "Vadastrita", "text": ""}
{"id": "1557888", "revid": "46931", "url": "https://it.wikipedia.org/wiki?curid=1557888", "title": "Search and destroy", "text": ""}
{"id": "1557890", "revid": "30297", "url": "https://it.wikipedia.org/wiki?curid=1557890", "title": "Liceo ginnasio statale Terenzio Mamiani", "text": "Il liceo ginnasio statale Terenzio Mamiani \u00e8 un istituto di istruzione secondaria di secondo grado di Roma; istituito nel 1885, \u00e8 tra i licei pi\u00f9 antichi della capitale d'Italia ed \u00e8 noto per il ruolo svolto durante i moti studenteschi del sessantotto.\nSi trova all'estremit\u00e0 meridionale del quartiere della Vittoria al numero 30 di viale delle Milizie, strada che marca il confine tra detto quartiere e il rione Prati; amministrativamente la scuola fino al 2012 ricadeva nel territorio del XVII Municipio, ora accorpato con il Municipio Roma I.\n. Ospita, inoltre, l'omonimo museo di fisica e scienze naturali, una ricca collezione di strumenti scientifici e campionari biologici dei primi anni del secolo scorso.\nStoria.\nSede.\nIl liceo fu istituito con R.D. del 26 luglio 1885 e intitolato a Terenzio Mamiani, intellettuale e politico, gi\u00e0 ministro della Pubblica Istruzione.\nPer i primi quattro anni scolastici fu ospitato dal Collegio Romano, istituto di propriet\u00e0 della Compagnia di Ges\u00f9, in coabitazione con il liceo classico Ennio Quirino Visconti.\nIl 21 maggio 1889 il Mamiani ottenne la sua prima sede indipendente nell'antico palazzo Sora, in corso Vittorio, al civico 217.\nNell'ottobre 1923, infine, il liceo trov\u00f2 la sua definitiva sede in viale delle Milizie 30, al confine tra il rione Prati e l'allora recente quartiere della Vittoria; l'edificio \u00e8 opera dell'architetto Vincenzo Fasolo, il quale ide\u00f2 una struttura che proponeva appositamente la divisione tra ambienti direzionali, quelli destinati all'insegnamento e quelli di servizio.\nPrimi decenni.\nSin dai primi decenni del ventesimo secolo, in concomitanza con gli anni dell'amministrazione comunale radical-democratica di Ernesto Nathan (sindaco di Roma tra il 1907 e il 1913), si avvi\u00f2 il formarsi di una cultura laica e democratica all'interno dell'istituto.\nIl carattere laico del liceo si accentu\u00f2 con il citato trasferimento nella sua sede definitiva di viale delle Milizie, in un abitato dalla toponomastica improntata a nomi di personaggi della storia ostili alla Chiesa e realizzato in modo che nessuna strada, escluso il lungo boulevard via Timavo-via Monte Santo, abbia come sfondo prospettico la cupola di San Pietro, pur essendo situato nelle adiacenze del Vaticano.\nAntifascismo e Resistenza romana.\nDurante il Fascismo, nonostante la presenza di importanti insegnanti favorevoli al regime, quali Alfredo Panzini, firmatario del \"Manifesto degli intellettuali fascisti\", il Mamiani fu uno dei centri dai quali inizi\u00f2 a svilupparsi quella coscienza antifascista che origin\u00f2 poi la volont\u00e0 di resistenza all'occupazione nazista da parte di numerosi giovani romani.\nDopo la Liberazione il Mamiani fu, per breve tempo, ospedale militare della Quinta Armata USA e, per un periodo pi\u00f9 lungo, sede di quello del corpo sanitario dell'esercito indiano al seguito dell'impero britannico.\nSecondo dopoguerra e contestazione studentesca.\nGli anni quaranta e cinquanta furono un periodo nel quale l'ambiente scolastico si attenne all'orientamento filo-cattolico della Roma borghese dell'epoca.\nDegli anni sessanta spicca la figura del preside Raffaele Tullio, socialista democratico e presidente dell'Associazione nazionale dei presidi, che voleva rendere il Mamiani la Eton College d'Italia.\nTale impostazione didattica gener\u00f2 per reazione la contestazione studentesca: il Mamiani fu la prima scuola superiore romana a essere occupata dagli studenti (15-16 marzo 1968).\nIl 26 marzo 1968 si tenne al Mamiani la prima assemblea autorizzata legalmente della scuola italiana.\nIl collegio dei docenti dell'istituto inflisse tuttavia sanzioni disciplinari ad alcuni studenti ritenuti responsabili delle agitazioni, fatto questo che fu oggetto di un'interrogazione parlamentare su iniziativa di alcuni deputati comunisti, che caus\u00f2 un acceso dibattito alla Camera il 28 ottobre successivo tra i firmatari dell'interrogazione e il sottosegretario alla Pubblica Istruzione.\nA seguito dell'emanazione di una restrittiva circolare dell'allora ministro Giovanni Battista Scaglia (27 novembre 1968), il Mamiani fu nuovamente occupato tra il 10 e l'11 dicembre successivo.\nFu grazie a tale agitazione che il nuovo ministro Fiorentino Sullo, dopo aver parlamentato personalmente con gli studenti (17 dicembre 1968) \nconcesse il diritto di assemblea in orario scolastico a tutti gli istituti superiori d'Italia e avvi\u00f2 la riforma degli esami di maturit\u00e0, tuttora sostanzialmente vigente nell'ordinamento italiano.\nMuseo di fisica e scienze naturali.\nIl Museo di fisica e scienze naturali di Roma si trova all'interno del liceo, ed \u00e8 visitabile su prenotazione.\nIl progetto di valorizzazione del patrimonio museale \u00e8 cofinanziato dal M.I.U.R. con il patrocinio del Museo della storia della scienza di Firenze.\nComprende collezioni e strumenti di meccanica, acustica, ottica, termologia, elettromagnetismo, botanica, zoologia, paleontologia, litomineralogia, astronomia, chimica, microscopia e stereoscopia. Il numero reperti \u00e8 di 2200, circa, e il loro stato di conservazione \u00e8 buono/discreto.\nL'epoca di formazione delle collezioni \u00e8 inizio del XIX secolo fino alla met\u00e0 del XX secolo e la datazione dei reperti \u00e8 tra il XIX e XX secolo ed \u00e8 in corso un'attivit\u00e0 di restauro conservativo che ha finora interessato 193 strumenti mentre l'attivit\u00e0 di catalogazione ne ha interessati 207.\nIl Museo si \u00e8 arricchito di tre vasi etruschi originali e di un collezione di strumenti di matematica dei primi anni del XX secolo.\nMuseo - Laboratorio di matematica \"Lucio Lombardo Radice\".\nTra gli oggetti trovati durante le ricerche nei meandri del Liceo sono emersi una grande scatola di solidi geometrici e un regolo calcolatore. \u00a0Da qui l'idea, nata nel 2010, di raccogliere altri reperti, in gran parte donati e in parte riprodotti, e alloggiarli in un ambiente del Liceo insieme ai testi scientifici della Biblioteca ricostruendo anche un'aula con gli ultimi banchi originali del 1924.\nNella cultura di massa.\nSi trovano scene ambientate al liceo Mamiani nei seguenti film:\nIl romanzo \"Porci con le ali\", di Marco Lombardo Radice (ex alunno della scuola) e Lidia Ravera (1976), \u00abdiario sessuo-politico di due adolescenti\u00bb, ha come protagonisti Rocco e Antonia (\"alter ego\" dei due autori), studenti del Mamiani; il film che ne segu\u00ec, la cui lavorazione inizi\u00f2 nell'ottobre 1976 sotto la regia di Paolo Pietrangeli, avrebbe dovuto essere girato proprio in tale scuola; tuttavia, subito dopo l'inizio delle riprese, la \"troupe\" fu oggetto di contestazioni e lancio di gavettoni da parte del collettivo femminista, cosa questa che indusse la produzione ad abbandonare il luogo.\nUnica scena in cui il liceo figura \u00e8 quando la protagonista Antonia (interpretata da Cristiana Mancinelli) lascia il motorino proprio di fronte all'ingresso su viale delle Milizie.\nLa scuola in cui si svolgono le vicende dei protagonisti della miniserie televisiva \"I liceali\" (2008-2011) \u00e8 il liceo Mamiani, anche se nella finzione narrativa \u00e8 ribattezzato \"liceo Colonna\"."}
{"id": "1557893", "revid": "1409041", "url": "https://it.wikipedia.org/wiki?curid=1557893", "title": "Dardagna", "text": "Il Dardagna \u00e8 un corso d'acqua dell'alto Appennino bolognese, determinato come torrente. \u00c8 un affluente del torrente Leo.\nPercorso.\nIl torrente nasce nei pressi del Corno alle Scale (1945\u00a0m s.l.m.) e del monte Spigolino (1827\u00a0m s.l.m.) da cui precipita con numerosi e spettacolari balzi. Nel giro di pochi chilometri l'acqua supera un dislivello di oltre 250 metri con salti ripetuti (in tutto sono sette: il primo e pi\u00f9 alto \u00e8 di 30 metri). A causa di fessurazioni presenti nelle stratificazioni rocciose dei balzi la portata idrica si arricchisce sempre pi\u00f9 lungo il percorso a seguito dell'infiltrazione delle acque del bacino superiore. Le cascate possono essere raggiunte facilmente con un percorso suggestivo che parte dalla Madonna dell'Acero (1190\u00a0m s.l.m., Lizzano in Belvedere). Dopo un viaggio di circa 15\u00a0km, nella localit\u00e0 di Rocchetta si unisce al torrente Leo, che successivamente si immette nel fiume Panaro.\nStoria.\nAlla fine del XIII secolo i bolognesi progettarono e costruirono un canale artificiale, detto \"naviglio del Belvedere\", scavando in parte sul fianco della montagna (da cui deriva il toponimo Poggiolforato, \"monte forato\"), con lo scopo di dirottare parzialmente le acque del Dardagna nel Silla, in modo da permettere il trasporto del legname verso Bologna e aumentare la portata del Reno e indirettamente dei canali di Bologna.\nNegli anni '30 venne costruita una briglia, in pietra arenaria, che serve a ridurre la pendenza del torrente e a salvare le sponde dalla rapida erosione.\nNel 1995 \u00e8 stata consolidata dal Consorzio della Bonifica Burana-Leo-Scoltenna-Panaro.\nPesca.\nNelle acque del Dardagna si trovano numerose variet\u00e0 di pesci tipici di acque pulite e fredde come la trota fario ed il vairone."}
{"id": "1557894", "revid": "287204", "url": "https://it.wikipedia.org/wiki?curid=1557894", "title": "Xandros", "text": "Xandros \u00e8 il nuovo nome della distribuzione \"Corel Linux\", abbandonata da Corel Corporation e ripresa nel 2001 dalla Xandros Incorporated. Xandros Desktop \u00e8 una distribuzione GNU/Linux incentrata sia sugli utenti mainstream, che sugli utenti business. Il nome Xandros deriva dal X Window System e dall'isola greca Andros.\n\u00c8 una distribuzione commerciale derivata da Debian e orientata verso l'utilizzo semplificato di una normale distribuzione GNU/Linux. Grazie al Cross Over Office (simile a Wine) fornito, installato e supportato nella versione commerciale, \u00e8 possibile utilizzare dentro Xandros una gran parte del software proprietario del mondo Microsoft Windows, come: Internet Explorer, Microsoft Office, Adobe Photoshop, RealPlayer ecc.\nIl 1\u00ba gennaio 2018 e stato annunciato che PC / OpenSystems LLC ha acquistato Xandros e Linspire da Bridgeways, Inc.\nTipologie.\nXandros ha creato diverse tipologie del suo prodotto, sia per ambienti consumer che per ambienti business. Entrambe le distribuzioni contengono software libero e open source; Xandros Inc. \u00e8 stata criticata per l'inserimento di software proprietario.\nASUS Eee PC.\nL'ASUS Eee PC viene fornito di base con Xandros nella versione con \"interfaccia a tab\"; \u00e8 comunque possibile cambiare interfaccia passando ad una pi\u00f9 familiare \"interfaccia Desktop\", detta \"Advanced Desktop Mode\", attraverso questi semplici passi:\n 1. Premere ctrl-alt-T in Easy Mode per aprire un terminale\n 2. Digitare i seguenti comandi e premere Invio\n wget http://download.tuxfamily.org/eeepcrepos/key.asc\n sudo apt-key add key.asc\n 3. Digitare \"sudo synaptic\" e premere Invio\n 4. Nella voce impostazioni cliccare su aggiungi archivio\n 5. Premere Nuovo\n 6. Inserire il seguente indirizzo: http://download.tuxfamily.org/eeepcrepos\n 7. Inserire la distribuzione: p701\n 8. Inserire il ramo: main (e etch)\n 9. Premere OK\n 10. Premere Ricarica\n 11. Cercare il pacchetto advanced-desktop-eeepc;\n 12. Selezionarlo per l'installazione\n 13. Premere Applica\n 14. Spegnere l'Eee PC e nella finestra di spegnimento, selezionare Full Desktop a sinistra.\nAl riavvio dell'Eee PC avremo una classica interfaccia desktop.\nIl processo \u00e8 reversibile in quanto dal men\u00f9 \"Launch\" dello Xandros \u00e8 possibile scegliere \"Easy Mode\" per tornare all'interfaccia grafica di default.\nLa modalit\u00e0 advanced desktop mode \u00e8 comoda per chi cerca l'interfaccia desktop, pi\u00f9 \"familiare\" della easy mode, ma pu\u00f2 tuttavia risultare scomoda poich\u00e9 non tutte le icone e i fonts sono tradotti in italiano, bens\u00ec in inglese."}
{"id": "1557899", "revid": "114314933", "url": "https://it.wikipedia.org/wiki?curid=1557899", "title": "Vi\u0219ina Nou\u0103", "text": "Vi\u0219ina Nou\u0103 \u00e8 un comune della Romania di 2.035 abitanti, ubicato nel distretto di Olt, nella regione storica dell'Oltenia. \nVi\u0219ina Nou\u0103 \u00e8 divenuto comune autonomo nel 2004, staccandosi dal comune di V\u0103dastra."}
{"id": "1557902", "revid": "287204", "url": "https://it.wikipedia.org/wiki?curid=1557902", "title": "Visina Noua", "text": ""}
{"id": "1557904", "revid": "827882", "url": "https://it.wikipedia.org/wiki?curid=1557904", "title": "Krups", "text": "La Krups \u00e8 un'azienda tedesca produttrice di elettrodomestici, in particolare macchine da caff\u00e8 e per caff\u00e8 espresso, di cui ha gestito per molti anni la leadership. La compagnia produce anche altri elettrodomestici, in particolare apparecchi per la cottura dei cibi, robot da cucina professionali, macchine per la preparazione del pane, della pasta fresca, frullatori e mixer, centrifughe, tostiere, friggitrici, ma anche ferri da stiro, aspirapolveri etc. \u00c8 stata una delle prime partner della Nespresso e della Nescaf\u00e9 entrambe parte della Nestl\u00e9, producendo appositamente macchine per le capsule della compagnia svizzera. La Krups \u00e8 di propriet\u00e0 del gruppo francese SEB.\nNoto \u00e8 il prodotto \"3Mix\", sbattitore del 1959.\nStoria.\nLa societ\u00e0 nasce da una fucina di Wald (Solingen), acquisita nel 1846 da Robert Krups che diede cos\u00ec inizio all'attivit\u00e0 della Krups. Dalla fondazione dell'Impero tedesco nel 1871 fino agli anni '50 costru\u00ec bilance per uso personale e da cucina.\nNel 1956 inizi\u00f2 la commercializzazione di macchine per il caff\u00e8.\nNel 1991 inizia la collaborazione con la Nestl\u00e9, per la commercializzazione di capsule per il caff\u00e8 funzionanti negli apparecchi Krups-Nestl\u00e9. Negli stessi anni viene assorbita dalla francese Moulinex e progressivamente vengono chiusi tutti gli stabilimenti produttivi, fino a quando nel 2001 la Moulinex entra in insolvenza e viene acquisita dal Groupe SEB che continua a utilizzare il marchio."}
{"id": "1557907", "revid": "110157", "url": "https://it.wikipedia.org/wiki?curid=1557907", "title": "Vi\u0219ina (Olt)", "text": "Vi\u015fina \u00e8 un comune della Romania di 3.360 abitanti, ubicato nel distretto di Olt, nella regione storica dell'Oltenia. "}
{"id": "1557909", "revid": "838137", "url": "https://it.wikipedia.org/wiki?curid=1557909", "title": "Cotugno", "text": ""}
{"id": "1557910", "revid": "580", "url": "https://it.wikipedia.org/wiki?curid=1557910", "title": "Corion", "text": "Il corion \u00e8 la membrana pi\u00f9 esterna dell'uovo fecondato, composta da due parti, che si distinguono tra loro nel corso del secondo mese di vita intrauterina: corion villoso, o frondoso (\"chorion frondosum\"), nel quale i villi coriali si allungano e si ramificano, corrispondente alla zona di inserzione dell'uovo che d\u00e0 luogo alla placenta ed alla membrana coriale, situata tra l'amnios internamente e la decidua esternamente, e corion liscio, o calvo (\"chorion laeve\"), nel quale i villi coriali si atrofizzano. Il corion inoltre protegge l'embrione.\nDescrizione.\nNei mammiferi placentati esso circonda la cavit\u00e0 interna dell'embrione e diventer\u00e0 parte costitutiva della placenta. Secerne inoltre HCG.\nLa cavit\u00e0 coriale nasce del magma reticolato, dopo che esso \u00e8 stato sostituito da liquido, \u00e8 detto anche celoma extraembrionale. Al 13\u00ba giorno il disco germinativo al quale sono attaccati dorsalmente l'amnios e ventralmente il sacco vitellino \u00e8 sospeso nella cavit\u00e0 coriale grazie al peduncolo embrionale.\nNel terzo mese di gravidanza vengono a formarsi, in quella che poi nella placenta sar\u00e0 chiamata piastra coriale, gruppi di villi detti cotiledoni e compaiono dei setti deciduali, detti setti intercondiloidei o setti placentari, che si insinuano tra i gruppi di villi. Inoltre lungo il contorno di questa zona si forma un seno venoso materno, detto seno marginale o coronarico, portando cos\u00ec alla formazione della placenta.\nLa parte del corion che non entra a far parte della placenta costituisce uno strato di tessuto connettivo fibroso denso. La cavit\u00e0 coriale scompare in seguito all'adesione dell'amnios al corion, per la pressione dovuta all'aumento del volume di liquido amniotico."}
{"id": "1557912", "revid": "1439131", "url": "https://it.wikipedia.org/wiki?curid=1557912", "title": "Ford ZX2", "text": "La Ford ZX2 \u00e8 un'autovettura prodotta dalla Ford statunitense dal 1998 al 2003, facente parte delle serie speciali prodotte sulla base delle versioni d'oltre oceano della Ford Escort.\nVersioni.\nZX2.\nLa ZX2 venne rimpiazzata dalle versioni ZX3, ZX4 e ZX5 della Ford Focus. Le due auto condividevano lo stesso motore 2.0 Zetec, ma vi erano alcune differenze. Alla Focus mancava la valvola VCT e aveva degli alberi a camme meno aggressivi che diminuivano la curva di erogazione della potenza di un centinaio di RPM. A causa degli alberi a camme e alla testata differente, la coppia della Focus scese di 10.8 Nm. Grazie a una trasmissione migliore (5 rapporti manuale o 4 rapporti automatica) e al minor peso, la ZX2 continu\u00f2 a essere migliore della Focus. Venne venduta con cerchi da 15\" in lega e sbrinatore posteriore di serie, e dal 2003, con un frontale revisionato. La produzione \u00e8 cessata nel 2003.\nZX2 S/R.\nIl boom delle vetture modificate verso la fine degli anni novanta, fece s\u00ec che la Ford incominciasse a pensare a una versione modificata della ZX2 per competere con le vetture pi\u00f9 prestazionali ed economiche come la Honda Civic e la Dodge Neon ACR. La Ford cre\u00f2 la ZX2 S/R. Il suo debutto fu al SEMA Import Auto Salon di Pomona nel 1999. La ZX2 S/R fu il primo prodotto sviluppato da Ford Racing con \"Ford Motor Company Small Vehicle Center Product Development\".\nLa sigla S/R sta a indicare \"Street/Racer\". La produzione cont\u00f2 2.110 unit\u00e0 vendute solo nel 1999, tra le quali 110 di colore giallo. Nel 2000, 500 nere, 500 rosse e 1.000 gialle con un aumento di prezzo pari a 1500 $. Di queste ultime 2.000 vetture, si stima che solo 35 siano state vendute in Canada, rendendo questa macchina molto rara da trovare.\nIl pacchetto opzionale S/R aggiungeva alle sospensioni pezzi Eibach (M-5560-Z2) e Tokico (M-18000-Z2), pi\u00f9 potenza attraverso un Ford Racing PCM (M-12650-Z2), freni posteriori a disco (M-2300-Z2), una doppia frizione Centerforce (M-7560-Z2) pi\u00f9 resistente, una trasmissione manuale a rapporti corti B&amp;M (M-7210-Z2), sedili sportivi, una copertura blu per la valvola, un tachimetro che indicava una velocit\u00e0 maggiore (fino a 240 km/h) e pneumatici/cerchi in lega unici.\nRispetto al modello normale la potenza aument\u00f2 del 10% grazie alla rimappatura della centralina, al sistema di aerazione migliorato e agli scarichi Borla (M-5230-Z2). Tutte le ZX2 S/R hanno uno speciale adesivo \"S/R\" sul posteriore, colore argento sulle vetture rosse, oppure rosso sulle vetture gialle o nere. Corre voce che alcune ZX-2 siano uscite dalla fabbrica senza alcuni componenti migliorati come la doppia frizione Centerforce."}
{"id": "1557913", "revid": "110157", "url": "https://it.wikipedia.org/wiki?curid=1557913", "title": "Vl\u0103dila", "text": "Vl\u0103dila \u00e8 un comune della Romania di 2.105 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Fr\u0103sinet-Gar\u0103, Vl\u0103dila, Vl\u0103dila Nou\u0103."}
{"id": "1557914", "revid": "287204", "url": "https://it.wikipedia.org/wiki?curid=1557914", "title": "Vladila", "text": ""}
{"id": "1557918", "revid": "1086846", "url": "https://it.wikipedia.org/wiki?curid=1557918", "title": "Club Calcio Catania 1962-1963", "text": "Questa pagina raccoglie i dati riguardanti il Club Calcio Catania nelle competizioni ufficiali della stagione 1962-1963.\nStagione.\nLa stagione di Serie A 1962-1963 per il Catania vede confermati Ignazio Marcoccio al vertice come commissario e Carmelo Di Bella in panchina. Dall'Inter arrivano rinforzi in difesa con Remo Bicchierai ed in prestito il ventenne centravanti-ala Bruno Petroni, dalla Fiorentina per 70 milioni di lire l'interno veneziano Luigi Milan, dalla Sampdoria l'ala bresciana Remo Vigni, al termine delle trattative di calciomercato Marcoccio \u00e8 raggiante, anche il capitano Mario Corti intervistato nel suo ristorante a piazza Trento si dice convinto del buon lavoro dei dirigenti nel costruire il nuovo Catania che si approccia a disputare la terza stagione consecutiva in Serie A, quarta nella storia del club. Gli etnei concluderanno il torneo all'undicesimo posto con 30 punti, tre sopra la zona retrocessione. Fiore all'occhiello della stagione la vittoria a Torino contro la Juventus (0-1) vendicando la pesante sconfitta dell'andata, Juve che si piazzer\u00e0 seconda dietro all'Inter scudettato."}
{"id": "1557919", "revid": "224230", "url": "https://it.wikipedia.org/wiki?curid=1557919", "title": "Heder (ebraismo)", "text": "Lo heder (traslitterazione del sostantivo maschile ebraico \u05d7\u05b6\u05d3\u05b6\u05e8 \"h\u00e8der\", letteralmente \"stanza\", plurale \"heder\u00ecm\") \u00e8 un tipo di scuola primaria tradizionale in cui si insegnano i principi fondamentali della religione e della lingua ebraiche.\nStoria.\nGli \"heder\" erano ampiamente diffusi in Europa fino a prima della fine del XVIII secolo. Le lezioni si svolgevano nelle case degli insegnanti, che erano pagati dalla comunit\u00e0 ebraica nel suo complesso o da un gruppo di genitori degli allievi. Di norma alle lezioni erano ammessi soltanto i maschi, mentre le ragazze venivano educate in casa dalle madri. Le classi erano formate anche raggruppando allievi di et\u00e0 differenti.\nI ragazzi iniziavano a frequentare gli heder all'et\u00e0 di circa 5 anni. Dopo aver appreso l'alfabeto ed imparato a leggere in ebraico (la lingua comune degli Ebrei che vivevano nell'Europa del nord era l'Yiddish sin dal Medioevo), gli studenti iniziavano lo studio della Torah, cominciando con il Levitico e il Talmud (la Mishnah, la Gemara e dei commentari). Le tecniche di apprendimento principale erano la lettura ad alta voce e la memorizzazione dei testi. A 13 o 14 anni di et\u00e0, la fine del percorso di studi nello heder di ogni ragazzo era contrassegnata dalla celebrazione del suo \"bar mitzvah\".\nChi voleva continuare il percorso di studi e diventare un rabbino o un sofer doveva iscriversi ad una \"yeshiva\" (le universit\u00e0 per lo studio approfondito del Talmud). Celebri \"yeshiva\" europee si trovavano a Worms, F\u00fcrth e Praga, che erano considerate tra le migliori. Dopo che molti ebrei si trasferirono in Europa orientale per sfuggire ai \"pogrom\" medievali, il centro intellettuale dell'Ebraismo europeo si spost\u00f2 in quelle aree e l\u00ec rimase per secoli.\nVerso la fine del XVIII secolo, il sistema educativo degli \"heder\" divent\u00f2 oggetto di critiche sia da parte di esponenti della corrente ortodossa che da parte di quelli della corrente pi\u00f9 illuminista (Haskalah).\nLa critica da parte degli ortodossi era che gli insegnanti non erano sufficientemente qualificati. All'epoca, gli insegnanti degli \"heder\" erano pagati cos\u00ec poco che, almeno quelli che operavano nei paesi pi\u00f9 piccoli, per guadagnarsi da vivere facevano in realt\u00e0 altri mestieri come il macellaio rituale, il cantante e persino il becchino e l'insegnamento per loro rappresentava soltanto un'occupazione secondaria. \nI critici impegnati nella \"Haskalah\", guidati dagli ideali dell'Illuminismo, criticavano il sistema nel suo complesso, sostenendo che il suo risultato era l'isolamento fisico e linguistico e che esso quindi impediva l'integrazione e l'emancipazione degli Ebrei. Proposero di conseguenza che si facessero anche lezioni nella lingua del paese in cui le scuole si trovavano e di impartire un tipo di educazione pi\u00f9 laico e professionale. Queste idee vennero messe in pratica a partire dalla fine del XVIII secolo dagli Ebrei tedeschi, che fondarono le \"Scuole riformate\" o \"Freischulen\". Questo fatto, unitamente all'introduzione dell'istruzione obbligatoria, port\u00f2 infine alla dissoluzione del sistema degli heder, per lo meno nei paesi di lingua tedesca, anche se esso ha continuato ad esistere nell'Europa orientale fino alla tragedia dell'Olocausto.\nGli \"heder\" oggi.\nNei paesi occidentali talvolta gli \"heder\" vengono frequentati al di fuori del normale orario scolastico e solo alcuni, in particolare quelli gestiti da Ebrei ortodossi, funzionano come scuole a tempo pieno. In Israele invece funzionano regolarmente come scuole a tempo pieno."}
{"id": "1557922", "revid": "1305772", "url": "https://it.wikipedia.org/wiki?curid=1557922", "title": "Voineasa (Olt)", "text": "Voineasa \u00e8 un comune della Romania di 2.086 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 5 villaggi: Blaj, M\u0103rg\u0103rite\u0219ti, Racovi\u021ba, Rus\u0103ne\u0219tii de Sus, Voineasa."}
{"id": "1557924", "revid": "287204", "url": "https://it.wikipedia.org/wiki?curid=1557924", "title": "Fogliano", "text": ""}
{"id": "1557925", "revid": "729019", "url": "https://it.wikipedia.org/wiki?curid=1557925", "title": "TecSAR", "text": "TecSAR noto anche come TechSAR o Polaris \u00e8 un satellite spia israeliano dotato di un radar ad apertura sintetica. Il satellite \u00e8 stato lanciato il 21 gennaio 2008 alle 03:45 GMT da un razzo indiano PSLV dal Satish Dhawan Space Centre. Il radar permette immagini con una risoluzione di 10 centimetri."}
{"id": "1557927", "revid": "6923", "url": "https://it.wikipedia.org/wiki?curid=1557927", "title": "Ford Model AC", "text": ""}
{"id": "1557930", "revid": "1305772", "url": "https://it.wikipedia.org/wiki?curid=1557930", "title": "Vulpeni", "text": "Vulpeni \u00e8 un comune della Romania di 2.636 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 10 villaggi: Cotorbe\u0219ti, Grop\u0219ani, Mardale, Pesc\u0103re\u0219ti, Plop\u0219orelu, Prisaca, Simniceni, Tabaci, Valea Satului, Vulpeni."}
{"id": "1557938", "revid": "106356", "url": "https://it.wikipedia.org/wiki?curid=1557938", "title": "Sant'Arturo", "text": ""}
{"id": "1557940", "revid": "114307898", "url": "https://it.wikipedia.org/wiki?curid=1557940", "title": "Garbage can model", "text": "Il garbage can model \u00e8 un modello che rappresenta una modalit\u00e0 decisionale di gruppo, nell'ambito aziendale.\nIl paper originale in cui venne esposto per la prima volta aveva il titolo \"A Garbage Can Model of Organizational Choice\" (Il modello di scelta organizzativa a cestino dei rifiuti) di Cohen, Michael D.; March, James G.; Olsen, Johan P., 1972 ed includeva anche del codice sorgente in Fortran per dimostrare il modello, non riproposto nelle successive edizioni.\nDescrizione del modello.\nL'organizzazione \u00e8 intesa come una \"pattumiera\" dove un insieme disordinato di oggetti sono mescolati e possono incontrarsi a vicenda.\nIn questo contenitore vengono inseriti i problemi a cui dare una soluzione, le possibili soluzioni, e infine le persone che devono fare la scelta.\nI 4 elementi del contenitore che influenzano la decisione sono:\nL'idea \u00e8 che il processo decisionale \u00e8 confuso, poich\u00e9 problemi e soluzioni vengono estratti dal contenitore in maniera del tutto casuale: c'\u00e8 mancanza di razionalit\u00e0 tra l'azione dei singoli e l'output complessivo che da quelle azioni si ricava poich\u00e9 le preferenze individuali sono incerte, le relazioni causa-effetto non sono chiare, e la partecipazione nel prendere decisioni \u00e8 fluida.\nUna decisione sar\u00e0, perci\u00f2, il risultato di diverse correnti relativamente indipendenti, all'interno della stessa organizzazione.\nPreferenze incerte e relazioni causa-effetto poco chiare si trovano in organizzazioni con una struttura tecnologica poco chiara e una politica fallimentare di decisione di obiettivi, come ad esempio le sotto-unit\u00e0 di organizzazioni che hanno obiettivi definiti in maniera molto chiara ma che non hanno un legame logico e ovvio con gli obiettivi dell'organizzazione.\nIn questo modello le soluzioni sono indipendenti dai problemi, piuttosto che essere risposte ai problemi. I partecipanti e le opportunit\u00e0 di scelta, sono a loro volta indipendenti sia da soluzioni che dai problemi.\nOgni partecipante \u00e8 dotato di una energia che rappresenta la sua abilit\u00e0 come \"decision-maker\". \nUn problema \u00e8 dotato di un'energia che rappresenta il suo livello di difficolt\u00e0.\nLa soluzione \u00e8 caratterizzata da un valore di efficacia.\nLe decisioni accadono quando i 4 elementi si incontrano e i \"decision\u2010maker\" hanno sufficientemente energia per affrontare il problema.\nLa teoria \"garbage can\" sul \"decision making\" si applica a situazioni caratterizzate dai 3 seguenti fattori:\nLe organizzazioni sono quindi caratterizzate da \"fluid participation\", \"unclear decision technologies\" e \"problematic preferences\" come definito da Cohen, March e Olsen.\nDecisioni, situazioni caratterizzate da partecipazione fluida, tecnologiche decisionali non chiare e preferenze problematiche generano 3 possibili risultati:"}
{"id": "1557949", "revid": "6923", "url": "https://it.wikipedia.org/wiki?curid=1557949", "title": "U3 (informatica)", "text": "U3 LLC \u00e8 stata una joint venture creata da Sandisk e dalla controllata M-Systems ed \u00e8 nata per lo sviluppo di un software per chiavi di memoria USB.\nLa specificit\u00e0 di U3 \u00e8 di sviluppare applicazioni per il sistema operativo Microsoft Windows, che possano essere eseguite direttamente da una speciale chiave USB formattata in modo apposito: tali applicazioni possono essere lanciate da qualunque computer (ma non sulle versioni di Windows pi\u00f9 vecchie), senza essere installate prima sullo stesso computer, basta che siano installate sulla chiavetta.\nLe applicazioni hanno il permesso di accedere ai file e alle informazioni presenti sul computer al quale viene collegata la chiavetta, ma queste informazioni sono rimosse dal computer stesso quando la chiavetta \u00e8 rimossa, per non lasciare tracce del suo passaggio sul pc ospite. Le personalizzazioni e le impostazioni dei programmi invece sono memorizzate, insieme alle applicazioni stesse, direttamente sul flash drive, il che permette di utilizzare con le stesse impostazioni i software su qualunque computer.\nLe memorie USB che aderiscono alle specifiche U3 sono chiamate \"U3 smart drives\" da U3.com. \"U3 smart drives\" si differenziano dalle tradizionali chiavi di memoria perch\u00e9 contengono l'U3 Launchpad come software preinstallato, software che emula il menu di avvio di Windows, e che controlla l'installazione e l'utilizzo dei programmi installati sulla stessa chiavetta."}
{"id": "1557952", "revid": "1590006", "url": "https://it.wikipedia.org/wiki?curid=1557952", "title": "Antiziganismo", "text": "L'antiziganismo indica il pregiudizio e l'odio generalizzato verso i popoli rom Sinti e altri gruppi, anche chiamati, per lo pi\u00f9 con connotazione negativa, \"zingari\", \"gitani\" o \"zigani\".\nFin dal loro arrivo in Europa gli \u201czingari\u201d sono stati definiti \u201cstranieri pericolosi\u201d e sono stati accusati di spionaggio, stregoneria, di essere creature diaboliche e spaventose, cos\u00ec come di rifiutare di lavorare per la loro \u201cpredisposizione al furto\u201d.\nPregiudizi e stereotipi di tipo razzista si verificano frequentemente in Europa, in conseguenza di credenze popolari persistenti, spesso avallate dai mezzi di comunicazione di massa, che contribuiscono ad aggravare la discriminazione nei confronti dei Rom e sinti.\nNel 2005 e nel 2006 il razzismo nei confronti delle popolazioni gitane \u00e8 diventato oggetto di attenzione a livello europeo, con l'adozione di una risoluzione del Parlamento europeo, il primo testo ufficiale che parla di antiziganismo (\"Anti-Gypsyism/Romaphobia\" in lingua inglese, \"antitsiganisme/romaphobie/tsiganophobie\" in lingua francese). Le conferenze internazionali OSCE/EU/CoE di Varsavia (ottobre 2005) e Bucarest (maggio 2006), hanno confermato il termine \u00abanti-Gypsyism\u00bb a livello internazionale. Dal 2008 l'Unione europea ha inaugurato una Strategia europea per i rom\nStoria dell'antiziganismo.\nLa storia dei popoli roman\u00ed \u00e8 una storia di oppressione che va dalla riduzione in schiavit\u00f9, espulsione e deportazione, fino agli internamenti e il genocidio sistematico, perpetrato dal regime nazista. alla persistente discriminazione quotidiana e persecuzione razzista odierna.\nLungo la storia che li accompagna fino ad oggi si \u00e8 protratta nel tempo la diffidenza nata al loro primo apparire nel Medioevo europeo: il nomadismo come maledizione di Dio; la pratica di mestieri quali forgiatori di metalli, considerati nella superstizione popolare riconducibili alla magia; le arti divinatorie identificabili come aspetto stregonesco, ecc.\nDi qui la tendenza delle societ\u00e0 moderne a liberarsi di tale presenza anche a costo dell'eliminazione fisica. Tutti i paesi europei adottarono bandi di espulsione nei loro confronti, fino alla programmazione del genocidio dei rom, insieme a quello degli ebrei, durante il nazismo in Germania (porrajmos), in cui trovarono la morte circa 500.000 persone roman\u00ec. Nella stessa Auschwitz esisteva un ghetto riservato agli zingari: erano le baracche chiamate \"Zigeuner Lager\".\nIn Germania, e nel resto dell'Europa, la popolazione zingara fu vista con diffidenza sin dal medioevo. Gli zingari, essendo un popolo nomade, si mostravano diversi dalle altre popolazioni per usi e costumi. Furono accusati di stregoneria, e durante il Sacro Romano Impero di essere spie al servizio dei turchi. Con la Riforma protestante fu severamente vietato l'accattonaggio, una delle attivit\u00e0 principali degli zingari, che giudicati come mendicanti, per di pi\u00f9 stranieri, non erano accolti dalle parrocchie. Alcuni di questi reati erano talvolta puniti con la pena di morte.\nNel XVII secolo, in seguito alla Guerra dei Trent'anni, i paesi dilaniati dal conflitto, e soprattutto la Germania, furono travolti da un'ondata di brigantaggio che vide come protagonisti numerosi gruppi di zingari spinti dalla fame. Cos\u00ec i principi tedeschi emanarono una serie di leggi contro di loro per fermarne le scorribande. Durante il 1700 vennero promulgate molte norme contro il vagabondaggio, il nomadismo, e in generale verso le attivit\u00e0 zingare da parte di figure quali Augusto I di Sassonia e Adolfo Federico IV di Meclemburgo-Strelitz.\nCon l'Illuminismo la situazione miglior\u00f2 sensibilmente e molte di queste leggi furono attenuate. Si trasformarono in forme di controllo e monitoraggio, mirate all'identificazione degli individui presenti nei vari Paesi. Durante la Repubblica di Weimar gli zingari iniziarono a essere controllati da speciali corpi di polizia che garantivano l'ordine pubblico, imponendo documenti di identificazione e permessi per sostare in luoghi predisposti rispettando il numero di persone e carovane che erano consentite. Tutti gli zingari presenti sul territorio tedesco vennero schedati ed iscritti nel cosiddetto \"Zigeuner-Buch\" gi\u00e0 dal 1905\nIn Italia l'epurazione del territorio dagli zingari venne trattata gi\u00e0 prima dello scoppio della guerra in una circolare dell'8 agosto del 1926, dove si ordinava di respingere qualsiasi carovana priva di documenti e di segnalare quelle che non rispettavano i limiti di tempo e di itinerario fissati dalle autorit\u00e0.\nNel dopoguerra in Svizzera il programma eugenetico \"Kinder der Landstrasse\", appoggiato e finanziato dalle autorit\u00e0, sottrasse dai 600 ai 2000 bambini Jenisch alle loro famiglie. La sterilizzazione forzata delle donne roman\u00ec era inoltre pratica corrente in Cecoslovacchia e altri paesi del blocco ex sovietico.\nL'anti-ziganismo \u00e8 proseguito anche negli anni 2000, in particolare in Slovacchia, Ungheria, Slovenia, Romania e Kosovo.\nIn Bulgaria, il professor Ognian Saparev ha scritto articoli che affermano che \"gli zingari\" sono culturalmente inclini a frodi e utilizzano il loro status minoritario per \"ricattare\" la maggioranza. L'Unione europea ha condannato la Repubblica ceca e la Slovacchia nel 2007 per la separazione forzata dei bambini romani dalle scuole regolari\nIn tutta l'Europa \u00absi \u00e8 costruito lo stereotipo dello \"zingaro criminale incallito e irrecuperabile\", negando l'identit\u00e0 a quel popolo e disconoscendo l'esistenza di una lingua e di una cultura Rom e di una loro struttura sociale. Non vi \u00e8 stato scambio culturale con le popolazioni europee ospitanti, come viceversa accade quando due popoli, con culture differenti, vengono a contatto. Verso i rom, la risposta delle popolazioni ospitanti \u00e8 stata di tipo normativo, quasi sempre repressivo, allo scopo di evitarne la presenza sul territorio nazionale o di normalizzarla, attraverso l'assimilazione\u00bb.\nSi stima che nel mondo ci siano tra i 12 e i 15 milioni di rom. Tuttavia il numero ufficiale di rom \u00e8 incerto in molti paesi. Questo anche perch\u00e9 molti di loro rifiutano di farsi registrare come etnia rom per timore di subire discriminazioni.\nAntiziganismo in Europa.\nNel 1977 una risoluzione dell'ONU (Sottocommissione per la lotta contro le misure discriminatorie e la protezione delle minoranze) definiva gli \u201czingari\u201d come la minoranza trattata peggio in Europa; mentre il Consiglio d'Europa ha pi\u00f9 volte espresso allarmata attenzione al caso dei rom e dei sinti, con un susseguirsi di osservazioni critiche ai paesi membri dal 1969, fino ad oggi.\nSecondo uno studio del 2002 delle Nazioni Unite, i cittadini rom in Europa sono arrestati per furto e rapina molto pi\u00f9 spesso che i non-rom. Amnesty International e i gruppi per i diritti umani come l'Unione Roman\u00ec ne accusano il razzismo diffuso e istituzionalizzato. Nel luglio 2008, il magazine Business Week ha caratterizzato l'antiziganismo come una \"perdita di opportunit\u00e0 economica\" per l'Europa.\nNel 2009 il panel anti-razzismo dell'ONU ha affermato che \"gli zingari soffrono di un razzismo diffuso nell'Unione europea\". L'UE ha lanciato un programma intitolato \"Decennio di inclusione dei rom\" (2005-2015) per combattere questo e altri problemi.\nUna rapporto di Amnesty International del 2011 afferma che \"una discriminazione sistematica ha luogo nei confronti di fino a 10 milioni di rom in tutta l'Europa. L'organizzazione ha documentato il fallimento dei governi in tutto il continente nell'adempiere ai loro obblighi\".\nIl commissario per i diritti umani del Consiglio d'Europa, Thomas Hammarberg, \u00e8 stato un forte critico dell'antiziganismo. Nell'agosto del 2008, Hammarberg ha osservato che \"la retorica di oggi contro i rom \u00e8 molto simile a quella usata dai nazisti e dai fascisti prima che le uccisioni di massa avessero avuto inizio negli anni trenta e quaranta. Ancora una volta, si afferma che i rom rappresentano una minaccia per la sicurezza e La sanit\u00e0 pubblica, non si fa distinzione fra alcuni criminali e la stragrande maggioranza della popolazione rom, il che \u00e8 vergognoso e pericoloso\".\nSecondo l'ultima indagine di \"Human Rights First\", i rom soffrono continuamente assalti nelle vie cittadine e in altri luoghi pubblici in Europa. In una serie di gravi casi di violenza, gli aggressori hanno anche attaccato famiglie intere nelle loro case o intere comunit\u00e0 in insediamenti prevalentemente roman\u00ec. I diffusi schemi di violenza sono talvolta diretti a causare danni immediati ai rom, senza distinzione tra adulti, anziani e bambini piccoli e sradicare fisicamente la presenza dei roma in citt\u00e0 di diversi paesi europei.\nNel 2012 una rivista belga ha osservato:\nPer la Giornata Internazionale dei Rom, l'8 aprile, la maggior parte dei 12 milioni di rom europei che vivono in condizioni deplorevoli non avr\u00e0 molto da celebrare. E la povert\u00e0 non \u00e8 l'unica preoccupazione per la comunit\u00e0. Le tensioni etniche sono in aumento. Nel 2008 i campi rom sono stati attaccati in Italia, l'intimidazione da parlamentari razzisti \u00e8 la norma in Ungheria. Parlando nel 1993, V\u00e1clav Havel ha osservato profeticamente che \"il trattamento dei rom \u00e8 un test chiave per la democrazia\": e la democrazia ha fallito. Le conseguenze della transizione al capitalismo sono state disastrose per i rom. Sotto il comunismo avevano posti di lavoro, alloggio gratuito e scolarizzazione. Ora molti sono disoccupati, molti perdono le loro case e il razzismo viene sempre pi\u00f9 ricompensato con l'impunit\u00e0.\nAntiziganismo in Italia.\nIl sentimento anti-rom e sinti esiste in Italia e assume la forma di ostilit\u00e0, pregiudizio, discriminazione o razzismo rivolti alle persone Rom e sinte. Non ci sono dati affidabili per il numero totale di rom e sinti che vivono in Italia, ma le stime indicano tra 140.000 e 170.000 persone.\nMolti organismi di tutela dei diritti umani, nonch\u00e9 studiosi ed esponenti del mondo della cultura, hanno denunciato che nei media italiani l'immagine sociale degli \u201czingari\u201d viene costruita quasi esclusivamente nel racconto di fatti di cronaca, quasi sempre \u201cnera\u201d, piuttosto che nell'ambito di una discussione sulla tutela di una minoranza etnica riconosciuta dall'ONU, con la rappresentazione dello \u201cstraniero lontano da \"noi\"\u201d, dello \u201cstraccione\u201d e del \u201cparassita\u201d. \nLe istituzioni che si occupano dei Rom e sinti si trovano spesso ad affrontare il problema di una opinione pubblica ostile, orientata a considerare solo i \u201cdati antisociali\u201d e le \u201cstatistiche criminali\u201d con la conseguenza di individuare nella condizione dei Rom e dei sinti un fenomeno di devianza sociale.\nIl modello \u201csegregazionista\u201d che ne consegue, che contempla disuguaglianze a livello della sfera pubblica, prosegue l'assenza di una politica di \u201creale integrazione\u201d.\nIl dibattito sul presunto nomadismo.\nI rom e i sinti in Italia spesso vengono chiamati nomadi, bench\u00e9 la maggior parte di loro voglia radicarsi in un territorio, in conseguenza del venire meno, nell'economia contemporanea, del \u201cprestigio sociale\u201d delle attivit\u00e0 professionali (giostrai, venditori di cavalli, arrotini, circensi, etc.) connesse alla loro secolare storia nomadica. La definizione, che contiene una \u201c\"promessa della temporaneit\u00e0 e della estraneit\u00e0 della comunit\u00e0 dai residenti\"\u201d costituisce un nesso inscindibile con la discriminazione che subiscono gli \"zingari\". La Commissione Europea contro il Razzismo e l'Intolleranza (ECRI), nei suoi \u201crapporti sull'Italia\u201d, ha invitato diverse volte ad abbandonare, nelle \u201c\"politiche a riguardo di rom e sinti\"\u201d, il \u201c\"falso presupposto che i membri di tali gruppi siano nomadi\"\u201d, in base ai quali viene attuata \u201c\"una politica di segregazione dal resto della societ\u00e0\"\u201d, con l'installazione di \"campi nomadi\", concepiti in base al principio della presenza temporanea dei Rom e dei sinti, in molti casi senza accesso ai servizi pi\u00f9 basilari, favorendo la deresponsabilizzazione delle amministrazioni locali dal dover fornire servizi scolastici e sociali finalizzati all'integrazione.\nUna analoga obiezione \u00e8 stata mossa all'Italia anche dalle Nazioni Unite, da Doudou Di\u00e8ne, nel suo rapporto sull'Italia.\nLa politica segregazionista, \u00e8 stato osservato, contraddice le stesse intenzioni degli attuatori, che spesso mettono l'accento sulle politiche di pubblica sicurezza e di controllo sociale degli \"zingari\". L'isolamento e la scarsa visibilit\u00e0 dei campi favorisce \u201cl'occultamento e la dissimulazione degli elementi pericolosi\u201d, aggravando la situazione sia dal punto di vista della incolumit\u00e0 di chi vive nei campi, sia peggiorando il giudizio negativo su chi vive nei campi.\nRetorica e politiche securitarie e repressive.\nIn Italia, molti leader politici nazionali e locali hanno fatto uso di retorica antizigana nel corso del 2007 e del 2008, affermando che lo straordinario aumento della criminalit\u00e0 in quel periodo era principalmente dovuto all'immigrazione incontrollata di persone di origine roman\u00ec dalla Romania e Bulgaria, da poco entrate nell'UE. I politici nazionali e locali hanno dichiarato di voler espellere i rom dagli insediamenti intorno a grandi citt\u00e0 e deportare gli immigrati irregolari. I sindaci di Roma e di Milano hanno firmato \"Patti di sicurezza\" nel maggio 2007 che secondo Amnesty International \"prevedevano lo sfratto forzato di fino a 10.000 persone roman\u00ec\".\nNell'ottobre 2007, il sentimento straordinario anti-immigrazione \u00e8 esploso nella violenza verso i rom in generale a seguito del brutale stupro e assassinio a Roma di una donna di 47 anni, Giovanna Reggiani, attribuito ad un immigrato romeno di origine rom di un vicino insediamento. Il governo italiano ha risposto dichiarando la popolazione rom come un pericolo per la sicurezza nazionale in quanto responsabili della crescita dei crimini nelle aree urbane (c.d. \"emergenza nomadi\"). Le forze dell'ordine italiane hanno quindi proceduto al rastrellamento di immigrati rumeni di origine rom e espulsioni sommarie di circa 200 persone in violazione del diritto europeo. Secondo l'allora sindaco di Roma, Walter Veltroni, i rom romeni avrebbero costituito il 75 per cento di coloro che hanno violentato, rubato e ucciso nei primi sette mesi dell'anno.\nNel maggio 2008, una ragazza rom romena di 16 anni \u00e8 stata arrestata con l'accusa di aver tentato di rapire un bambino di sei mesi lasciato solo. A seguito di ci\u00f2 e al riecheggiare di sentimenti xenofobi riguardanti le presunte storie degli zingari ladri di bambini (storicamente prive di fondamento in Italia), vari gruppi (forse con l'implicazione di alcun clan camorristici) hanno attaccato le comunit\u00e0 rom di Ponticelli (Napoli), bruciando le case e costringendo centinaia di persone roman\u00ec alla fuga. Il campo di Ponticelli fu messo alle fiamme ogni mese tra maggio e luglio 2008.\nLa situazione crescente di sentimento antirom ha portato persino l'Unione europea a istituire una commissione per accertare le condizioni dei rom romeni in Italia, arrivando alla conclusione:\nNel luglio 2008, un alto tribunale in Italia ha rovesciato la condanna degli imputati che avevano pubblicamente richiesto l'espulsione dei rom da Verona nel 2001, sostenendo che \"\u00e8 accettabile discriminare i Rom sulla base del fatto che essi sono ladri\".Tra gli assolti vi era Flavio Tosi, sindaco di Verona della Lega Nord.\nNello stesso periodo, il governo Berlusconi III aveva annunciato una campagna repressiva contro i rom, e il ministro degli interni, Roberto Maroni, aveva dichiarato che a tutti i rom in Italia, inclusi i bambini, sarebbero state rilevate le impronte digitali. Tali misure sono state denunciate dall'opposizione in quanto \"assomigliano sempre pi\u00f9 a quelle di un regime autoritario\". In risposta al piano delle impronte digitali, tre esperti delle Nazioni Unite hanno testimoniato che \"essendo rivolta esclusivamente alla minoranza rom, questa proposta pu\u00f2 essere classificata senza ambiguit\u00e0 come discriminatoria\". Anche il Parlamento europeo ha denunciato il piano come \"un chiaro atto di discriminazione razziale\" e ha chiesto al governo italiano di non procedere.\nLa morte nel 2008 di Cristina e Violetta Djordjevic, due bambine rom annegate nell'indifferenza degli altri bagnanti, ha portato di nuovo l'attenzione sul rapporto tra gli italiani e i rom.\nRapporti internazionali.\nIl Commissario Europeo per i diritti umani del Consiglio d'Europa \u00c1lvaro Gil-Robles, in un rapporto del 2006, ha denunciato le condizioni dei campi rom in Italia.\nL'International Labour Organization (ILO), l'agenzia per il lavoro delle Nazioni Unite, nel suo rapporto sull'applicazione delle \"Convenzioni e Raccomandazioni internazionali\" del 6 marzo del 2009, ha condannato l'Italia per il \u201cclima di intolleranza esistente\u201d, creato dai \u201cleader politici\u201d italiani, rei di usare una \u201cretorica aggressiva e discriminatoria nell'associare i rom alla criminalit\u00e0, creando cos\u00ec un sentimento di ostilit\u00e0 e antagonismo nell'opinione pubblica\u201d. Il rapporto chiede, inoltre, al governo italiano di eliminare il clima di intolleranza, violenza e discriminazione delle comunit\u00e0 rom, e di assicurare loro, sia legalmente che socialmente, i diritti umani fondamentali, facendo in modo che gli atteggiamenti discriminatori siano meglio identificati e condannati.\nOpinione pubblica.\nSecondo un sondaggio del maggio 2008, il 68% degli italiani avrebbe voluto vedere l'espulsione di tutti i circa 150.000 zingari del paese, molti dei quali cittadini italiani.\nUn sondaggio di Pew Research del 2016 ha rilevato che gli italiani, in particolare, hanno un forte pregiudizio anti-zigano, con l'82% degli italiani che esprimono opinioni negative sui rom. In Grecia il 67%, in Inghilterra 64%, in Francia 61%, in Spagna 49%, in Polonia 47%, nel Regno Unito 45%, in Svezia 42%, in Germania 40% e nei Paesi Bassi 37% ha una visione negativa dei rom.\nMancanza di tutela e promozione della lingua roman\u00ed.\nIn Italia, la lingua roman\u00ed non gode di alcuna forma di tutela a livello nazionale, nonostante la presenza storica plurisecolare.\nIl presunto nomadismo \u00e8 stato utilizzato dal legislatore per escludere le comunit\u00e0 parlanti la lingua roman\u00ed dai benefici della legge n. 482 del 1999. Vari progetti di legge sono rimasti finora non adottati. L'iter per il riconoscimento del roman\u00ec come minoranza linguistica \u00e8 stato avviato nel 2016 dall'Universit\u00e0 di Teramo."}
{"id": "1557953", "revid": "767487", "url": "https://it.wikipedia.org/wiki?curid=1557953", "title": "Amasia (re)", "text": "Figlio del re Ioas e nipote del re Acazia, riport\u00f2 secondo la Bibbia una grande vittoria sugli Idumei. Non essendo per\u00f2 rimasto fedele al culto di Jahve ed avendo abbracciato la fede idolatrica dei vinti, fu sconfitto e fatto prigioniero dal re d'Israele Bet-Semes Ioas, e recuper\u00f2 la sua libert\u00e0 solo versando in cambio i tesori del Tempio, che furono portati in Samaria.\nMor\u00ec ucciso in una congiura interna."}
{"id": "1557957", "revid": "124123", "url": "https://it.wikipedia.org/wiki?curid=1557957", "title": "Antonio Belloni (pittore)", "text": "Biografia.\nFu scolaro del pittore Pietro Micheli da Imola, ma soprattutto \u00e8 noto come allievo di Carlo Cignani.\nOpere.\nA Forl\u00ec.\nMolte sue opere sono conservate a Forl\u00ec. Tra esse si ricordano:"}
{"id": "1557959", "revid": "713168", "url": "https://it.wikipedia.org/wiki?curid=1557959", "title": "Paesi Bassi austriaci", "text": "I Paesi Bassi austriaci (in tedesco: \"\u00d6sterreichische Niederlande\"; in olandese: \"Oostenrijkse Nederlanden\"; in latino: \"Belgium Austriacum\") furono lo Stato dei Paesi Bassi meridionali dal 1714 al 1797. Lo Stato ebbe inizio con l'acquisizione del territorio da parte della Monarchia asburgica sulla base del Trattato di Rastatt nel 1714 e perdur\u00f2 sino alla sua annessione dopo la battaglia di Sprimont nel 1794 e la pace di Basilea nel 1795. L'Austria, ad ogni modo, non rinunci\u00f2 alle proprie pretese sulla provincia sino al Trattato di Campoformio del 1797. I Paesi Bassi austriaci erano un territorio discontinuo che comprendeva l'area dell'attuale Belgio occidentale e gran parte del Lussemburgo, divisi dal Principato vescovile di Liegi. I linguaggi dominanti erano il tedesco (tra cui il lussemburghese), l'olandese, il fiammingo e il francese, assieme a minoranze piccarde e vallone.\nStoria.\nSulla base del Trattato di Rastatt (1714) che segu\u00ec la guerra di successione spagnola, le porzioni sopravvissute dei Paesi Bassi spagnoli vennero cedute all'Austria.\nGli Austriaci mantennero le loro fortezze sul confine (le Fortezze della Barriera) dove, sulla base del trattato stesso, erano alloggiate truppe olandesi. L'area, infatti, era stata ceduta all'Austria in gran parte per l'insistenza di inglesi e olandesi dal momento che queste due potenze insieme temevano un potenziale dominio francese sull'area. \nCarlo VI tra le prime azioni del suo nuovo governo nell'area, tent\u00f2 di utilizzare i Paesi Bassi austriaci per competere coi commercianti inglesi ed olandesi in un'impresa nota col nome di Compagnia di Ostenda, ma senza il successo sperato.\nGovernato tramite patenti imperiali, la politica estera degli Asburgo era quella di scambiare i Paesi Bassi austriaci con la Baviera, fatto che avrebbe consentito all'Austria di fortificare la propria posizione a sud. Nel Trattato di Versailles del 1757, l'Austria si accord\u00f2 per la creazione di un vero e proprio stato indipendente amministrato dal duca Filippo I di Parma in cambio dell'aiuto della Francia nel recupero della preziosa regione mineraria della Slesia in una guerra contro i prussiani. Ad ogni modo, l'accordo venne revocato con il Trattato di Versailles del 1758 ed il governo austriaco nell'area prosegu\u00ec per altri decenni.\nNel 1784, l'imperatore Giuseppe II fu il primo sovrano ad occuparsi attivamente della politica dei Paesi Bassi austriaci, raccogliendo l'astio dei mercanti di Anversa le cui azioni commerciali erano state compromesse dalla chiusura dello Scheldt, e pertanto chiese alla Repubblica delle Sette Province Unite di riaprire la navigazione del corso d'acqua. Le istanze dell'imperatore, ad ogni modo, apparvero da subito tutt'altro che solo indirizzate al benessere dei suoi sudditi nell'area, ma piuttosto ad un espansionismo militare oltre i confini dei Paesi Bassi austriaci e ne deriv\u00f2 la cosiddetta \"Guerra della marmitta\". Anche se Giuseppe II si assicur\u00f2 col Trattato di Fontainebleau del 1785 che i Paesi Bassi del sud avrebbero ottenuto dall'Olanda la riapertura dello Scheldt, questo scontro abbass\u00f2 ulteriormente la sua popolarit\u00e0 e quella del governo austriaco nell'area, aprendo nuovi scenari di politica interna.\nLa Rivoluzione del Brabante.\nNegli anni '80 del Settecento, inizi\u00f2 ad inasprirsi la locale opposizione alle riforme liberali volute da Giuseppe II, percepite localmente come un attacco alla chiesa cattolica ed alle istituzioni tradizionali dei Paesi Bassi austriaci. La resistenza, focalizzata nei ricchi e semi-autonomi stati del Brabante e delle Fiandre, crebbe sempre pi\u00f9. Nelle successive rivolte, note come Piccola Rivoluzione, nel 1787, molti oppositori al regime austriaco si rifugiarono nella vicina Repubblica delle Sette Province Unite dove formarono un esercito. Poco dopo lo scoppio delle rivoluzioni in Francia ed a Liegi, gli \"\u00e9migr\u00e9\" attraversarono con la loro armata i Paesi Bassi austriaci e sconfissero gli austriaci nella Battaglia di Turnhout nell'ottobre del 1789. I ribelli, supportati dalla popolazione, presero ben presto il controllo dell'area e ne proclamarono l'indipendenza. Malgrado il supporto tattico del Regno di Prussia e degli Stati Belgi Uniti (fondati nel 1790), la repubblica non ottenne il riconoscimento internazionale voluto. I Vonckisti, guidati da Jan Frans Vonck, avvocato progressista, e gli Statisti, guidati da Hendrik Van der Noot, pi\u00f9 conservatore e supportato dalla chiesa, iniziarono a confrontarsi sul piano della politica interna, dividendo il paese. Gli Statisti, che godevano di maggior sostegno, riuscirono ad esiliare i loro avversari.\nDalla met\u00e0 del 1790, l'Austria asburgica pose fine alla sua guerra con l'Impero ottomano e si prepar\u00f2 a reprimere i ribelli. Il nuovo imperatore Leopoldo II, anch'egli liberale, propose un'amnistia per tutti i ribelli in cambio della loro resa. Dopo aver sconfitto l'esercito degli Statisti nella Battaglia di Falmagne, il territorio dei rivoluzionari venne recuperato dalle autorit\u00e0 austriache nel dicembre di quello stesso anno. Gli austriaci ristabilirono il governo dei Paesi Bassi austriaci per breve tempo in quanto poi il territorio sar\u00e0 conquistato dalla Francia durante le Guerre rivoluzionarie francesi.\nGoverno francese.\nNel 1794, le armate rivoluzionarie francesi annessero i Paesi Bassi austriaci e li integrarono alla Prima Repubblica francese. Gli austriaci rinunciarono ufficialmente alle loro pretese sull'area solo col Trattato di Campoformio del 1797. Il successivo impero napoleonico occup\u00f2 l'area sino al 1815. Al Congresso di Vienna, i Paesi Bassi austriaci vennero riuniti in unione personale ai domini della Casa di Orange-Nassau."}
{"id": "1557961", "revid": "287204", "url": "https://it.wikipedia.org/wiki?curid=1557961", "title": "Denis-Auguste Affre", "text": " \u00c8 in corso la sua causa di beatificazione e pertanto ha il titolo di Servo di Dio.\nBiografia.\nMonsignor Denis-Auguste Affre nacquea a Saint-Rome-de-Tarn, nel dipartimento dell'Aveyron, il 27 settembre 1793.\nFormazione e ministero sacerdotale.\nAll'et\u00e0 di 14 anni, inizi\u00f2 gli studi per il sacerdozio nel seminario \"San Sulpizio\" di Parigi, allora retto da suo zio, padre Denis Boyer. Fu uno studente eccellente e, mentre era ancora seminarista, divenne presto docente di teologia dogmatica al seminario di Nantes.\nIl 16 maggio 1818 fu ordinato presbitero. Dal 1823 al 1833 fu vicario generale, prima della diocesi di Lu\u00e7on e poi di quella di Amiens.\nMinistero episcopale.\nL'11 dicembre 1839 fu selezionato come vescovo coadiutore di Strasburgo. Il 27 aprile dell'anno successivo papa Gregorio XVI conferm\u00f2 l'elezione e lo nomin\u00f2 vescovo titolare di Pompeopoli di Cilicia.\nTuttavia, non ricopr\u00ec mai quest'ultimo incarico, in quanto fu nominato vicario capitolare di Parigi, insieme con Foret e Morille, alla morte dell'arcivescovo Hyacinthe-Louis de Qu\u00e9len. Il 4 giugno 1840 fu selezionato come arcivescovo metropolita di Parigi. Il 13 luglio il papa conferm\u00f2 l'elezione. Ricevette l'ordinazione episcopale il 6 agosto successivo nella cattedrale di Notre-Dame a Parigi dal cardinale Hugues-Robert-Jean-Charles de La Tour d'Auvergne-Lauraquais, vescovo di Arras, coconsacranti il vescovo di Versailles Louis-Marie-Edmont Blanquart de Bailleul e quello di Meaux Auguste Allou (Alloux).\nEra contrario al governo del re Luigi Filippo e nel 1848 accett\u00f2 completamente l'istituzione della Seconda Repubblica francese; tuttavia non prese parte alla politica ma si dedic\u00f2 alla cura pastorale della sua diocesi. Fond\u00f2 numerose parrocchie operaie, come quelle di M\u00e9nilmontant, Plaisance, Petit-Montrouge, Maison-Blanche, Petit-Gentilly, Notre-Dame de la Gare, Billancourt, Gros-Caillou o ancora Sainte-Clotilde.\nDurante il suo episcopato si distinse per un'attenzione appassionata per il miglioramento degli studi ecclesiastici e per la libert\u00e0 d'insegnamento. A lui si deve la creazione dell\"\u00e9cole des Carmes\" e della scuola di teologia della Sorbona (chiusa per ordine di Jules Ferry nel 1885). Affre era appassionato nella sua determinazione a migliorare lo studio della teologia al fine di formare un clero che sapesse cogliere le sfide che la Chiesa cattolica doveva affrontare in quel momento. Insisteva anche sull'educazione come diritto umano.\nL'episcopato di Affre, tuttavia, \u00e8 principalmente ricordato a causa della sua tragica chiusura durante l'insurrezione del giugno 1848. Il 23 giugno 1848, di fronte alla fame dovuta ai piani del governo francese di chiudere i seminari nazionali che aveva recentemente creato per fornire lavoro ai poveri, un ampio segmento della cittadinanza inizi\u00f2 a ribellarsi, allestendo barricate per le strade di Parigi. La crisi spinse il governo a consegnare i poteri dittatoriali sulla nazione al generale Louis Eug\u00e8ne Cavaignac, che era determinato a usare tutta la forza necessaria per reprimere la ribellione e incaric\u00f2 di questo le truppe della Guardia nazionale di stanza a Parigi. Vedendo la carneficina causata dalla popolazione civile da questa campagna Federico Ozanam, il fondatore della Societ\u00e0 San Vincenzo De Paoli, preg\u00f2 Affre di intervenire per fermare lo spargimento di sangue. L'arcivescovo fu indotto a credere che con il suo coinvolgimento personale potesse riportare la pace tra i militari e gli insorti.\nNe mise al corrente il generale Louis Eug\u00e8ne Cavaignac, che lo mise in guardia contro i pericoli che avrebbe corso. \u00abMa via - gli rispose - io rischierei volentieri.\u00bb Il 25 giugno, gli scontri cessarono su sua richiesta e apparve sulla barricata all'ingresso di Faubourg Saint-Antoine, accompagnato da M. Albert, della Guardia nazionale, vestito da operaio, con pantaloni verdi in segno di pace, e da Pierre Sellier, un domestico che gli era devoto (altre fonti riferiscono la presenza dei suoi due vicari generali). Fu accolto con stupore e aveva appena pronunciato qualche parola quando un colpo d'arma da fuoco partito (per incidente?) dalle linee della Guardia nazionale riaccese le ostilit\u00e0. L'arcivescovo fu colpito da una pallottola vagante. Fu portato alla canonica di Saint-Antoine. Il giorno dopo fu trasferito al palazzo episcopale dove mor\u00ec il 27 giugno verso le 4 e mezzo del mattino.\nIl giorno successivo, l'Assemblea nazionale di Francia vot\u00f2 quest'omaggio:\n\u00abL'Assemblea nazionale considera un dovere proclamare la sua religiosa riconoscenza e il suo profondo dolore per la devozione e la morte santamente eroica di Monsignore l'arcivescovo di Parigi.\u00bb\nLe esequie si tennero il 7 luglio e fu uno degli spettacoli pubblici pi\u00f9 commoventi del periodo. Alcune biografie riferiscono di persone che seguivano il corteo. Affre fu sepolto nella cappella di Saint-Denis nella cattedrale di Notre-Dame a Parigi. Il cuore dell'arcivescovo fu posto in un'urna per essere conservato nella cappella del seminario carmelitano che aveva fondato. La croce pettorale che indossava quando fu assassinato - che si vede nel suo ritratto - \u00e8 conservata dall'arcidiocesi di Parigi come una reliquia.\nGli \u00e8 intitolata una strada nel XVIII arrondissement di Parigi.\nOpere.\nDenis Affre scrisse, oltre alle sue istruzioni pastorali e a diversi articoli su \"La France Chr\u00e9tienne\", un \"Trattato sull'amministrazione temporale delle parrocchie\" (\"Trait\u00e9 de l'administration temporelle des paroisses\") (Parigi, 1827), un \"Trattato delle propriet\u00e0 dei beni ecclesiastici\" (\"Trait\u00e9 de la propri\u00e9t\u00e9 des biens eccl\u00e9siastiques\") (Parigi, 1837), un\"Introduzione filosofica allo studio del Cristianesimo\" (\"Introduction philosophique \u00e0 l'\u00e9tude du Christianisme\") (Parigi, V edizione 1846).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1557965", "revid": "287204", "url": "https://it.wikipedia.org/wiki?curid=1557965", "title": "Ford Del Rey", "text": "La Ford Del Rey \u00e8 un'autovettura di taglia media prodotta da Ford in Brasile dal 1981 al 1991. Derivata dalla Ford Corcel, anch'essa fu realizzata esclusivamente per il mercato brasiliano.\nIl contesto.\nFu prodotta come coup\u00e9 due porte, berlina quattro porte oppure come station wagon (con solo due portiere laterali).\nPer i primi anni di produzione era dotata di un propulsore da 1,6 l in grado di funzionare sia a benzina che ad alcool, e con due gradi di finiture, la normale e la \"Ouro\" meglio equipaggiata.\nVenne resa disponibile sia con cambio manuale che con cambio automatico.\nA met\u00e0 del ciclo di produzione, nel 1985, ricevette anche un restyling estetico e cambiarono gli allestimenti disponibili, ora in vendita vi erano le \"GL\", le \"GLX\" e le \"Ghia\". Anche il motore originale venne affiancato dal 1989 da un secondo propulsore da 1,8 l che equipaggiava la versione meglio rifinita, la \"Ghia\". Tale motore era di derivazione Volkswagen e messo a disposizione della Ford in base all'accordo firmato tra le due case automobilistiche per il mercato sudamericano con la creazione della \"Autolatina\".\nLa Del Rey fu sostituita dalla Ford Versailles nel 1991, basata sulla Volkswagen Santana (versione a tre volumi della Passat seconda serie)."}
{"id": "1557966", "revid": "399", "url": "https://it.wikipedia.org/wiki?curid=1557966", "title": "Marie Sall\u00e9", "text": "Biografia.\nMosse i primi passi nell'ambiente familiare, alla Foire Saint-Laurent nel 1718 e danz\u00f2 per la prima volta ne \"Les F\u00eates v\u00e9nitiennes\" all'Op\u00e9ra di Parigi, allora nota con il nome di \"Acad\u00e9mie royale de musique\" nel 1721, quattordicenne, rimpiazzando all'improvviso Fran\u00e7oise Pr\u00e9vost, della quale era allieva.\nEssendo la compagnia dell'Op\u00e9ra al completo, Marie Sall\u00e9 ritorn\u00f2 alla Foire e nel 1725, accompagnata da suo fratello Fran\u00e7ois, part\u00ec per Londra per iniziare la sua prima tourn\u00e9e in Inghilterra. Ritorn\u00f2 a Parigi due anni pi\u00f9 tardi e fece il suo debutto ufficiale all'Op\u00e9ra il 14 dicembre 1727, in \"Les Amours des dieux\", balletto di Fuzelier, musica di Mouret. Fino al suo ritiro dalle scene pubbliche nel 1740, ottenne numerosi permessi per danzare regolarmente a Londra.\nSoprannominata \u00abla Vestale\u00bb in ragione dei suoi costumi irreprensibili, svilupp\u00f2 una danza graziosa, espressiva e cesellata, contrastante con quella della sua rivale Marie Camargo. In \"Les Caract\u00e8res de la danse\", nel 1729, danz\u00f2 con Laval indossando un abito di velo leggero simile ad una tunica greca e senza maschera impiegata fino ad allora per rappresentare il personaggio. Rivoluzion\u00f2 cos\u00ec la pratica tradizionale che voleva la danzatrice vestita con lunghe e larghe gonne e busti stretti e anticip\u00f2 le riforme di Noverre.\nFu una delle prime donne coreografe, creando diversi balletti-pantomime per l'Op\u00e9ra: \"Pigmalione\" e \"Bacco e Arianna\" (1734), parecchie entr\u00e9e delle op\u00e9ra-ballet: \"Les Indes galantes\" di Jean-Philippe Rameau su libretto di Fuzelier (1735), \"L'Europe galante\" di Andr\u00e9 Campra su libretto di Antoine Houdar de La Motte, (1736) e \"Les F\u00eates d'H\u00e9b\u00e9\" di Rameau su libretto di Antoine-C\u00e9sar Gautier de Montdorge (1739).\nAmica di Garrick e di Haendel, dest\u00f2 l'ammirazione di Voltaire che le dedic\u00f2 questi versi:"}
{"id": "1557971", "revid": "287204", "url": "https://it.wikipedia.org/wiki?curid=1557971", "title": "Baicoi", "text": ""}
{"id": "1557978", "revid": "104485", "url": "https://it.wikipedia.org/wiki?curid=1557978", "title": "Katia", "text": "Origine e diffusione.\nSi tratta di un prestito dal russo \u041a\u0430\u0442\u044f (\"Katja\"), un ipocoristico di Caterina.\nIn inglese, \u00e8 in uso dal XX secolo.\nOnomastico.\nL'onomastico si festeggia lo stesso giorno di Caterina, cio\u00e8 in genere il 25 novembre in memoria di santa Caterina d'Alessandria o il 29 aprile in onore di santa Caterina da Siena."}
{"id": "1557979", "revid": "287204", "url": "https://it.wikipedia.org/wiki?curid=1557979", "title": "Urlati", "text": ""}
{"id": "1557981", "revid": "228587", "url": "https://it.wikipedia.org/wiki?curid=1557981", "title": "Catherine", "text": ""}
{"id": "1557988", "revid": "172866", "url": "https://it.wikipedia.org/wiki?curid=1557988", "title": "Tiny Toon Adventures", "text": ""}
{"id": "1557990", "revid": "857138", "url": "https://it.wikipedia.org/wiki?curid=1557990", "title": "Olari", "text": "Il toponimo Olari pu\u00f2 riferirsi a diverse localit\u00e0 della Romania:\nInoltre Olari \u00e8 un quartiere della citt\u00e0 finlandese di Espoo"}
{"id": "1557994", "revid": "767487", "url": "https://it.wikipedia.org/wiki?curid=1557994", "title": "Another Show", "text": "Another Show, pubblicato nel 2004, \u00e8 il secondo album live dei Persiana Jones."}
{"id": "1557997", "revid": "1632387", "url": "https://it.wikipedia.org/wiki?curid=1557997", "title": "Fondation Cartier", "text": "La Fondation Cartier pour l'art contemporain (in italiano: \"Fondazione Cartier per l'arte contemporanea\") \u00e8 una fondazione creata nel 1984 da Alain-Dominique Perrin. Precedentemente situata a Jouy-en-Josas, dal 1994 \u00e8 ospitata nell'edificio progettato dall'architetto Jean Nouvel a Parigi, in boulevard Raspail.\nL'opera architettonica si caratterizza per essere basata sulle idee di trasparenza, dissolvenza e smaterializzazione.\nL'obiettivo della fondazione \u00e8 promuovere e sostenere l'arte contemporanea mediante varie attivit\u00e0 (collezioni, nuove acquisizioni, mostre, libri, etc.), tra cui la biennale parigina Mois de la Photo. Promuove molte giovani artisti.\nL'edificio.\nNel bando di gara comprendeva un lotto che aveva anche uno storico albero, detto \"albero della vita\" piantato da Chateaubriand pi\u00f9 di 200 anni prima, in quello che era un giardino cinto da un muro. Ogni nuovo progetto in gara doveva rispettare questi elementi e ottenere il beneplacito di un attivo comitato locale di residenti che chiedeva, ad esempio, la conservazione di tutti gli alberi . \nIl contesto, con il giardino e il grande albero, e l'edificio, diviso in area espositiva e area uffici, suggerivano un'architettura in vetro. Infatti la soluzione che propone Jean Nouvel, avendo gi\u00e0 avuto modo di confrontarsi con il problema della trasparenza e opacit\u00e0 in alcuni suoi progetti precedenti, \u00e8 una semplice scatola in vetro a nove piani con lunghezza doppia della profondit\u00e0, parallela a Boulevard Raspail. \nLa zona espositiva \u00e8 uno spazio luminoso su due livelli, la cui unica interruzione \u00e8 costituita da un mezzanino centrale. Un'ulteriore area destinata alle mostre \u00e8 stata ricavata nel seminterrato, mentre gli uffici si trovano ai piani superiori. L'entrata principale \u00e8 al centro, sotto il mezzanino e a fianco del celebre albero, con un ascensore sulla destra che conduce al parcheggio per auto. In termini di planimetria e organizzazione spaziale tutto \u00e8 estremamente lineare. \nRealizzato con un massimo di vetro e minimo di acciaio grigio, l'edificio ha altre tre caratteristiche che da banale corpo a vetri lo trasformano in una successione di strati trasparenti. \nIn primo luogo il muro di cinta, distante 15 metri dalla facciata principale, \u00e8 stato sostituito da una parete in vetro alta 18 metri sorretta da un sottile telaio in acciaio.\nIn secondo luogo le pareti a vetri del fronte e del retro proseguono per una decina di metri oltre i due muri laterali. In terzo e ultimo luogo gli spazi espositivi principali, con un'altezza di 8.5 metri, sono interamente vetrati. Ne risulta un volume quasi interamente trasparente, che incornicia l'albero e il giardino circostante tra il muro esterno in vetro e i piani digradanti dell'edificio stesso. Sono questi piani vetrati che instaurano l'ambiguit\u00e0 tra realt\u00e0 e virtualit\u00e0: la percezione \u00e8 che non si sa mai se l'albero di Chateaubriand \u00e8 fuori, dentro o si tratta del suo riflesso. Sono questi i giochi che interessano l'architetto come si evince dalle sue parole: \nIn un caso o nell'altro, si tratti di trasparenza o di riflessione, queste parole evidenziano l'importanza che Nouvel attribuisce alla luce: condizioni del tempo, ore del giorno, angolo della visuale, livelli relativi di illuminazione interna ed esterna. Tutto concorre a creare nuove immagini e nuovi motivi."}
{"id": "1558011", "revid": "1776051", "url": "https://it.wikipedia.org/wiki?curid=1558011", "title": "Blutsabbath", "text": "Blutsabbath \u00e8 il secondo studio album della band austriaca dei Belphegor, pubblicato nel 1997."}
{"id": "1558014", "revid": "144796", "url": "https://it.wikipedia.org/wiki?curid=1558014", "title": "Legge Salica", "text": ""}
{"id": "1558018", "revid": "729019", "url": "https://it.wikipedia.org/wiki?curid=1558018", "title": "Carlo IV Malatesta", "text": "Biografia.\nFiglio naturale di Roberto, nacque nel 1480 e fu legittimato da papa Sisto IV nel 1482.\nArmato cavaliere da Alfonso duca di Calabria, nel 1492 fu mandato a Ferrara per addestrarsi alle armi.\nCeduta Rimini dal fratello Pandolfo, fu al soldo della Repubblica di Venezia, dalla quale nel 1503 ebbe condotta alle armi perpetua. Nel 1504 fu inviato in Cadore, per difenderlo contro l'imperatore Massimiliano. Dopo acerrima lotta riusc\u00ec nell'impresa, ma mentre entrava nella rocca, fu ucciso da una sassata il 4 febbraio 1508."}
{"id": "1558022", "revid": "287204", "url": "https://it.wikipedia.org/wiki?curid=1558022", "title": "Ford Elite", "text": "LElite \u00e8 un'automobile prodotta da Ford nel mercato Nord Americano dal 1974 al 1976.\nIl contesto.\nL'Elite era basata sulla Ford Torino, ed era una coup\u00e9 due porte intesa come, secondo le parole della propaganda Ford, una \"vettura di medie dimensioni come da tradizione Thunderbird\"(anche se era un'auto di lusso pi\u00f9 abbordabile della Thunderbird). L'Elite era avversaria di auto come la Chevrolet Monte Carlo e la Chrysler Cordoba.\nLa versione del 1974, venne considerata un sottomodello della Torino; anche se pubblicizzate separatamente, la scritta laterale diceva \"Gran Torino Elite\" e la macchina veniva registrata come Gran Torino. Nel 1975 e 1976, l'Elite divenne completamente un modello proprio. In tutti e tre gli anni, l'auto vendette bene.\nIl modello base dell'Elite era dotato di un 5,8\u00a0cm\u00b3 V8 con cambio automatico a tre rapporti, freni a disco all'anteriore, a tamburo al posteriore e servosterzo. \nAltre due motorizzazioni erano disponibili come optianal ed erano due unit\u00e0 V8 da 6,6\u00a0cm\u00b3 e 7,5\u00a0cm\u00b3. Su richiesta potevano anche essere installati un tetto apribile elettricamente in acciaio oppure un tetto in vetro (anch'esso apribile elettricamente). L'aria condizionata poteva essere sia manuale che automatica. Fra gli optional comparirono anche la vernice metallizzata, il cruise control, una strumentazione pi\u00f9 dettagliata che comprendeva tachimetro, amperometro, pressione dell'olio, temperatura del liquido di raffreddamento, livello della benzina e spia della riserva.\nL'Elite and\u00f2 subito in pensione nel 1976 perch\u00e9 la Ford cambi\u00f2 il listino effettuando un livellamento verso il basso dei modelli. La Thunderbird venne drammaticamente ridotta come prezzi e dimensioni nel 1977, utilizzando la vecchia piattaforma della Torino, mentre quest'ultima venne sostituita dalla Ford LTD II. In effetti, l'Elite divent\u00f2 nient'altro che la nuova Thunderbird."}
{"id": "1558023", "revid": "247222", "url": "https://it.wikipedia.org/wiki?curid=1558023", "title": "Senatori della XXII legislatura del Regno d'Italia", "text": "Elenco dei senatori della XXII legislatura del Regno d'Italia nominati dal re Vittorio Emanuele III divisi per anno di nomina."}
{"id": "1558024", "revid": "1087849", "url": "https://it.wikipedia.org/wiki?curid=1558024", "title": "Parco Alto Milanese", "text": "Il Parco Alto Milanese \u00e8 una area naturale protetta della Lombardia in qualit\u00e0 di Parco Locale di Interesse Sovracomunale (PLIS) ed interessa la citt\u00e0 metropolitana di Milano nel comune di Legnano e la provincia di Varese nei comuni di Busto Arsizio e Castellanza.\nViene riconosciuto dalla Giunta della Regione Lombardia con deliberazione del 27 ottobre 1987 su proposta dei tre comuni interessati.\nL'area si estende su circa 360 ettari, di cui circa 178 del Comune di Legnano, 126 del Comune di Busto Arsizio e 53 ettari sul Comune di Castellanza.&lt;br&gt;\nI confini sono delimitati dalle periferie dei tre comuni e comprendono una vasta area a vocazione prevalentemente agricola.\nTerritorio.\nIl Parco Alto Milanese \u00e8 situato in una zona in cui \u00e8 visibile il passaggio dall'alta pianura asciutta a quella bassa e ricca di acque e risorgive. Fino al XVI secolo il paesaggio era caratterizzato da foreste e boschi d'alto fusto, interrotti da macchie di brughiera. Anche se nella zona non sono presenti giacimenti di metalli, essa vide il prosperarsi di centri di lavorazione del minerale grazie alla sua ricchezza di combustibile ligneo. Dal XVI secolo al XVIII secolo il disboscamento caus\u00f2 la trasformazione del territorio in una brughiera, con la conseguente scomparsa delle attivit\u00e0 metallurgiche e mutamento del microclima. Da all'ora questa zona vede il prolificarsi di un'urbanizzazione sia residenziale che produttiva, tuttavia permangono ancora aree coltivate a frumento e mais, e frequenti prati, con le strade ai cui lati crescono principalmente robinie.\nFlora.\nGli ambienti vegetali del Parco sono definiti \"associazioni vegetali\", cio\u00e8 un insieme di piante legate tra loro in maniera relativamente stretta da preferenze e necessit\u00e0 comuni e tra le quali si hanno dei mutui rapporti di interdipendenza.\nLa vegetazione non si distribuisce casualmente sul territorio, ma dipende dall'azione di molti fattori esterni come la corografia del luogo, il clima, la pedologia del terreno e fattori antropici.\nLa vegetazione naturale \u00e8 costituita prevalentemente da latifoglie, in particolare querce come la Farnia e la Rovere.\nSono boschi di latifoglie governati a ceduo di estensione limitata, per la maggior parte siepi alberate o fasce boscate dominate da due specie esotiche nord americane: la Robinia e il Ciliegio tardivo.\nSi nota infine la presenza, nel sottobosco, di alcune specie erbacee come la Pervinca.\nAspetti fito-climatici.\nIl PLIS Alto Milanese si colloca nella fascia climatica di tipo \"temperato\". Gli inverni sono freddi e le temperature minime, essendo in un contesto boscoso, scendono spesso fino a -8 / -10 gradi \u00b0C (questo avviene grazie al grande irraggiamento presente all'interno del parco che permette un calo termico notturno molto consistente). Le estati hanno medie paragonabili interamente a quelle di Milano Malpensa (le decadi pi\u00f9 calde sono rispettivamente la terza di luglio e la prima di agosto, dove si toccano i 29 gradi \u00b0C di media massima). La pluviometria annua raggiunge i 1100-1150 mm, con maggior concentrazione di precipitazioni in ottobre e maggio.\nAspetti geo-morfologici.\nL'area del Parco \u00e8 costituita, dal punto di vista geologico, da terreni quaternari (Pleistocene) di origine fluvioglaciale a granulometria grossolana, la quale conferisce ai suoli una buona capacit\u00e0 di drenaggio ed una conformazione pianeggiante. L'assetto altimetrico \u00e8 caratterizzato da quote comprese tra i 243 e i 182 metri s.l.m. con pendenza da Nord a Sud del 7%.\nI terreni sono composti da ghiaia miste a ciottoli, sabbia, ed anche da limo ed argilla, mentre il sottosuolo \u00e8 formato da depositi di materiale grossolano e permeabile, che raggiunge una profondit\u00e0 tra i 60 ed i 90 metri dal piano di campagna.\nTre falde acquifere si localizzano nel sottosuolo: la prima, pi\u00f9 superficiale, \u00e8 presente a 35 metri di profondit\u00e0 dal piano campagna e non raggiunge mai il suolo; le altre sorgenti sono artesiane.\nFauna.\nGrazie alla presenza di aree ad agricoltura tradizionale ed edifici rurali come cascine e stalle, il parco \u00e8 abitato dalla civetta, dalla rondine, dal codirosso, dal pipistrello ed altre specie che non troverebbero posto altrove. Si segnale anche la presenza, in costante aumento, del merlo e la tortora.\nLa presenza, invece, di querce costituisce l'habitat ideale per il picchio rosso maggiore e per lo scoiattolo, nonch\u00e9 per tutte quelle specie, come i pipistrelli, che necessitano di grandi cavit\u00e0 nei tronchi per la riproduzione o lo svernamento.\nAnche le siepi di bordura lungo i campi coltivati forniscono un ambiente di vita importante per molti animali.\nPercorsi.\nL'interesse per il parco ed il livello della sua fruizione da parte degli abitanti dei comuni interessati sono rilevantemente cresciuti nel tempo, al punto da imporre l'esigenza di una sempre maggiore sua qualificazione. \u00c8 quindi scaturita la volont\u00e0 di riqualificare alcuni percorsi interni al Parco, che ha portato all'introduzione di numerose piste ciclabili. L'intero progetto \u00e8 stato oggetto di finanziamento regionale, ed i lavori oramai conclusi hanno permesso di arrivare ad avere una maglia di percorsi di circa 8,5\u00a0km.\nEnte Parco Alto Milanese.\nL'Ente Parco Alto Milanese \u00e8 stato costituito ai sensi dell'art. 25 della L.R. 142 dell'8 giugno 1980. Esso \u00e8 formato dai Comuni di Busto Arsizio, Legnano e Castellanza.\nL'Ente \u00e8 finalizzato alla tutela, alla conservazione, alla manutenzione ed alla regolamentazione dei territori posti a Sud-Ovest dell'abitato di Busto Arsizio, a Nord-Ovest di quello di Legnano e ad Ovest di quello di Castellanza.\nI programmi generali di indirizzo e controllo del Parco sono affidati all'assemblea, uno degli Organi istituzionali dell'Ente, che \u00e8 costituita dai Sindaci dei comuni consorziati. La sede dell'Ente Parco dell'Alto Milanese si trova nella Villa Ottolini-Tosi di Busto Arsizio."}
{"id": "1558026", "revid": "287204", "url": "https://it.wikipedia.org/wiki?curid=1558026", "title": "Bruce Anstey", "text": "Carriera.\nInizi\u00f2 a correre 1990, la sua prima vittoria venne l'anno dopo sul circuito di Manfeild. Il suo debutto al Tourist Trophy \u00e8 del 1996, nel 1999 complet\u00f2 la sua prima gara nella categoria Lightweight TT 250, arrivando 7\u00ba. Il primo podio venne l'anno dopo nella stessa gara, arrivando 2\u00ba dietro Joey Dunlop.\nLa sua prima vittoria al TT \u00e8 nella classe 250 del 2002, con 3 minuti di vantaggio su Simon Smith. Nel 2003 vince la Junior 600 e nel 2004 ottiene il podio in tutte le gare a cui partecipa, tra cui una vittoria nella categoria Production 1000 (ora Superstock). Vinse la classe Superstock nel 2005 davanti a Ian Lougher e nel 2006 davanti a Ian Hutchinson. Anche nel 2007 ha dominato, vincendo con 40 secondi di vantaggio sullo specialista del TT John McGuinness. Con questo, Anstey ha vinto 6 TT.\nAlla North West 200, Bruce ha totalizzato 9 vittorie dal 2002 al 2007. Nel 2002 ha vinto la gara della Production, nel 2004 ha vinto la 600 Supersport e la Production. Stava anche vincendo la Superbike ma \u00e8 caduto all'ultimo giro. Nel 2005 ha vinto la categoria Superbike in una gara bagnata, nel 2006 ha vinto la sua prima gara Supersport, oltre a quella Superstock. Nel 2007 ha la sua migliore annata vincendo molte gare che sarebbero potute essere di pi\u00f9 se non fosse caduto nel primo evento Superbike. Vinse i due eventi Supersport, nonch\u00e9 la Superstock. La caduta fatta nella prima gara non gli ha per\u00f2 permesso di partecipare all'evento principale della Superbike negandogli la possibilit\u00e0 di migliorare ancora il palmar\u00e8s.\nAnstey ha pilotato una Suzuki GSXR 1000 per la Relentless Suzuki in diversi campionati in Irlanda del Nord e ha ottenuto successi anche all'Ulster Grand Prix. Nel 2003 ha vinto la gara delle Production, nel 2004 ha vinto Superbike, Production 600 e Production 1000. Nel 2005 ottenne due podi ma non vinse nulla, mentre nel 2006 Bruce vinse ancora una la Superstock.\nAnstey \u00e8 il detentore del record di velocit\u00e0 sul giro lanciato del tracciato dell'isola di Man con la Honda CBR1000RRSP del team Honda Padgett's registrato in gara al quinto giro della categoria superbike. Il tempo da lui segnato \u00e8 di 17'06\" con la velocit\u00e0 media di 132 miglia orarie (212\u00a0km/h). Nonostante questo tempo, Anstey ha terminato la gara al quarto posto a causa di un errore commesso al primo giro.\nIl 7 giugno 2015, nella gara svolta insolitamente di Domenica, rimandata a causa del forte vento occorso nella giornata di Sabato, vince nella categoria Superbike in sella alla Honda CBR1000RRSP del team Padgett's seguito da Ian Hutchinson e James Hillier rispettivamente al secondo ed al terzo gradino del podio. La sua prima vittoria in Superbike al TT."}
{"id": "1558033", "revid": "33528", "url": "https://it.wikipedia.org/wiki?curid=1558033", "title": "Contadini", "text": ""}
{"id": "1558034", "revid": "22414", "url": "https://it.wikipedia.org/wiki?curid=1558034", "title": "San Pelagio (Due Carrare)", "text": ""}
{"id": "1558035", "revid": "486946", "url": "https://it.wikipedia.org/wiki?curid=1558035", "title": "Calcio Siena", "text": ""}
{"id": "1558036", "revid": "1543377", "url": "https://it.wikipedia.org/wiki?curid=1558036", "title": "Paul McCreesh", "text": "Biografia.\nPaul McCreesh \u00e8 il fondatore ed il direttore artistico del Gabrieli Consort &amp; Players, con il quale ha raggiunto il pi\u00f9 alto livello di nel campo delle orchestre barocche che eseguone musiche con strumenti d'epoca. Egli \u00e8 riconosciuto come un innovatore nell'esecuzione di musiche rinascimentali ed in particolare dell'opera barocca.\n\u00c8 direttore artistico del \"Wratislavia Cantans Festival\" di Breslavia, Polonia. Con il Gabrieli Consort &amp; Players, Paul McCreesh ha diretto nei maggiori teatri del mondo. Nel 2005 la Loughborough University gli ha conferito la laurea \"honoris causa\" in lettere.\nRepertorio.\nPaul McCreesh \u00e8 specializzato in musica del Rinascimento e dell'epoca barocca. Egli dirige anche orchestre sinfoniche tradizionali quali \"Zurich Chamber Orchestra\", \"Ensemble Orchestral de Paris\", \"Detroit Symphony\", \"Minnesota Orchestra\", \"Gothenburg Symphony\", \"Sinfonica de Euskadi\", \"Stockholm Philharmonic\", \"Beethovenhalle Bonn\", \"Netherlands Philharmonic\" e \"Orchestra Sinfonica dell'Accademia Nazionale di Santa Cecilia\" di Roma.\nStudi musicali.\nMcCreesh inizi\u00f2 la sua carriera come violoncello|violoncellista e si \u00e8 laureato all'Universit\u00e0 di Manchester nel 1981.\nDebutto.\nIl suo debutto come direttore d'orchestra avvenne in occasione di una registrazione per l'etichetta Archiv Produktion a Londra presso la Chiesa di St John.\nDirezioni di opere.\nMcCreesh ha diretto \"Jephtha\" di Georg Friedrich H\u00e4ndel alla \"Welsh National Opera\" e \"Orfeo ed Euridice\" di Gluck, \"Il flauto magico\" di Mozart alla \"Royal Danish Opera\" e alla \"Komische Oper Berlin\" un nuovo allestimento della \"Alcina\" di Handel.\nDiscografia.\nPaul McCreesh ha realizzato pi\u00f9 di 80 album con il Gabrieli Consort &amp; Players."}
{"id": "1558040", "revid": "1305772", "url": "https://it.wikipedia.org/wiki?curid=1558040", "title": "Campina", "text": "Con la grafia C\u00e2mpina pu\u00f2 riferirsi a due localit\u00e0 della Romania:"}
{"id": "1558041", "revid": "124355825", "url": "https://it.wikipedia.org/wiki?curid=1558041", "title": "Ponte del Risorgimento (Roma)", "text": "Ponte del Risorgimento (o pi\u00f9 semplicemente ponte Risorgimento) \u00e8 un ponte che collega piazzale delle Belle Arti a piazza Monte Grappa, a Roma, nei quartieri Flaminio e Della Vittoria.\nSi tratta di una delle prime opere in cemento armato eseguita in Italia e la sua costruzione ebbe un risalto internazionale per la sua arditezza: infatti la sua luce \u00e8 di oltre 100 metri, all'epoca della realizzazione la pi\u00f9 ampia del mondo completata con la nuova tecnologia.\nDescrizione.\nLa struttura del ponte \u00e8 costituita da un arco assai ribassato (freccia di circa 10 metri). Si tratta del primo ponte di Roma in cemento armato, essendo all'epoca il suo costruttore (Societ\u00e0 Porcheddu) unico concessionario in Italia del brevetto del francese Fran\u00e7ois Hennebique, uno dei precursori della tecnica del cemento armato; collega l'area del lungotevere delle Armi con piazzale delle Belle Arti.\nI lavori per la costruzione del ponte sono iniziati nel 1909 e si sono conclusi due anni dopo: venne inaugurato l'11 maggio 1911 dal sindaco Ernesto Nathan.\nProgettato e realizzato in occasione dell'esposizione per celebrare i cinquant'anni dell'unit\u00e0 d'Italia, dall'ing. Giovanni Antonio Porcheddu, con la collaborazione degli ingegneri Chiera, Giaj e Parvopassu e la supervisione dello stesso Hennebique che intervenne in cantiere, imponendo dei tempi di disarmo molto brevi, che furono oggetto di aspre polemiche a causa delle fessurazioni subito comparse sulla struttura. Nonostante questo il ponte si \u00e8 conservato sostanzialmente integro per oltre un secolo.\nA met\u00e0 del ponte, sui due parapetti, vi sono due iscrizioni: \"Inaugurato l'11 maggio del 1911 nel cinquantenario della proclamazione di Roma Capitale d'Italia, dall'Amministrazione Popolare Cittadina al Risorgimento Italiano\" da un lato e \"Ponte in cemento armato ad un'unica arcata di 100 metri di corda con freccia di 10 metri, costruito con sistema Hennebique dalla Societ\u00e0 Porcheddu Ing. G.A.\" dall'altro."}
{"id": "1558046", "revid": "110157", "url": "https://it.wikipedia.org/wiki?curid=1558046", "title": "Caenolestes condorensis", "text": "L'opossum toporagno delle Ande (\"Caenolestes condorensis\", Albuja e Patterson, 1996) \u00e8 un marsupiale americano della famiglia Caenolestidae.\nDescrizione.\nL'aspetto \u00e8 simile a quello delle altre specie dello stesso genere. La lunghezza totale del corpo \u00e8 26\u00a0cm, quella della coda 13\u00a0cm, il peso 48 g. Altre misure sono riportate qui.\nDistribuzione e habitat.\nLa specie (identificata e descritta nel 1996) \u00e8 stata osservata sulla Cordigliera del Condor, in Ecuador.\nBiologia.\nLa specie \u00e8 carnivora e si nutre sia di insetti sia di piccoli vertebrati; \u00e8 un animale notturno e solitario che vive al suolo.\nConservazione.\nLo stato di conservazione di questa specie non \u00e8 classificato dalla \"IUCN red list\"."}
{"id": "1558048", "revid": "287204", "url": "https://it.wikipedia.org/wiki?curid=1558048", "title": "Boldesti", "text": ""}
{"id": "1558050", "revid": "156618", "url": "https://it.wikipedia.org/wiki?curid=1558050", "title": "Sant'Adamo", "text": ""}
{"id": "1558054", "revid": "133248", "url": "https://it.wikipedia.org/wiki?curid=1558054", "title": "Bolde\u0219ti", "text": ""}
{"id": "1558058", "revid": "72396", "url": "https://it.wikipedia.org/wiki?curid=1558058", "title": "Amiata Record", "text": ""}
{"id": "1558062", "revid": "287204", "url": "https://it.wikipedia.org/wiki?curid=1558062", "title": "Slanic", "text": ""}
{"id": "1558063", "revid": "188116", "url": "https://it.wikipedia.org/wiki?curid=1558063", "title": "Senatori della XXIII legislatura del Regno d'Italia", "text": "Elenco dei senatori della XXIII legislatura del Regno d'Italia nominati dal re Vittorio Emanuele III divisi per anno di nomina."}
{"id": "1558064", "revid": "1516566", "url": "https://it.wikipedia.org/wiki?curid=1558064", "title": "Aquilegia (araldica)", "text": "In araldica il fiore di aquilegia (detta anche colombina) compare raramente."}
{"id": "1558065", "revid": "767487", "url": "https://it.wikipedia.org/wiki?curid=1558065", "title": "Un uomo chiamato Cavallo", "text": "Un uomo chiamato Cavallo (\"A Man Called Horse\") \u00e8 un film del 1970 diretto da Elliot Silverstein. Buona parte dei dialoghi sono in lingua originale sioux.\nTrama.\nJohn Morgan, aristocratico inglese a caccia nel West con tre uomini, viene attaccato dagli indiani Sioux della trib\u00f9 Mano Gialla. I tre uomini vengono uccisi ed egli viene fatto prigioniero; portato all'accampamento della trib\u00f9 viene affidato alla madre del capo come cavallo da soma. Deriso e sfruttato per i lavori pesanti, tenta anche di fuggire ma viene sempre ripreso. Nel villaggio trova l'aiuto e l'amicizia di Batise, figlio d'un francese e di un'indiana, anch'egli fatto prigioniero anni prima, che si finge pazzo, sapendo che i pazzi sono rispettati dagli indiani. Grazie a Batise, che si presta a fare da interprete, Shunka Wakan (nome che significa \"cavallo\" nella lingua della trib\u00f9) comincia a capire la loro cultura e ad apprendere qualche parola della lingua indigena.\nOttenuta progressivamente sempre pi\u00f9 fiducia, si getta su due indiani nemici della trib\u00f9 Shoshone e li uccide prendendone gli scalpi e i cavalli. Intende quindi sposare Tortora Bianca, ma per essere accettato deve prima affrontare la \"prova del dolore\", che supera, potendo cos\u00ec sposare la donna e avere da lei un figlio. Il villaggio viene poi attaccato dagli Shoshone, che vogliono impossessarsi dei cavalli e delle donne. La resistenza \u00e8 strenua e, grazie alla tattica di Shunka Wakan, gli attaccanti sono sbaragliati e messi in fuga, ma non prima d'avere ucciso molti guerrieri e donne, tra i quali anche Batise e Tortora Bianca. John, col cuore infranto, d\u00e0 l'ultimo saluto alla moglie e, con una scorta indiana, parte dal campo per tornare in Inghilterra."}
{"id": "1558066", "revid": "287204", "url": "https://it.wikipedia.org/wiki?curid=1558066", "title": "Aricestii", "text": ""}
{"id": "1558070", "revid": "110157", "url": "https://it.wikipedia.org/wiki?curid=1558070", "title": "C\u00e2mpina", "text": "C\u00e2mpina \u00e8 un municipio della Romania di 38.017 abitanti, ubicato nel distretto di Prahova, nella regione storica della Muntenia.\nStoria.\nIl primo documento che cita la localit\u00e0 di C\u00e2mpina risale al 1503 ed \u00e8 del 1593 un altro documento che ne attesta l'importanza quale punto di scambio commerciale e di passaggio tra la Valacchia e la Transilvania.\nIl diritto di C\u00e2mpina di tenere un regolare mercato \u00e8 del 1663, mentre nel 1864 ottiene lo \"status\" di citt\u00e0. Il grande sviluppo della citt\u00e0 \u00e8 tuttavia legato all'industria petrolifera: nel 1890 inizia infatti la coltivazione dei giacimenti petroliferi della zona ed \u00e8 del 1895 la realizzazione della raffineria chiamata \"Fabrica Nou\u0103\", all'epoca la pi\u00f9 grande d'Europa.\nInfrastrutture e trasporti.\nC\u00e2mpina \u00e8 situata praticamente ad uguale distanza da Bucarest (92\u00a0km.) e Bra\u0219ov (90\u00a0km.), alle quali \u00e8 unita dalla strada nazionale DN1 (strada europea E15) e dalla parallela linea ferroviaria.\nEconomia.\nLa rivoluzione del 1989, con la caduta del regime comunista ed il ritorno ad un'economia di tipo capitalista, ha portato con s\u00e9 molti cambiamenti nella struttura economica della citt\u00e0.\nC\u00e2mpina rimane tuttora legata all'industria petrolifera ed alla meccanica pesante, le quali hanno per\u00f2 subito un consistente ridimensionamento dovuto soprattutto alla cessazione degli importanti contributi statali alla loro attivit\u00e0. Accanto ad esse, negli ultimi anni si stanno sviluppando attivit\u00e0 diverse, sia nel settore industriale (mobilifici, aziende elettromeccaniche) che in quello commerciale e dei servizi in genere.\nMonumenti e luoghi d'interesse.\nTra gli obiettivi turistici della citt\u00e0 hanno particolare importanza:\nIstruzione.\nC\u00e2mpina ospita cinque scuole superiori, di cui quattro prettamente tecniche, dedicate rispettivamente all'industria energetica, all'industria petrolifera, alla costruzione di macchine ed all'attivit\u00e0 forestale.\nLa citt\u00e0 ospita inoltre la Scuola Nazionale di Polizia \"Vasile Lascar\", unico centro di addestramento della Romania per agenti di polizia."}
{"id": "1558071", "revid": "268111", "url": "https://it.wikipedia.org/wiki?curid=1558071", "title": "Arice\u015ftii", "text": ""}
{"id": "1558078", "revid": "287204", "url": "https://it.wikipedia.org/wiki?curid=1558078", "title": "Banesti", "text": ""}
{"id": "1558080", "revid": "1573940", "url": "https://it.wikipedia.org/wiki?curid=1558080", "title": "B\u0103ne\u0219ti", "text": ""}
{"id": "1558081", "revid": "1272592", "url": "https://it.wikipedia.org/wiki?curid=1558081", "title": "Pierantonio", "text": ""}
{"id": "1558082", "revid": "198277", "url": "https://it.wikipedia.org/wiki?curid=1558082", "title": "European Club Association", "text": "L'Associazione dei Club Europei (ECA) \u00e8 un organismo che rappresenta le societ\u00e0 calcistiche a livello europeo. Lo scopo della ECA \u00e8 quello di proteggere e di promuovere il calcio dei club europei.\nStoria.\nLa ECA nasce in sostituzione della G-14, organizzazione disciolta nel gennaio 2008 nonch\u00e9 del Forum dei club europei UEFA gestito da Karl-Heinz Rummenigge, noto come l'European Club Forum, e viene istituita ufficialmente con la firma del memorandum d'intesa tra la UEFA e la ECA il 21 gennaio 2008. Alla prima assemblea generale della ECA tenutasi il 7-8 luglio 2008 presso la sede della UEFA a Nyon in Svizzera, Karl-Heinz Rummenigge \u00e8 stato ufficialmente nominato il presidente della ECA.\nL'Associazione dei club europei ha adottato una struttura organizzativa e un processo di selezione simili a quelli su cui si basava il Forum dei club europei, composto da 102 membri eletti ogni due anni.\nIl 19 aprile 2021, in seguito al progetto di una Superlega calcistica europea (poi abortito sul nascere), tre club, (Juventus, Barcellona e Real Madrid) sono usciti dall'associazione; contestualmente anche il presidente dell'ECA Andrea Agnelli, presidente della Juventus, ha rassegnato le dimissioni. Due giorni dopo Nasser Al-Khela\u00effi, presidente del Paris Saint-Germain, viene eletto come nuovo presidente dell'ECA, dopo che il 20 aprile lo stesso Al-Khela\u00effi e Karl-Heinz Rummenigge, gi\u00e0 presidente onorario dell'associazione, erano stati indicati come membri del Comitato Esecutivo dell'UEFA in quota ECA.\nStruttura.\nDopo la sua costituzione nel gennaio del 2008, \u00e8 stato convenuto che la ECA e i suoi 16 membri fondatori sarebbero stati rappresentati da un comitato transitorio fino alla prima assemblea generale; alla fine della stagione sportiva, s\u00ec sono svolte le elezioni del comitato esecutivo. \u00c8 stato convenuto che, oltre ai quattro rappresentanti nominati dal Comitato esecutivo per il consiglio strategico del calcio professionistico UEFA (PFSC), il Comitato della ECA sar\u00e0 composto da undici membri. II compito dell'associazione era inoltre quello di assicurare la met\u00e0 dei membri del Comitato UEFA \"Competizioni per club\".\nAll'inizio del mandato 2013-15, l'Associazione dei club europei rappresentava 214 club, di cui 105 membri ordinari, 109 membri associati e almeno un club per ciascuna delle 53 federazioni UEFA. Il numero esatto dei club membri ordinari delle singole federazioni viene determinato ogni due anni al termine della stagione sportiva, sulla base del \"ranking\" delle federazioni UEFA, basandosi sulla seguente regola:\nCon il completamento dell'assemblea generale nel settembre 2013, i membri del Comitato esecutivo erano i seguenti: Karl-Heinz Rummenigge (Bayern Monaco), Umberto Gandini (Milan), Sandro Rosell (Barcellona), Evgeni Giner (CSKA Mosca), Ivan Gazidis (Arsenal), Pedro L\u00f3pez J\u00edmenez (Real Madrid), Andrea Agnelli (Juventus), Jean-Michel Aulas (Lione), Diogo Brand\u00e3o (Porto), Theodoros Giannikos (Olympiakos), Edwin van der Sar (Ajax), Michael Verschueren (Anderlecht), Jakub Otava (Sparta Praga), Zoran Mami\u0107 (Dinamo Zagabria) e Ausrys Labinas (Ekranas).\nI club che non qualificano come membri ordinari dell'ECA in base alla loro posizione nel ranking UEFA ma che avevano vinto almeno cinque trofei in competizioni organizzate dalla confederazione vengono comunque designati.\nNell'Associazione dei club europei rientra una serie di soggetti, compresi gruppi di lavoro, comitati e gruppi di esperti. Essi si presentano nel modo seguente:\nGruppi di lavoro.\nFin dall'inizio dell'esistenza della ECA, i gruppi di lavoro costituivano la pietra angolare della struttura organizzativa dell'associazione. Essi forniscono il sostegno e la consulenza al comitato esecutivo della ECA nonch\u00e9 ai suoi rappresentanti che partecipano ai comitati o ai gruppi di lavoro al livello della UEFA, FIFA e dell'Unione Europea. La loro partecipazione \u00e8 fondamentale e strategica per l'organizzazione. Inoltre, essi conducono riunioni dei membri e sono responsabili della comunicazione all'interno dell'associazione durante le discussioni riguardanti questioni fondamentali nonch\u00e9 nuove sfide e opportunit\u00e0. Tutti i gruppi di lavoro sono composti sia dai membri ordinari sia dai membri associati provenienti dalle quattro categorie. Ai cinque gruppi di lavoro della ECA appartengono: \"Gruppo di lavoro per le competizioni\", \"Gruppo di lavoro per la finanza\", \"Gruppo di lavoro per le relazioni istituzionali\", \"Gruppo di lavoro per il marketing e la comunicazione\" e il \"Gruppo di lavoro per la giovent\u00f9\".\nGruppi di esperti.\nCos\u00ec come i gruppi di lavoro, anche i comitati e i gruppi di esperti costituiscono il sostegno del comitato esecutivo dell'Eca e sono costituiti da esperti provenienti da club membri. I membri di ogni gruppo e comitato vengono nominati dal comitato esecutivo della ECA e fungono da organi consultivi. Attualmente, la ECA comprende i seguenti gruppi di esperti e comitati: \"Gruppo consultivo giuridico, Gruppo sindacale, Gruppo per il fair play finanziario, Comitato per il dialogo sociale e Comitato per il calcio femminile.\"\nRealizzazioni.\nIn conformit\u00e0 con il memorandum d'intesa firmato dalla UEFA nel 2008, l'Associazione dei Club Europei \u00e8 stata riconosciuta come un'organizzazione indipendente che rappresenta gli interessi dei club nell'ambito europeo. In base all'accordo, la UEFA ha accettato di stanziare ogni quattro anni un importo derivato dalle entrate dal Campionato Europeo per la federazione e per le societ\u00e0 che hanno contribuito al successo dell'evento. L'importo di destinazione da trasferire per l'Euro 2008 \u00e8 di 43,5 milioni di euro (62,8 milioni di dollari), con i pagamenti di circa 4\u00a0000 euro effettuati in base alla regola \"al giorno per ogni giocatore al torneo\". Si prevede inoltre di stabilire una serie di impegni per i club da parte della UEFA e della FIFA, compresi i contributi finanziari per la partecipazione dei giocatori nel Campionato Europeo e nel Campionato Mondiale, soggetti all'approvazione dei rispettivi organi.\nIl 22 marzo 2012 la ECA e la UEFA hanno firmato un memorandum d'intesa relativo al periodo 2012-2018, in occasione del XXXVI Congresso Ordinario UEFA. Il memorandum \u00e8 stato firmato dal Presidente Karl-Heinz Rummenigge e dal Presidente della UEFA Michel Platini. Il suo obiettivo \u00e8 quello di aprire nuovi orizzonti per un proficuo rapporto tra squadre europee e l'organo di gestione del calcio in Europa, che mira a contribuire ad un migliore equilibrio tra il calcio nazionale e il calcio dei club. Il nuovo accordo sostituisce l'accordo del 2008 ed \u00e8 rimasto in vigore fino al 30 maggio 2018. Gli aspetti fondamentali del nuovo accordo sono i seguenti:\nCalendario competizioni internazionali.\nIl calendario delle competizioni internazionali, l'argomento chiave delle discussioni, prevede lo svincolamento obbligatorio dei rappresentanti dei paesi dai loro club nei tempi previsti. Il calendario delle competizioni internazionali per gli anni 2014-18 si basa su una specifica proposta elaborata dalla ECA ed \u00e8 stato costituito grazie all'impegno di un gruppo di lavoro speciale composto dai rappresentanti della ECA, EPFL, FIFPro e della UEFA. Le raccomandazioni formulate dal gruppo di lavoro e approvate dalla FIFA, offrono un sistema pi\u00f9 equilibrato di nove doppi incontri nel corso dei due anni, senza singole partite amichevoli.\nAssicurazione degli stipendi dei giocatori.\nIl programma di protezione Club, originariamente introdotto a scapito della UEFA che doveva coprire l'EURO 2012 in Polonia e in Ucraina \u00e8 stato acquisito e finanziato dalla FIFA dopo la sua approvazione da parte del Congresso FIFA a Budapest nel maggio 2012. Attualmente, il programma riguarda tutti i club i cui giocatori partecipano nelle competizioni della nazionale presenti nel Calendario delle Competizioni Internazionali tra cui l'obbligo della FIFA di assicurare il torneo di calcio alle Olimpiadi. Il Programma di Protezione dei Club prevede una compensazione per i club nel caso in cui un giocatore che gioca per la squadra nazionale subisca delle lesioni fisiche a seguito di un incidente e che lo esclude temporaneamente dalle attivit\u00e0 sportive. I giocatori vengono assicurati per un periodo massimo di un anno. L'assicurazione entra in vigore dopo 28 giorni (= giorno di lesione + 27 giorni) per un importo massimo di 7\u00a0500\u00a0000 euro.\nDistribuzione dei profitti provenienti dall'EURO.\nIn conformit\u00e0 con il memorandum d'intesa tra la ECA e la UEFA del 2008, il Comitato Esecutivo UEFA ha deciso di accantonare le riserve di 43,5 milioni di euro per la UEFA EURO 2008 in Svizzera e in Austria, e 55 milioni di euro per la UEFA EURO 2012 in Polonia e in Ucraina. Dopo il rinnovo del memorandum d'intesa, i profitti per i club che hanno svincolato i calciatori per la UEFA EURO 2012 in Polonia e in Ucraina sono saliti fino a 100 milioni di euro. Questo importo sar\u00e0 ulteriormente aumentato fino a 150 milioni di euro per la UEFA EURO 2016 in Francia. In considerazione dei benefici superiori ricevuti dai club, la UEFA e la ECA hanno elaborato un nuovo meccanismo per la ripartizione degli utili.\nIl suo obiettivo principale \u00e8 quello di stabilire un sistema giusto ed equo, la garanzia delle entrate maggiori per tutti i club rispetto ai tornei precedenti nonch\u00e9 l'assicurazione dei diritti di partecipazione agli utili per la maggiore quantit\u00e0 dei club. Per la UEFA EURO 2012 in Polonia e in Ucraina, la somma totale di 100 milioni di euro \u00e8 stata cos\u00ec suddivisa: il 60% per il torneo finale e il 40% per la fase di qualificazione. Grazie a questo nuovo meccanismo di distribuzione i 578 club iscritti hanno ricevuto dei compensi adeguati dalla UEFA per lo svincolamento di giocatori alle partite di qualificazione nonch\u00e9 per il torneo finale. Si tratta di un aumento significativo rispetto alla UEFA EURO 2008, dopo il quale soltanto 181 squadre hanno ricevuto benefici finanziari.\nGestione.\nInfine, un nuovo memorandum d'intesa ha rafforzato il contributo dei club nel processo decisionale della UEFA. In futuro, tutti i voti dei club sono da tenere pienamente in considerazione. Inoltre non verr\u00e0 presa nessuna decisione che riguarda in modo diretto il club senza il suo preventivo consenso. I rappresentanti della ECA vengono nominati dal Comitato Esecutivo del Comitato UEFA Competizioni per Club e del Consiglio Strategico del Calcio Professionistico UEFA."}
{"id": "1558085", "revid": "155136", "url": "https://it.wikipedia.org/wiki?curid=1558085", "title": "Vescovo di Torcello", "text": ""}
{"id": "1558086", "revid": "131358", "url": "https://it.wikipedia.org/wiki?curid=1558086", "title": "SG Charlottenburg", "text": ""}
{"id": "1558087", "revid": "435108", "url": "https://it.wikipedia.org/wiki?curid=1558087", "title": "Conceptismo", "text": ""}
{"id": "1558088", "revid": "287204", "url": "https://it.wikipedia.org/wiki?curid=1558088", "title": "Conferenza generale (Chiesa di Ges\u00f9 Cristo dei Santi degli Ultimi Giorni)", "text": "La conferenza generale (\"general onference\" in inglese) \u00e8 la riunione pi\u00f9 importante della Chiesa di Ges\u00f9 Cristo dei Santi degli Ultimi Giorni. Si riunisce due volte all'anno nella cosiddetta \"conferenza semiannuale\", il primo fine settimana di aprile e di ottobre, nel centro delle conferenze a Salt Lake City. Fa eccezione la riunione della Societ\u00e0 di soccorso, che si svolge il sabato precedente.\nLa conferenza viene teletrasmessa nelle cappelle dei santi degli ultimi giorni via satellite e \"on stream\" in internet in tutto il mondo attraverso la BYU Television (comunemente indicata come \"BYU-Tv\") che \u00e8 un canale televisivo via cavo e satellitare statunitense nato nel gennaio del 2000, in inglese e in spagnolo, interamente gestito dalla Brigham Young University con sede a Provo, nello Utah, ed \u00e8 il canale televisivo ufficiale mormone della Chiesa di Ges\u00f9 Cristo dei Santi degli Ultimi Giorni. Le congregazioni dei santi degli ultimi giorni sparse per il mondo si riuniscono nelle loro cappelle dove possono vedere le varie sessioni della Conferenza, in diretta o in differita.\nOgni anno la Conferenza generale \u00e8 definita da un numero in sequenza cronologica. La prima conferenza si tenne nel 1830, anno della costituzione della Chiesa. Nel 2010 si \u00e8 tenuta la 180\u00aa edizione.\nScopo della conferenza.\nScopo principale della Conferenza \u00e8 quello di insegnare il vangelo di Ges\u00f9 Cristo tramite discorsi del profeta, presidente della Chiesa, degli apostoli e delle altre autorit\u00e0 della Chiesa di Ges\u00f9 Cristo dei Santi degli Ultimi Giorni. Inoltre, gli affari pi\u00f9 importanti della Chiesa vengono presi durante queste riunioni. Questi affari riguardano di solito il sostegno dei nuovi dirigenti in nuove cariche, ma possono riguardare anche l'assunzione di nuove rivelazioni nel canone delle scritture. L'ultimo esempio in tal senso fu la rivelazione sul sacerdozio del 1978, conosciuta come \"Seconda dichiarazione ufficiale\" contenuta nel libro di Dottrina e Alleanze. In entrambi i casi su proposta della Prima Presidenza e del Quorum dei Dodici Apostoli e le proposte vengono accettate tramite consenso comune espresso con l'alzata di mano da parte dei fedeli santi degli ultimi giorni presenti nel Centro delle Conferenze e nella capelle sparse per il mondo.\nSessioni.\nLa Conferenza \u00e8 suddivisa in sessioni, aperte e chiuse con preghiere e canti di inni sacri. Le sessioni sono:"}
{"id": "1558091", "revid": "287204", "url": "https://it.wikipedia.org/wiki?curid=1558091", "title": "Cocorastii", "text": ""}
{"id": "1558092", "revid": "110157", "url": "https://it.wikipedia.org/wiki?curid=1558092", "title": "Kantele", "text": "Il kantele o kannel \u00e8 uno strumento a corde tipico delle nazioni affacciate sul Mar Baltico. In Finlandia \u00e8 lo strumento musicale nazionale.\nNella versione originale del kantele ci sono solo cinque corde collegate da un manico di legno scavato al corpo, che \u00e8 aperto nella parte inferiore. \nSuccessivamente il kantele \u00e8 stato sviluppato a tal punto da diventare una famiglia a s\u00e9 di strumenti musicali, comprendendo particolari soluzioni acustiche e anche modelli elettrici."}
{"id": "1558093", "revid": "767487", "url": "https://it.wikipedia.org/wiki?curid=1558093", "title": "Segni di vita", "text": "Segni di vita (\"Lebenszeichen\") \u00e8 un film del 1968 scritto e diretto da Werner Herzog. \u00c8 il primo lungometraggio realizzato dal regista tedesco, dopo alcuni cortometraggi. \u00c8 ispirato a una storia scritta nel 1818 da Achim von Arnim intitolata \"Der tolle Invalide auf dem Fort Ratonneau\" (\"Il folle invalido di Fort Ratonneau\").\nTrama.\nDurante la seconda guerra mondiale, il soldato tedesco Stroszek, in servizio ad Orgosolo, viene ferito. Dopo essere stato dimesso dall'ospedale gli viene affidato un compito poco impegnativo: sorvegliare un deposito di munizioni in un forte abbandonato di un paesino sull'isola di Kos. Si trasferisce in questo forte insieme alla moglie greca, Nora, e ad altri due soldati tedeschi, Meinhard e Becker. Le loro giornate sono vuote e noiose, e cercano di passare il tempo in vari modi; allevano galline, dialogano con uno zingaro, costruiscono fuochi d'artificio, cacciano gli scarafaggi, riverniciano l'edificio... Un giorno Stroszek chiede al capitano di affidargli un qualche compito pi\u00f9 attivo e questi lo manda a fare un giro di ricognizione con uno dei due compagni. Durante il giro Stroszek inizia a dare segni di squilibrio. Il giorno dopo impazzisce del tutto e caccia la moglie e i due compagni dal forte sparando loro addosso. Minaccia di far saltare il deposito di munizioni se qualcuno si avvicina al forte, e parte del villaggio viene evacuato. La voce fuori campo commenta: \nUna mattina Stroszek fa partire i fuochi d'artificio, dando una sorta di spettacolo. Dopo aver organizzato una sorta di assemblea, il capitano progetta di attaccare Stroszek di sorpresa quando far\u00e0 partire nuovamente i fuochi d'artificio. Una notte parte un nuovo spettacolo pirotecnico, i soldati entrano in azione e catturano Stroszek.\nProduzione.\nLa fortezza in cui \u00e8 ambientato il film \u00e8 il castello di Neratzia, costruito nel XIV secolo dai Cavalieri Ospitalieri. Il nonno di Herzog, Rudolf Herzog, vi visse e lavor\u00f2 per anni come archeologo, e pubblic\u00f2 le traduzioni delle antiche incisioni greche che compaiono nel film. L'anziano turco che appare nel film con le traduzioni scritte era l'ultimo componente sopravvissuto del gruppo archeologico di Rudolf Herzog.\nL'uomo che interpreta il pianista in una scena del film \u00e8 Florian Fricke, futuro leader del gruppo tedesco dei Popol Vuh, che compose le musiche di molti dei film successivi di Herzog.\nDistribuzione.\nIn Italia \u00e8 stato distribuito in DVD dalla Rarovideo all'interno del \"Cofanetto Werner Herzog\" e dalla Ripley's Home Video (con \"Ercole\" e \"Nessuno vuole giocare con me\")."}
{"id": "1558094", "revid": "268111", "url": "https://it.wikipedia.org/wiki?curid=1558094", "title": "Cocor\u0103\u015ftii", "text": ""}
{"id": "1558095", "revid": "19580", "url": "https://it.wikipedia.org/wiki?curid=1558095", "title": "Kannel", "text": ""}
{"id": "1558098", "revid": "287204", "url": "https://it.wikipedia.org/wiki?curid=1558098", "title": "MaggioDanza", "text": "MaggioDanza \u00e8 la compagnia di danza del teatro del Maggio Musicale Fiorentino ed \u00e8 stata una delle principali formazioni attive in Italia.\nLa compagnia di danza del Maggio Musicale.\nOrigini.\nIl primo spettacolo della formazione che sarebbe poi divenuta il corpo di ballo del Maggio Musicale risale al 1933 ed \u00e8 contestuale alla prima edizione del festival fiorentino. Angiola Sartorio, danzatrice ed insegnante presso la compagnia di Kurt Jooss, fu incaricata di realizzare le coreografie per il \"Sogno di una notte di mezza estate\" diretto da Max Reinhardt. In seguito all'ottima accoglienza riservata alle sue coreografie la danzatrice fond\u00f2, col proposito di formare professionisti da inserire nella compagnia del Maggio, la \u201cScuola di danza della citt\u00e0 di Firenze\u201d, in pratica la prima scuola italiana di danza moderna. Seguendo gli insegnamenti di Rudolf Laban, padre della danza moderna europea, Angiola Sartorio insegnava ai propri allievi non soltanto tecnica accademica, ma anche ginnastica ritmica, acrobatica, ed improvvisazione.\nDagli anni Quaranta agli anni Settanta.\nNel corso del ventennio 1940-1960 la personalit\u00e0 di riferimento per le produzioni di danza del Maggio Musicale \u00e8 il coreografo Aurel Milloss, che a Firenze elabora la propria visione della danza come sintesi di stili del passato e del presente in una tecnica duttile ed universale. A partire dal 1950 il Maggio inizia a produrre spettacoli di danza indipendenti dalle opere liriche e nel 1966, in seguito allo straordinario successo delle coreografie del maestro ungherese, la direzione del festival riconosce la necessit\u00e0 di dotarsi di un gruppo stabile di danzatori. Il corpo di ballo del Maggio Musicale fiorentino debutter\u00e0 nel 1967 con la riproposta del gran ballo Excelsior nella ricostruzione di Ugo Dell'Ara.\nGli anni Ottanta.\nNel 1978 la compagine \u00e8 affidata al coreografo Evgenij Polyakov, che per alcuni anni ricopre il ruolo di ma\u00eetre. L'influente maestro russo invita a danzare negli spettacoli della compagnia le pi\u00f9 importanti personalit\u00e0 della danza e del balletto, stelle di fama mondiale quali Plisetskaja, Makarova, Maksimova, Nureyev, Baryshnikov, Bortoluzzi. Nel 1987, durante un biennio caratterizzato dalla direzione del ballerino Egon Madsen, il corpo di ballo interpreta davanti ad un pubblico di intenditori \"France Dance\" (1983) di William Forsythe, autore allora pochissimo conosciuto in Italia ed oggi fra i principali referenti della danza del XXI secolo.\nMaggioDanza: gli anni recenti.\nGli anni Novanta.\nIl nucleo attuale della compagnia \u00e8 stato assemblato a partire dal 1988 da Polyakov, che in quell'anno ritorna a Firenze come responsabile del corpo di ballo. Oltre a rinnovarne l'organico il coreografo ribattezza la formazione con il nome di MaggioDanza. In continuit\u00e0 con l'impostazione che fu di Milloss, nell'ampio ed eclettico repertorio che Polyakov costituisce per MaggioDanza trovano finalmente spazio grandi autori poco o per niente visti in Italia, come Antony Tudor, Merce Cunningham, Maguy Marin o Bill T. Jones, nonch\u00e9 creazioni di coreografi contemporanei di fama mondiale come Stephen Petronio. Tra le prime assolute \"Il cappotto\" (1989) del coreografo danese Flemming Flindt con Nureyev protagonista. Polyakov commissiona inoltre alcuni titoli ad innovativi artisti come Virgilio Sieni od Enzo Cosimi, inaugurando cos\u00ec una inedita e fruttuosa collaborazione con la scena indipendente italiana di danza contemporanea.\nDal 1996 al 1998 direttore della compagnia \u00e8 Karole Armitage. La coreografa americana allestisce, tra gli altri spettacoli, \"The Predators' Ball\" (1996), che \u00e8 presentato anche al Brooklyn Academy of Music di New York, e \"Apollo e Dafne\" (1997) con scene e costumi di James Ivory. Dal 1998 al 2003 alla direzione della formazione fiorentina si succedono Davide Bombana, Elisabetta Terabust e Florence Clerc. Risale al 2000 il debutto di \"Campi Magnetici\", creazione del napoletano Paco Decina sulla musica composta appositamente dal popolare musicista Franco Battiato.\nDal 2000 al 2015.\nDal 2003 al 2007 direttore di MaggioDanza \u00e8 il coreografo Giorgio Mancini. Oltre a creare per i danzatori fiorentini nuove coreografie, Mancini ha arricchito il repertorio della compagnia con storici capolavori di Balanchine e Lim\u00f3n, con opere di coreografi di fama internazionale \u2013 quali Uotinen, Parsons, Miller, Forsythe, Childs, Duato \u2013 e perfino con il tanztheater di Reinhild Hoffmann. A conclusione di una duratura collaborazione, la coreografa americana Lucinda Childs, fautrice di un neoclassicismo minimalista eppure sontuoso, ha regalato alla formazione due creazioni originali: \"Uccello di fuoco\" (2005) e \"Symphony of Psalms\" (2007).\nDal settembre del 2007 all'ottobre del 2010 MaggioDanza \u00e8 stato guidato dal danzatore russo Vladimir Derevianko.\nL'incarico \u00e8 quindi affidato, fino a giugno 2013, al coreografo Francesco Ventriglia, che creato alcune novit\u00e0 ed ha reintrodotto nel repertorio titoli imprescindibili, quali \"Four Temperaments\" di Balanchine ed \"Annonciation\" di Preljocaj. Con le commissioni a Simona Bucci e al greco Andonis Foniadakis MaggioDanza ha anche rinnovato il suo dialogo con la coreografia d'autore.\nNel corso delle ultime stagioni Maggiodanza ha perseguito con determinazione la sua missione di radicare nel Novecento coreografico innovazioni stilistiche di grande attualit\u00e0. In questa prospettiva sono state portate in scena le \"Sechs T\u00e4nze\" di Kyli\u00e1n, e \"Verkl\u00e4rte Nacht\" (2012), cucito addosso a MaggioDanza da Susanne Linke, una delle personalit\u00e0 pi\u00f9 celebrate del Tanztheater.\nScioglimento.\nCon la 74\u00aa edizione del Maggio Musicale fiorentino, nel 2015, la compagnia viene sciolta dal sovrintendente Francesco Bianchi, a causa di problemi finanziari dell'Opera del Maggio"}
{"id": "1558101", "revid": "599013", "url": "https://it.wikipedia.org/wiki?curid=1558101", "title": "Cornu", "text": ""}
{"id": "1558105", "revid": "287204", "url": "https://it.wikipedia.org/wiki?curid=1558105", "title": "Filipestii", "text": ""}
{"id": "1558107", "revid": "19580", "url": "https://it.wikipedia.org/wiki?curid=1558107", "title": "Ievan Polkka", "text": ""}
{"id": "1558108", "revid": "278650", "url": "https://it.wikipedia.org/wiki?curid=1558108", "title": "Arcani maggiori", "text": "Gli arcani maggiori o trionfi sono un gruppo di carte dei tarocchi.\nNei mazzi moderni sono ventuno carte, generalmente numerate da 1 a 21, pi\u00f9 il Matto, che nel gioco di carte \u00e8 una carta che ha un ruolo particolare.\nNella cartomanzia gli arcani maggiori costituiscono le carte pi\u00f9 dense di significato esoterico.\nCome si giocano.\nNel gioco dei tarocchi, possono essere utilizzati oltre alle 56 carte tradizionali anche i trionfi. Questi possono essere considerati come il quinto seme del mazzo e giocano il ruolo della \"briscola\" o dell'\"atout\" ossia del seme pi\u00f9 forte.\nCome si leggono.\nEsistono tecniche di lettura nella cartomanzia che prevedono l'utilizzo dei soli arcani maggiori; generalmente sono considerate tecniche di lettura rapida.\nLe tecniche pi\u00f9 complesse prevedono invece l'utilizzo di tutte e 78 le carte dei mazzi moderni.\nQuando si utilizzano queste tecniche, gli arcani maggiori sono le carte pi\u00f9 dense di significato, contrapposte agli arcani minori che servono solamente a precisare il contesto in cui i cartomanti interpretano gli arcani maggiori.\nGli arcani nell'arte.\nNati come gioco e passatempo di corte, della creazione degli appositi mazzi dei tarocchi furono naturalmente incaricati gli artisti di corte. Molti di quei mazzi, pi\u00f9 o meno completi, sono giunti ai nostri giorni tra i quali, famosi, sono quelli dei Visconti. \n&lt;br&gt;Artisti rinascimentali famosi vi si sono cimentati, come Bonifacio Bembo, Andrea Mantegna e Sandro Botticelli. Ma anche in tempi pi\u00f9 recenti i temi proposti da queste carte hanno stimolato vari artisti: Renato Guttuso, Leonor Fini, Gian Paolo Dulbecco, Franco Gentilini, Ugo Pierri, Emanuele Luzzati."}
{"id": "1558109", "revid": "133248", "url": "https://it.wikipedia.org/wiki?curid=1558109", "title": "Filipe\u0219tii", "text": "Il toponimo Filipe\u0219tii pu\u00f2 riferirsi a diverse localit\u00e0 della Romania:"}
{"id": "1558114", "revid": "838137", "url": "https://it.wikipedia.org/wiki?curid=1558114", "title": "Gornet", "text": "Il toponimo Gornet pu\u00f2 riferirsi a diverse localit\u00e0 della Romania:"}
{"id": "1558115", "revid": "167080", "url": "https://it.wikipedia.org/wiki?curid=1558115", "title": "Cateratte", "text": ""}
{"id": "1558116", "revid": "167080", "url": "https://it.wikipedia.org/wiki?curid=1558116", "title": "Legioni romane", "text": ""}
{"id": "1558119", "revid": "19580", "url": "https://it.wikipedia.org/wiki?curid=1558119", "title": "Ievan polokka", "text": ""}
{"id": "1558120", "revid": "287204", "url": "https://it.wikipedia.org/wiki?curid=1558120", "title": "Paulesti", "text": ""}
{"id": "1558121", "revid": "767487", "url": "https://it.wikipedia.org/wiki?curid=1558121", "title": "Truth in Numbers? Everything, According to Wikipedia", "text": "Truth in Numbers? Everything, According to Wikipedia \u00e8 un film documentario del 2010 sulla storia di Wikipedia.\nIl film \u00e8 uscito negli Stati Uniti il 20 ottobre 2010. Il film \u00e8 stato presentato in anteprima il 10 luglio 2010 in occasione di Wikimania a Danzica in Polonia.\nTrama.\nLa pellicola esplora le capacit\u00e0 umane di comunicazione e come queste si sono sviluppate nel corso degli anni. Prende poi in considerazione le motivazioni sottostanti e gli scopi del mantenere la memoria storica degli avvenimenti passati. Esamina inoltre in che modo i mass media recepiscono gli avvenimenti quotidiani e li comunicano ai propri utenti. Il documentario si concentra quindi sulle enciclopedie, veri e propri archivi organizzati di informazioni, mettendo in discussione le passate modalit\u00e0 di redazione delle stesse e concentrandosi sulle influenze che in tale processo ha avuto l'avvento e l'adozione generalizzata di internet come strumento di comunicazione. Il documentario descrive poi come gruppi di persone siano riuscite a creare vaste reti di conoscenza sul World Wide Web e come lo stesso sfidi continuamente i media tradizionali. Wikipedia viene presentata come il migliore esempio di questo fenomeno relativamente nuovo e come il primo sito capace di focalizzare il vero potenziale di Internet consentendo a chiunque sul pianeta di contribuire attivamente alla costruzione della conoscenza collettiva e, di concerto, che chiunque sia in possesso dei mezzi informatici adeguati possa usufruirne in maniera gratuita."}
{"id": "1558124", "revid": "133248", "url": "https://it.wikipedia.org/wiki?curid=1558124", "title": "P\u0103ule\u0219ti", "text": "Il toponimo P\u0103ule\u0219ti pu\u00f2 riferirsi a diverse localit\u00e0:"}
{"id": "1558126", "revid": "287204", "url": "https://it.wikipedia.org/wiki?curid=1558126", "title": "Provita", "text": ""}
{"id": "1558128", "revid": "133248", "url": "https://it.wikipedia.org/wiki?curid=1558128", "title": "Provi\u0163a", "text": "Il toponimo Provi\u021ba pu\u00f2 riferirsi a diverse localit\u00e0 della Romania:"}
{"id": "1558131", "revid": "104265", "url": "https://it.wikipedia.org/wiki?curid=1558131", "title": "Fretwork", "text": "Fretwork \u00e8 un ensemble musicale britannico specializzato nella esecuzione di musica rinascimentale e barocca.\nIl gruppo.\nIl gruppo \u00e8 stato fondato a Londra nel 1986 ed \u00e8 costituito da sei virtuosi di strumenti ad arco. Il suo repertorio comprende musica rinascimentale, specialmente inglese del periodo elisabettiano e musica barocca compresi adattamenti per il loro complesso di musiche di Bach.\nL'ensemble ha compiuto tourn\u00e9e in Europa, Stati Uniti, Giappone e Russia. In quest'ultimo paese ha compiuto tre giri di concerti, il primo dei quali nel 1989 ai tempi dell'Unione Sovietica.\nOltre che all'esecuzione di musica antica, eseguono spesso musiche che commissionano ad autori contemporanei per l'esecuzione con il loro ensemble. I seguenti compositori hanno scritto musiche per il loro ensemble: Gavin Bryars, Tan Dun, Elvis Costello, Sir John Tavener, Alexander Goehr, George Benjamin, Duncan Druce, Fabrice Fitch, Gavin Bryars, Barry Guy, Poul Ruders, Simon Bainbridge, Ivan Moody, John Woolrich, Thea Musgrave, Peter Sculthorpe, Sally Beamish, Andrew Keeling e Orlando Gough.\nFretwork ha registrato dischi per l'etichetta Virgin Classics ed attualmente registra per Harmonia Mundi.\nFretwork ha anche eseguito le musiche per due film di Jim Jarmusch, \"Coffee and Cigarettes\" (2003) e \"Broken Flowers\" (2005). Altri film con loro esecuzioni sono \"Il codice da Vinci\", \"Le crociate - Kingdom of Heaven\", \"The Crucible\", \"La Fille d'Artagnant\" e molti altri. Essi hanno anche suonato con Robbie Williams (\"Supreme\") e Loreena McKennitt (nell'album \"An Ancient Muse\")."}
{"id": "1558139", "revid": "287204", "url": "https://it.wikipedia.org/wiki?curid=1558139", "title": "Tomsani", "text": ""}
{"id": "1558141", "revid": "345405", "url": "https://it.wikipedia.org/wiki?curid=1558141", "title": "Tom\u0219ani", "text": "Il toponimo Tom\u015fani pu\u00f2 riferirsi a diverse localit\u00e0 della Romania:"}
{"id": "1558142", "revid": "806471", "url": "https://it.wikipedia.org/wiki?curid=1558142", "title": "Regioni economiche del Chiapas", "text": "A seguito della riforma promulgata nel 2011, lo stato messicano del Chiapas \u00e8 suddiviso in 15 regioni economiche, a loro volta ripartite in 122 comuni nella seguente maniera:\nTuxtla Guti\u00e9rrez, Chiapa de Corzo, Suchiapa, Berrioz\u00e1bal\nCintalapa de Figueroa, Jiquipilas, Ocozocoautla de Espinosa, Belisario Dom\u00ednguez\nCopainal\u00e1, Chicoas\u00e9n, Coapilla, Francisco Le\u00f3n, Ocotepec, Osumacinta, San Fernando, Tecpat\u00e1n, Mezcalapa\nVenustiano Carranza, Acala, Chiapilla, Nicol\u00e1s Ruiz, San Lucas, Socoltenango, Totolapa, Emiliano Zapata\nSan Crist\u00f3bal de las Casas, Aldama, Amatenango del Valle, Chalchihuit\u00e1n, Chamula, Chanal, Chenalh\u00f3, Huixt\u00e1n, Larr\u00e1inzar, Mitontic, Oxchuc, Pantelh\u00f3, Teopisca, San Juan Cancuc, Santiago El Pinar, Tenejapa, Zinacant\u00e1n\nVillaflores, \u00c1ngel Albino Corzo, La Concordia, Montecristo de Guerrero, Villa Corzo, El Parral\nEl Bosque, Bochil, Huitiup\u00e1n, Ixtapa, Jitotol, Pantepec, Pueblo Nuevo Solistahuac\u00e1n, Ray\u00f3n, San Andr\u00e9s Duraznal, Simojovel, Soyal\u00f3, Tapalapa, Tapilula\nPichucalco, Amat\u00e1n, Chapultenango, Ixhuat\u00e1n, Ixtacomit\u00e1n, Ixtapangajoya, Juar\u00e9z, Ostuac\u00e1n, Reforma, Solosuchiapa, Sunuapa\nTonal\u00e1, Arriaga, Mapastepec, Pijijiapan\nTapachula, Acacoyagua, Acapetahua, Cacahoat\u00e1n, Escuintla, Frontera Hidalgo, Huehuet\u00e1n, Huixtla, Mazat\u00e1n, Metapa, Suchiate, Tuxtla Chico, Tuzant\u00e1n, Uni\u00f3n Ju\u00e1rez, Villa Comaltitl\u00e1n\nMotozintla, Frontera Comalapa, Amatenango de la Frontera, Bejucal de Ocampo, Bella Vista, Chicomuselo, El Porvenir, La Grandeza, Mazapa de Madero, Siltepec\nAltamirano, Ocosingo\nBenem\u00e9rito de las Am\u00e9ricas, Catazaj\u00e1, La Libertad, Marqu\u00e9s de Comillas, Palenque\nYajal\u00f3n, Chil\u00f3n, Sabanilla, Sital\u00e1, Tila, Tumbal\u00e1, Salto de Agua\nComit\u00e1n de Dom\u00ednguez, La Independencia, Las Margaritas, La Trinitaria, Tzimol, Las Rosas, Maravilla Tenejapa\nSuddivisione precedente.\nPrima della riforma del 2011 il Chiapas era suddiviso in 9 regioni economiche, a loro volta ripartite in diversi comuni, per un totale di 118. Tale suddivisione era la seguente:\nAcala, Berrioz\u00e1bal, Chiapa de Corzo, Chiapilla, Chicoas\u00e9n, Cintalapa, Coapilla, Copainal\u00e1, Ixtapa, Jiquipilas, Nicol\u00e1s Ruiz, Ocotepec, Ocozocoautla, Osumacinta, San Fernando, San Lucas, Soyal\u00f3, Suchiapa, Tecpat\u00e1n, Totolapa, Tuxtla Guti\u00e9rrez, Venustiano Carranza.\nAltamirano, Aldama, Amatenango del Valle, Chalchihuit\u00e1n, Chamula, Chanal, Chenalh\u00f3, Huixt\u00e1n, Larr\u00e1inzar, Mitontic, Oxchuc, Pantelh\u00f3, Las Rosas, San Crist\u00f3bal de las Casas, Santiago el Pinar, Tenejapa, Teopisca, Zinancant\u00e1n.\nChicomuselo, Comit\u00e1n de Dom\u00ednguez, Frontera Comalapa, La Independencia, Maravilla Tenejapa, Las Margaritas, Socoltenango, La Trinitaria, Tzitmol.\n\u00c1ngel Albino Corzo, La Concordia, Montecristo de Guerrero, Villacorzo, Villaflores.\nAmat\u00e1n, Bochil, El Bosque, Chapultenango, Francisco Le\u00f3n, Huitiup\u00e1n, Ixhuat\u00e1n, Ixtacomit\u00e1n, Ixtapangajoya, Jititol, Ju\u00e1rez, Ostuac\u00e1n, Pantepec, Pichucalco, Pueblo Nuevo Solistahuac\u00e1n, Ray\u00f3n, Reforma, San Andr\u00e9s Duraznal, Simojovel, Solosuchiapa, Sunuapa, Tapalap, Tapilula.\nBenem\u00e9rito de las Am\u00e9ricas, Catazaj\u00e1, Chil\u00f3n, La Libertad, Marqu\u00e9s de Comillas, Ocosingo, Palenque, Sabanilla, Salto de Agua, San Juan Cancuc, Sital\u00e1, Tila, Tumbal\u00e1, Yajal\u00f3n.\nAmatenango de la Frontera, Bejucal de Ocampo, Bella Vista, La Grandeza, Mazapa de Madero, Motozintla, El Porvenir, Siltepec.\nAcacoyahua, Acapetahua, Cacahot\u00e1n, Escuintla, Frontera Hidalgo, Huehuet\u00e1n, Huixtla, Mapastepec, Mazat\u00e1n, Metapa, Villa Comaltitl\u00e1n, Suchiate, Tapachula, Tuxtla Chico, Tuzant\u00e1n, Uni\u00f3n Ju\u00e1rez.\nArriaga, Pijijiapan, Tonal\u00e1."}
{"id": "1558144", "revid": "1543377", "url": "https://it.wikipedia.org/wiki?curid=1558144", "title": "Ren\u00e9 Debenne", "text": "Carriera.\nCorse per la Peugeot-Hutchinson, la Dei, la Mercier-A. Leducq-Hutchinson, la Alcyon-Dunlop, la Rodier, la M\u00e9tropole, la Garin e La France.\nLe principali vittorie furono il Tour du Doubs nel 1934, il Circuit des Deux-S\u00e8vres nel 1935, la tappa Montecatini Terme-Lucca al Giro d'Italia 1935, la tappa Orange-Marsiglia alla Parigi-Nizza nel 1938 e la Parigi-Caen nel 1941. Partecip\u00f2 al Tour de France 1935, ritirandosi alla nona tappa."}
{"id": "1558145", "revid": "1149807", "url": "https://it.wikipedia.org/wiki?curid=1558145", "title": "Dardarina", "text": "La dardarina \u00e8 un enzima, anche chiamato leucine rich repeat kinase (LRRK2).\nIl gene codificante per la protein chinasi LRRK2 \u00e8 stato associato al locus Park8 (malattia di Parkinson familiare di tipo 8) per la prima volta nel 2002, in una numerosa famiglia giapponese che presentava parkinsonismi con eredit\u00e0 autosomica dominante senza la comparsa di corpi di Lewy.\nNel 2004 mutazioni nel gene LRRK2 come causa del PD sono state ritrovate in numerose famiglie, queste includevano anche casi con corpi di Lewy. La scoperta \u00e8 stata successivamente confermata e il sequenziamento del gene ha rivelato numerosi sostituzioni amminoacidiche patogeniche. \nLa mutazione LRRK2 Gly2019Ser \u00e8 la pi\u00f9 frequente sostituzione nella popolazione caucasica, nei quali \u00e8 statisticamente presente nello 0.5-2% dei casi di MP sporadico e nel 5% dei Parkinsonismi familiari. \u00c8 rilevante il fatto che negli ebrei ashkenaziti e nel Nordafrica queste mutazioni potrebbero essere responsabili del 18-30% dei casi di PD.\nLa probabilit\u00e0 che un eterozigote manifesti i sintomi \u00e8 minore del 20% al di sotto dei 50 anni, ma incrementa con l'et\u00e0 fino a pi\u00f9 dell'80% dopo i 75 anni. Vi sono comunque casi di eterozigoti asintomatici con et\u00e0 superiore ai 80 anni. Il rischio in eterozigosi o in omozigosi risulta essere equivalente, lasciando supporre che la proteina mutata acquisisce una nuova funzione.\nAnalisi su prelievi bioptici di \"substantia nigra\" di pazienti con MP causato da espressione di LRRK2 mutata mostrano nella maggior parte dei casi corpi di Lewy, anche se a volte sono state identificate inclusioni proteiche positive alla proteina Tau con l'assenza di corpi di Lewy o la sola degenerazione neuronale della \"substantia nigra\" senza corpi di Lewy ne aggregati di proteina Tau. \nUn'altra mutazione meno frequente \u00e8 Arg1441Gly la quale \u00e8 associata a un'alta incidenza (8%) solo nella popolazione basca e in qualche altra regione della Spagna.\nIl gene dell'LRRK2 \u00e8 situato nel cromosoma 12 in posizione q12, il suo trascritto codifica per 2527 amminoacidi (266 Kda), consiste di 51 esoni e contiene 6 domini C-terminali ben conservati.\nI differenti domini proteici di LRRK2 potrebbero essere coinvolti in svariate funzioni come il legame di substrati, la fosforilazione proteica e interazioni proteina-proteina. La presenza di domini di interazione proteica ne suggerisce un ruolo di impalcatura per l'assemblaggio di differenti proteine. La combinazione dei motivi \u00e8 altamente conservata nei vertebrati e mostra omologia con la famiglia di proteine ROCO.\nIl livello d'espressione di LRRK2 nei neuroni dopaminergici della \"substantia nigra\" umana \u00e8 sorprendentemente basso, in confronto all'alta espressione trovata nelle innervazioni terminali dopaminergiche del nucleo caudato e nel putamen.\nA livello subcellulare la dardarina risulta essere prevalentemente citoplasmatica, anche se evidenze sperimentali dimostrano un'associazione alla membrana esterna dei mitocondri e una possibile interazione con strutture cellulari coinvolte nel traffico vescicolare e nel trasporto di membrana. \n\u00c8 stato inoltre dimostrato che la dardarina non interagisce con l'alfa-sinucleina, con DJ1 e con Tau, ma che interagisce con la parkina. LRRK2 interagisce preferenzialmente con il dominio RING-finger della parkina, mentre questa interagisce con il dominio COR della dardarina. La coespressione di LRRK2 e parkina determina sia un incremento degli aggregati proteici contenenti LRRK2 che un aumento dell'ubiquitinazione di questi.\nStudi recenti in cellule umane e murine dimostrano che la tossicit\u00e0 cellulare dei mutanti LRRK2 \u00e8 dovuta a un'apoptosi mitocondrio dipendente. Infatti trasfezioni transienti di mutanti LRRK2 lasciano le cellule morte con evidenti segni apoptotici.\nInoltre delezioni dei due domini proteici LRR e WD40 (i quali sono solitamente coinvolti in interazioni proteina-proteina) su proteine portanti anche la mutazione Arg1441Cys (LRRK2DLRR-R1441C e LRRK2DWD40-R1441C) hanno un effetto protettivo sulle disfunzioni mitocondriali, pur non inducendo un significativo calo della capacit\u00e0 chinasica. \nInfatti l'LRRK2 wild tipe, possiede attivit\u00e0 chinasica in vitro, ancora per\u00f2 ne i cofattori ne i substrati sono stati identificati (30). Mutanti Gly2019Ser e Ile2020Thr in LRRK2 hanno mostrato un incremento dell'attivit\u00e0 MAPKKK con la tendenza all'autofosforilazione, dando come risultato una tossica presa di funzione.\n\u00c8 stato dimostrato che la dardarina possiede anche un'attivit\u00e0 GTPasica catalizzata dal dominio ROC. La mutazione Arg1441Cys colpisce in tale sito, dove si trova il dominio GTPasico il quale regola l'attivit\u00e0 della chinasi. Essa potrebbe portare a un incremento di tale attivit\u00e0. \u00c8 stato infatti riscontrato che il dominio Roc \u00e8 sufficiente per l'abilit\u00e0 di legare e idrolizzare il GTP e questa mutazione porta a un incremento dell'attivit\u00e0 chinasica e un decremento di quella GTPasica.\nQuest'evidenza suggerisce che la mutazione Arg1441Cys potrebbe aiutare a stabilizzare la proteina in uno stato attivo."}
{"id": "1558150", "revid": "287204", "url": "https://it.wikipedia.org/wiki?curid=1558150", "title": "Roberto Scandiuzzi", "text": "Biografia.\nHa studiato canto a Treviso, sua citt\u00e0 natale, sotto la guida della futura moglie Anna Maria Bicciato, debuttando il 31 luglio 1981 al Teatro Poliziano di Montepulciano come Re Basso nella prima assoluta di \"La figlia del mago\" di Lorenzo Ferrero e nel 1982 al Teatro alla Scala di Milano con \"Le nozze di Figaro\" dirette da Riccardo Muti. La sua interpretazione del personaggio di Fiesco in \"Simon Boccanegra\" al Covent Garden, sotto la direzione di Sir Georg Solti, gli ha assicurato il successo internazionale.\nCanta regolarmente in alcuni dei teatri lirici pi\u00f9 importanti del mondo: il Metropolitan Opera di New York, l'Op\u00e9ra Bastille a Parigi, la Royal Opera House (Covent Garden), la Wiener Staatsoper, la Bayerische Staatsoper.\nIl suo repertorio include soprattutto i ruoli di basso del melodramma italiano dell'Ottocento, in particolare belliniani (Rodolfo nella \"Sonnambula\", Giorgio nei \"Puritani\", Oroveso nella \"Norma\") e donizettiani (Baldassarre nella \"Favorita\"), a cui si sono aggiunti i grandi ruoli verdiani di Filippo II (\"Don Carlo\"), Fiesco (\"Simon Boccanegra\"), Silva (\"Ernani\"), Zaccaria (\"Nabucco\"), Padre Guardiano (\"La forza del destino\"), Attila, Roger (\"J\u00e9rusalem\").\nNon mancano i ruoli della scapigliatura, con \"Mefistofele\" di Boito e \"La Gioconda\" di Ponchielli, nonch\u00e9 quelli del repertorio francese: \"Faust\" di Charles Gounod, \"Don Quichotte\" di Jules Massenet, \"Pell\u00e9as et M\u00e9lisande\" (Arkel), \"Rom\u00e9o et Juliette\" (Fr\u00e8re Laurent). Nel repertorio russo si \u00e8 cimentato con \"Boris Godunov\", Dosifej in \"Kovancina\", Gremin nell\"'Eugenio Onegin\". Tra i compositori del XX secolo, ha affrontato Stravinskij con \"Oedipus rex\". Infine non sono mancate alcune prime mondiali di opere contemporanee di Lorenzo Ferrero (\"La figlia del mago\", \"Mare nostro\", \"Salvatore Giuliano\", \"Charlotte Corday\").\nPer il Concerto di Capodanno di Venezia 2006, il Teatro la Fenice lo ha voluto insieme a Fiorenza Cedolins e Joseph Calleja con la direzione di Kurt Masur.\nNel gennaio 2007 Scandiuzzi ha festeggiato i suoi 25 anni di carriera internazionale, con la figlia Diletta Rizzo Marin, ed \u00e8 stato insignito del titolo di ambasciatore UNICEF per l'Italia.\nCollegamenti esterni.\nBicciato, Anna Maria \"Roberto Scandiuzzi, una voce che colora la musica\". Ed. Canova, 2007 \nISBN 88-8409-168-3"}
{"id": "1558156", "revid": "348618", "url": "https://it.wikipedia.org/wiki?curid=1558156", "title": "Egizio Rubino", "text": "Anche suo figlio Franco fu calciatore professionista, e per alcune stagioni gioc\u00f2 nelle squadre allenate da Egizio. Gli \u00e8 stato dedicato un largo a Siracusa\nCarriera.\nGiocatore.\nCominci\u00f2 a giocare a calcio quasi per caso nel nel 1939: infatti un giorno venne a mancare una mezzala per disputare un allenamento e l'allenatore, l'ex juventino Giovanni Vecchina, chiese ad un tecnico di basket se avesse in squadra qualcuno in grado di giocare a calcio e quest'ultimo gli consigli\u00f2 di prendere Rubino. Con gli azzurri ha disputato anche il Campionato siciliano 1944-1945. Dopo aver giocato in campionati minori con l'Idra Francofonte e con la Leonzio ed in Serie C con il Messina nel 1945-1946, torn\u00f2 al Siracusa e l\u00ec rimase fino al suo ritiro, disputando sei campionati di Serie B.\nAllenatore.\nIntrapresa la carriera di allenatore con due esperienze con il Siracusa da allenatore-giocatore, nel dicembre 1952 subentr\u00f2 a Enzo Di Giulio come allenatore della Leonzio in Prima Divisione. Ottenne poi un discreto successo vincendo il Seminatore d'oro nel 1963 come miglior allenatore di Serie C grazie alla promozione in Serie B ottenuta con il (che allen\u00f2 anche nei due anni seguenti nella serie cadetta), e successivamente arrivando con il Foggia a guidare una squadra di Serie A, campionato che non era riuscito a raggiungere da calciatore.\nCon i rossoneri pugliesi (la cui panchina fu ottenuta grazie anche al cognato Oronzo Pugliese, suo predecessore alla guida del Foggia) ottenne una salvezza in Serie A nella stagione 1965-66, mentre l'impresa non gli riusc\u00ec nella stagione successiva; conquist\u00f2 inoltre due promozioni con il Catania, una in Serie A nel 1969-70 e l'altra in Serie B nel 1974-75, allenando gli etnei in massima serie nell'annata 1970-71 quando tuttavia non riusc\u00ec ad evitarne la retrocessione.\nNella stagione 1982-83, quasi al termine della sua carriera di allenatore, ottenne una promozione in Serie C1 con l'Akragas."}
{"id": "1558162", "revid": "169529", "url": "https://it.wikipedia.org/wiki?curid=1558162", "title": "Umberto Cerroni", "text": "Biografia.\nHa studiato a Roma con Pilo Albertelli e si \u00e8 laureato nel 1947 in Filosofia del diritto.\nOttenne nel 1964 la libera docenza in \"Filosofia del diritto\" e l'incarico di \"Storia delle dottrine economiche\" e di \"Storia delle dottrine politiche\" all'Universit\u00e0 di Lecce. \nNel 1971 divenne professore di ruolo di \"Filosofia della politica\" e ha insegnato a Salerno e all'Istituto Universitario Orientale di Napoli. Dal 1976 ha insegnato per pi\u00f9 di venti anni \"Scienza della politica\" nella Facolt\u00e0 di Sociologia dell'Universit\u00e0 \"La Sapienza\" di Roma. Dal 2000, sempre all'Universit\u00e0 \"La Sapienza\" di Roma, era stato nominato professore emerito.\nIl 23 maggio 2001 l'Universit\u00e0 di Macerata gli conferisce la laurea \"honoris causa\" in Scienze politiche.\nPensiero.\nCon opere come \"Kant e la fondazione della categoria giuridica\" (1962) e \"Marx e il diritto moderno\" (1962), Cerroni recuper\u00f2 il giovane Karl Marx e critic\u00f2 la dialettica hegeliana, proponendo, in aggiunta, una riflessione pionieristica nel campo degli studi giuridici di impostazione marxista. Fu uno dei protagonisti del dibattito intellettuale italiano ed i suoi studi sul marxismo hanno avuto un posto significativo anche all'estero: filosofo sociale di rilievo internazionale, cerc\u00f2 di riconciliare il comunismo col diritto borghese illustrato nella \"Metafisica dei costumi\" di Kant e scrisse, fra gli altri, due noti saggi, \"L'identit\u00e0 civile degli italiani\" e \"Precocit\u00e0 e ritardo nell'identit\u00e0 italiana\".\nSecondo Sebastiano Maffettone, \"filosofo del diritto era rimasto sempre, anche quando, attraverso Marx, l'interesse sociologico aveva finito col prevalere sugli altri. (...) Cerroni vedeva in Kant una troppo netta separazione tra morale e diritto, mentre condannava in Marx la rigida sovrapposizione tra economia e diritto. Il risultato era un approccio che cercava una mediazione tra questi poli. La mediazione era poi a sua volta condotta attraverso una lettura anti-finalistica di Hegel, che consentiva a Cerroni di mettere al centro del suo pensiero la politica come relazione eminentemente sociale. Non era possibile, in questa ottica, ricostruire le categorie del giuridico senza passare attraverso le categorie del politico. Bisognava, se vogliamo metterla gi\u00f9 nella maniera pi\u00f9 semplice possibile, contaminare Kant con il sociale e al tempo stesso purificare Marx con una teoria democratica del diritto. Da questa medesima esigenza, originava infine la molla della sua ricerca negli ultimi anni, ricerca che ruotava intorno a tre ulteriori problemi, quello della scienza e i suoi rapporti con la cultura politica (si veda \"La cultura della democrazia\" del 1991), quello della democrazia politica in una societ\u00e0 di massa (\"Regole e valori della democrazia\" del 1989), e quello della civilt\u00e0 globale (\"Globalizzazione e democrazia\" del 2002)\"."}
{"id": "1558165", "revid": "124584848", "url": "https://it.wikipedia.org/wiki?curid=1558165", "title": "Antonio Spadaro", "text": "Biografia.\nLaureato in Filosofia nel 1988 presso l'Universit\u00e0 degli Studi di Messina, entra subito dopo nel noviziato della Compagnia di Ges\u00f9. Insegna lettere a Roma per 2 anni dal 1991 al 1993. Il 21 dicembre 1996 riceve l'ordinazione presbiterale e il 24 maggio 2007 pronuncia i voti solenni nella Compagnia di Ges\u00f9. Consegue la licenza in Teologia Fondamentale, il diploma in Comunicazioni Sociali, il dottorato di ricerca in Teologia presso la Pontificia Universit\u00e0 Gregoriana di Roma. Completa la sua formazione negli Stati Uniti, nella Provincia dei gesuiti di Chicago, tra il 2002 e il 2003.\nNel 1994 comincia a scrivere per la rivista La Civilt\u00e0 Cattolica e dal 1998 entra a far parte in maniera stabile della redazione. Si occupa soprattutto di teoria della letteratura e di critica letteraria, in particolare legata ad autori contemporanei italiani (tra questi, Cesare Pavese, Alda Merini, Giorgio Bassani, Mario Luzi, Pier Vittorio Tondelli) e scrittori statunitensi (dai classici come Emily Dickinson, Walt Withman, Flannery O'Connor e Jack London ai contemporanei come Jack Kerouac, Raymond Carver). Tra le materie che tratta vi sono anche la musica (Bruce Springsteen, Tom Waits, Nick Drake, Nick Cave), l'arte contemporanea (Mark Rothko, Edward Hopper, Andy Warhol, Jean-Michel Basquiat), il cinema e le nuove tecnologie della comunicazione e il loro impatto sul modo di vivere e pensare (in particolare su Wikipedia, Second Life, sulla lettura digitale, sui vari social network, sulla filosofia hacker o sulla Cyberteologia).\nNel 1998 ha fondato BombaCarta, un progetto culturale che coordina iniziative di scrittura creativa, produzione video e lettura anche su internet. \u00c8 curatore della collana di poesia L'Obl\u00f2 delle edizioni Ancora. Dal 2002 insegna presso il Centro Interdisciplinare di Comunicazione Sociale (CICS) della Pontificia Universit\u00e0 Gregoriana. Nel 2008 \u00e8 a capo del comitato scientifico \"La sfida e l'esperienza\" che raccoglie docenti e manager interessati ai temi della spiritualit\u00e0 e dell'innovazione. Dal 2004 al 2009 viene incaricato di coordinare le attivit\u00e0 culturali della Compagnia di Ges\u00f9 in Italia. Sabato 24 febbraio 2007 \u00e8 il relatore principale al primo evento organizzato dai Gesuiti sulla musica rock nel quale riabilita la dignit\u00e0 musicale (non liturgica) del genere nel suo complesso, limitandone la condanna alla valutazione di rari e singoli casi.\nNel settembre del 2009 diviene Rettore della Comunit\u00e0 dei gesuiti de La Civilt\u00e0 Cattolica. Dal 21 aprile 2011 \u00e8 iscritto all'Ordine dei Giornalisti del Lazio come giornalista pubblicista. Il 6 settembre 2011 \u00e8 annunciata la sua nomina a direttore della rivista.. Nel numero del 1\u00ba ottobre 2011 della rivista \u00e8 apparso il suo articolo di presentazione nella nuova veste di direttore.\nLa sua attivit\u00e0 in Rete \u00e8 legata, oltre alla presenza nei social network, anche alla cura di un sito personale e di due blog: uno dedicato alla CyberTeologia e uno dedicato alla scrittrice statunitense Flannery O'Connor.\nIl 10 dicembre 2011, papa Benedetto XVI lo nomina consultore del Pontificio Consiglio della Cultura e il 29 dicembre anche consultore del Pontificio Consiglio delle Comunicazioni Sociali. Nel gennaio 2012 ha ricevuto a Caserta il premio giornalistico \"Le Buone Notizie - Civitas Casertana\".\nAd agosto 2013 incontra pi\u00f9 volte papa Francesco per conto de \"La Civilt\u00e0 Cattolica\" e di altre 15 riviste della Compagnia di Ges\u00f9. Il contenuto delle conversazioni \u00e8 stato pubblicato sotto forma di intervista a settembre 2013 ed ampiamente ripreso dalla stampa internazionale.\nDal 2020 pubblica un'omelia domenicale su il Fatto quotidiano.\nL'articolo di \"La Civilt\u00e0 Cattolica\" su Wikipedia.\nIl 16 luglio 2005 Padre Spadaro ha dedicato un articolo a Wikipedia, in cui analizzava il significato di Wikipedia nel contesto culturale italiano e la storia del progetto, mettendone in evidenza pregi e limiti.\nLa sua conclusione era:\nIl 20 gennaio 2008 concede un'intervista a Wikinotizie-Wiki@Home, pubblicata con il titolo \"Antonio Spadaro: intervista al gesuita 2.0\", nella quale commenta l'articolo e spazia sulle tematiche inerenti Wikipedia e il mondo della rete Internet."}
{"id": "1558167", "revid": "729019", "url": "https://it.wikipedia.org/wiki?curid=1558167", "title": "Vittorio Dabormida", "text": "Biografia.\nVittorio Dabormida ufficiale inferiore.\nPiemontese come quasi tutti gli ufficiali dello Stato sabaudo di fine Ottocento, nato dal conte Giuseppe, allora tenente colonnello dell'artiglieria, successivamente Ministro della Guerra e poi degli Esteri, e Angelica de Negry della Niella, Vittorio Emanuele Dabormida il 29 agosto del 1859 entr\u00f2 come allievo nella Accademia militare di Torino, uscendone il 15 dicembre 1861 col grado di sottotenente d'artiglieria. Il 2 marzo 1862 entr\u00f2 nello Stato Maggiore di quell'arma, per passare, il 30 marzo 1863, nel 5\u00ba Reggimento d'artiglieria, dove fu promosso luogotenente il 31 dicembre. Dabormida prese parte alla terza guerra di indipendenza, al comando di una colonna di rifornimento di munizioni. Il 24 ottobre 1866 pass\u00f2 al corpo di Stato Maggiore e nel novembre del 1867 entr\u00f2, con gli altri tenenti dello Stato Maggiore, nella Scuola di guerra appena inaugurata. Terminato il corso biennale, divenne, il 28 ottobre 1870, insegnante di storia militare nella stessa scuola. Testimonianza di questa sua attivit\u00e0 \u00e8 il \u201c\"Sunto di lezioni sullo svolgimento storico dell'arte della guerra prima della rivoluzione francese\", che egli stesso scrisse di suo pugno. Nel frattempo, il 26 marzo 1868, era stato promosso capitano nel corpo di Stato Maggiore. Furono anni fecondi per la sua attivit\u00e0 di scrittore: nel 1876 a Torino stampava \"Vincenzo Gioberti e il Dabormida\". Fu spinto a quest'opera dal desiderio di scagionare suo padre dalle accuse che Gioberti gli aveva indirizzato.\nImportanti pubblicazioni.\nIl 30 maggio 1878, promosso maggiore, Dabormida passava alla fanteria. Nello stesso anno pubblicava, a Torino, la prima sua opera di un certo rilievo: \"La difesa della nostra frontiera occidentale in relazione agli ordinamenti militari odierni\". La tradizionale alleanza con la Francia si era ormai sfaldata e si andavano profilando numerose ragioni di attrito, mentre la possibilit\u00e0 di un'alleanza con la Germania e l'Austria appariva lontana. Oggetto dello studio era la possibilit\u00e0 di una guerra contro la Francia, che l'Italia avrebbe corso il rischio di affrontare da sola.\nIl maggiore Dabormida si inseriva in un dibattito in corso nelle alte sfere politiche e militari. Sulla base dell'esperienza dell'epoca napoleonica era comune l'opinione che le Alpi fossero un terreno di difesa trascurabile e che, in caso di guerra, tutti gli sforzi dovessero concentrarsi esclusivamente nella pianura padana. Dabormida sosteneva, invece, che l'arco alpino non era soltanto un ostacolo ritardatore contro un'eventuale aggressione che procedesse dai valichi della frontiera, ma anche un'importante base per impostare una lunga ed ostinata difesa ed una vigorosa controffensiva. Presupponendo un attacco da parte della Francia e considerando la reale superiorit\u00e0 delle forze nemiche rispetto a quelle italiane, sosteneva la necessit\u00e0 di concentrare le operazioni proprio nel massiccio alpino per impedire all'avversario di raggiungere la pianura, dove sarebbe prevalso senza difficolt\u00e0.\nIn zona di montagna la lotta avrebbe potuto raggiungere un equilibrio tra le forze: le difficolt\u00e0 del terreno avrebbero costretto l'esercito francese a marciare in piccole colonne separate e la difesa avrebbe potuto operare con la massa di tutte le sue forze riunite contro singoli contingenti nemici, prima che questi fossero riusciti a riunirsi nella pianura. La natura del terreno era favorevole a questa operazione, in quanto non permetteva ai francesi di attaccare su un numero eccessivo di punti. Dabormida passava poi in rassegna i vari settori delle Alpi occidentali e considerava le varie probabilit\u00e0 d'invasione e le varie possibilit\u00e0 difensive ed offensive nei singoli punti.\nDabormida ufficiale superiore.\nIl 4 agosto 1879, come professore titolare, riprese l'attivit\u00e0 didattica alla Scuola di guerra, fino al luglio 1880. Intanto, nel novembre del 1881, diveniva segretario dell'ufficio del capo di Stato Maggiore, carica che ricopr\u00ec sino al giugno del 1887. Il 19 luglio 1883 era promosso tenente colonnello, poi il 6 giugno 1887 passava a un comando operativo, nel 3\u00ba Reggimento con gli assegni di colonnello, grado a cui fu promosso l'8 aprile 1888. Il 30 marzo 1890, infine, con lo stesso grado, fu addetto al comando del Corpo di Stato Maggiore. Usciva nel 1891 a Roma il suo studio su \"La battaglia dell'Assietta\"\": la sua origine risaliva ad una conferenza commemorativa, affidatagli quando ancora insegnava alla Scuola di guerra, in occasione di un'escursione degli allievi ai luoghi della battaglia. Premessa un'esposizione dell'organizzazione dell'esercito piemontese, Dabormida ne esaminava la situazione specifica nel 1747, poco prima cio\u00e8 della battaglia. Dopo un esame delle condizioni politiche e militari che spinsero i Piemontesi a partecipare alla guerra di successione austriaca, alleati agli Asburgo contro i Franco-spagnoli, descriveva i movimenti di questi ultimi verso il Monginevro e le difficolt\u00e0 di difesa dei Piemontesi. Esse erano aumentate anche dalla diffidenza nutrita dagli austriaci verso i loro alleati e dagli scarsi rinforzi da essi inviati al piccolo esercito sabaudo.\nInoltre la sommossa popolare di Genova del 1747, che aveva costretto gli austriaci ad abbandonare la citt\u00e0 perdendo un importante punto strategico, aveva reso ancor pi\u00f9 vulnerabile la posizione di Carlo Emanuele III. Questi, infatti, si vide costretto a difendersi anche dalla parte della costa ligure, oltre che da quella delle Alpi. Il tono encomiastico nei confronti di Carlo Emanuele III e dell'esercito piemontese non sminuisce la seriet\u00e0 e lo spirito critico dell'opera. Promosso generale di divisione il 4 luglio 1895, Dabormida pass\u00f2 al comando della Brigata Cagliari ed il 12 gennaio 1896 part\u00ec alla testa di una brigata di fanteria per l'Africa, dove era in corso una campagna militare contro le truppe del Negus Menelik II per la conquista dell'Abissinia.\nLa battaglia di Adua.\nAntefatti e strategia d'attacco.\nNegli ultimi giorni di febbraio, l'esercito italiano, stretto d'assedio presso il forte di Macall\u00e8 da parte delle truppe abissine che gi\u00e0 avevano ottenuto un'importante vittoria nel dicembre precedente sull'Amba Alagi annientando la compagnia del maggiore Pietro Toselli, vedeva scarseggiare le vettovaglie. S'imponeva perci\u00f2 la necessit\u00e0 di ritirarsi oppure di tentare, con un'avanzata su Adua, di aprirsi la via pi\u00f9 breve di rifornimento per i magazzini di Adi Ugri e di Asmara. Il governatore della colonia eritrea, il generale Oreste Baratieri era pi\u00f9 favorevole alla ritirata ma, sentito nella sera tra il 28 e 29 febbraio il parere degli altri generali che erano divisi tra scegliere l'attacco o la ritirata, decise infine di affrontare il nemico coi suoi 15.000 uomini contro gli oltre 120.000 di Menelik II.\nNella notte tra il 29 febbraio e il 1\u00ba marzo il generale Baratieri decise di avanzare dalla ben difesa posizione di Sauri\u00e0: l'idea era quella di attirare l'esercito di Menelik, o almeno la sua retroguardia, in uno strenuo combattimento che l'avrebbe visto inevitabilmente capitolare. Fu indotto a compiere questa manovra rischiosa, pur di ingaggiare battaglia, a seguito del telegramma che il Capo del Governo Crispi gli aveva inviato in data 25 febbraio: \u00abCodesta \u00e8 una tisi militare, non una guerra\u00bb. Alle ore 21.00 del 29 febbraio l'esercito si mosse su tre colonne: alla destra marciava la colonna guidata dal generale Vittorio Emanuele Dabormida (2.500 uomini), al centro quella del generale Giuseppe Arimondi (2.500 uomini anch'essa) e alla sinistra quella del generale Matteo Albertone (4.000 uomini).\nFallimento del piano Baratieri.\nNelle intenzioni del comandante, l'arrivo delle teste di colonna sulle posizioni prestabilite sarebbe dovuto avvenire in contemporanea alle ore 5.00 del primo marzo ma, a causa di molteplici disguidi e di erronei collegamenti, le cose andarono molto diversamente. Durante l'avvicinamento, la brigata di Albertone pieg\u00f2 verso quella di Arimondi, che dovette arrestarsi per lasciarla passare. Successivamente la brigata di Albertone, seguendo le indicazioni di alcune guide locali e senza assicurarsi del collegamento con le colonne alla sua destra, avanz\u00f2 per raggiungere quello che a torto credeva costituisse il suo obiettivo, distanziandosi in tal modo enormemente dal resto dello schieramento. L'equivoco nasceva da un errore presente nello schizzo messo a punto da Baratieri, nel quale il colle Enda Chidane Meret, il punto dove dovevano convergere le truppe di Albertone, si trovava nella realt\u00e0 molti chilometri pi\u00f9 a sud-ovest del sito indicato con tale nome nella cartina. Finalmente alle ore 5.30 la colonna di Albertone raggiunse il colle Enda Chidane Meret, ma venne immediatamente avvistata dagli abissini mettendone in allarme l'intero campo, situato a poca distanza.\nSconfitta del generale Albertone.\nSubito gli abissini investirono Albertone: dopo oltre un'ora di valoroso combattimento il battaglione Turitto, avanguardia di Albertone, decimato, fu costretto a ripiegare sul grosso dell'esercito che a sua volta si vide attaccato frontalmente e sul fianco sinistro da 30.000 uomini che cercavano di impedirgli la ritirata. Poco prima delle ore 7.00 Albertone, preoccupato, stil\u00f2 un messaggio per il generale Baratieri, chiedendogli di intervenire. Questi, intuendo l'accaduto, ordin\u00f2 alla brigata guidata da Vittorio Dabormida di procedere verso sud-ovest per andare a sostenere quella di Albertone ed alla brigata di Arimondi di piegare anch'essa verso sinistra in direzione del Monte Rajo. Il generale Dabormida, nel tentativo di alleggerire la pressione su Albertone, spinse la sua brigata nel profondo vallone di Mariam Sciauit\u00f9, dove per\u00f2 and\u00f2 a urtare contro forze nemiche molto superiori. Alle 10.30 la brigata Dabormida, che aveva cercato vanamente di soccorrere Albertone, era a sua volta tagliata fuori dall'esercito abissino.\nDi fatto la battaglia si era ormai scissa in tre scontri separati e indipendenti l'uno dall'altro: al colle Enda Chidane Meret combattevano gli uomini di Albertone, sul Monte Rajo quelli di Arimondi, e infine nel vallone di Mariam Sciauit\u00f9 quelli guidati da Vittorio Dabormida, che tentavano una eroica resistenza. In tutte e tre le posizioni il nemico godeva di una schiacciante superiorit\u00e0 numerica e le colonne italiane, troppo lontane tra loro, non erano in grado di prestarsi reciprocamente alcun aiuto. Alle 10.00, caduti tutti gli ufficiali e perduta l'artiglieria, i pochi superstiti della brigata Albertone, erano costretti a ritirarsi in disordine finch\u00e9 alle 11.00, la brigata fu completamente annientata.\nFine della brigata di Dabormida.\nIl contingente che aveva sconfitto la brigata Albertone si rivolse, a questo punto, contro quella di Arimondi, che si trov\u00f2 a dover sopportare un duplice sforzo. Una parte delle truppe abissine riusciva a incunearsi tra le truppe di Arimondi e quelle di Dabormida, che ancora combattevano con efficienza. I soldati di Arimondi, arroccati sul Monte Rajo, erano in una postazione precaria. Pur consapevoli di questo, attesero sulle loro posizioni l'arrivo di nemici immensamente superiori in numero e che vedevano scomparire allo sguardo per poi riapparire sempre pi\u00f9 vicini ogni volta che ascendevano gli avvallamenti della zona. Le forze abissine investirono la brigata da ogni parte, spezzandone la strenua e tenace resistenza, finch\u00e9 in un paio di ore lo stesso Arimondi trov\u00f2 la morte. L'intera artiglieria fu perduta e i pochi superstiti cercarono disordinatamente una via di fuga.\nLa brigata Dabormida, ultima a resistere, nel vallone di Mariam Sciauit\u00f9, era, nel frattempo, riuscita con molte difficolt\u00e0 a respingere un primo assalto nemico. Dabormida aveva appena inviato la notizia di questo iniziale successo al comandante Baratieri, quando irruppero alle sue spalle gli abissini che avevano appena prima dissolto la colonna di Arimondi sul Monte Rajo. I soldati di Dabormida resistettero per pi\u00f9 di un'ora, mantenendo per quanto possibile la disciplina, mossi anche da coraggio, senso del dovere e spirito di sacrificio, finch\u00e9 il generale, essendo senza notizia di quanto avveniva nel resto del campo di battaglia e vistosi minacciato di accerchiamento, ordin\u00f2 la ritirata. Il troppo tardivo sganciamento non pot\u00e9 compiersi con ordine, tanto pi\u00f9 che Baratieri non aveva dato alcuna disposizione per le linee di ripiegamento. La cavalleria abissina massacr\u00f2 con tremenda violenza la brigata di Dabormida ed il generale stesso al grido di \u00abEbalgume! Ebalgume!\u00bb (\"Falcia! Falcia!\"). Le sue spoglie non furono mai trovate, sebbene suo fratello avesse saputo da un'anziana donna che viveva nell'area che ella aveva offerto acqua a un ufficiale italiano ferito a morte: \"un capo, un uomo grosso con occhiali e orologio e stellette dorate\".\nIl Comune di Padova gli ha dedicato una via.\nNella citt\u00e0 di Torino \u00e8 presente una caserma intitolata a Vittorio Dabormida, ubicata in corso Unione Sovietica 100."}
{"id": "1558190", "revid": "729019", "url": "https://it.wikipedia.org/wiki?curid=1558190", "title": "Heinkel He 70", "text": "L'Heinkel He 70 \"Blitz\" \"(in lingua tedesca fulmine, saetta)\" era un monomotore con configurazione alare ad ala di gabbiano invertita montata bassa, impiegato inizialmente come aereo di linea ed aereo postale dalla Deutsche Luft Hansa (DLH) e successivamente come bombardiere, ricognitore ed aereo da addestramento dalla Luftwaffe durante la seconda guerra mondiale.\nStoria del progetto.\nNel 1931 il Reichsverkehrsministerium (RVM), l'allora ministero dei trasporti della Repubblica di Weimar, contatt\u00f2 sia la Junkers che la Heinkel con la richiesta per la progettazione di un aereo passeggeri e postale da fornire alla neofondata compagnia aerea di bandiera Deutsche LuftHansa (DLH) e che potesse eguagliare le prestazioni dei monomotori di produzione statunitense, il Lockheed Vega e il successivo Lockheed L-9 Orion.\nNello stesso periodo Ernst Heinkel aveva deciso di voler sviluppare un aereo passeggeri che risultasse il pi\u00f9 veloce del mondo, un ambizioso obiettivo guardato con scetticismo sia dall'industria aeronautica tedesca che dalla direzione politica recentemente creata dall'avvento dell'epoca hitleriana. Negli Stati Uniti d'America la Lockheed Corporation aveva gi\u00e0 proposto ai clienti civili il Lockheed Vega, monomotore dalle elevate prestazioni per brevi tratte, progenitore di una fortunata serie che stava cominciando a collezionare primati di velocit\u00e0. Heinkel decise di accelerare i tempi e per il suo progetto si affid\u00f2 allo stesso gruppo di ingegneri che diede alla luce l'Heinkel He 49, tra cui i fratelli Walter e Siegfried G\u00fcnter.\nL'He 70 aveva una struttura che permetteva fino a 5 posti a sedere per i passeggeri e necessitava del solo pilota come membro dell'equipaggio. La sezione passeggeri prevedeva un posto in fila dietro alla postazione di pilotaggio e due file di due posti ciascuno uno di fronte all'altro.\nIl prototipo dell'He 70 venne portato in volo per la prima volta il 1\u00ba dicembre 1932. Il velivolo risult\u00f2 superiore al gi\u00e0 veloce Lockheed L-9 Orion, un monomotore di produzione statunitense che ne era antagonista diretto sia commercialmente, essendo anche acquistato dalla compagnia aerea svizzera Swissair, che tecnicamente. Al momento della sua presentazione il \"Blitz\" si dimostr\u00f2 nettamente superiore ai suoi concorrenti internazionali, soprattutto grazie alla velocit\u00e0 che era in grado di raggiungere, ben 335\u00a0km/h. Nella versione commerciale a quattro passeggeri la velocit\u00e0 di crociera risultava solo di poco inferiore, 320\u00a0km/h, anche se spinta dall'unico motore BMW VI 7,3 sviluppante circa 600 CV. La caratteristica tecnica pi\u00f9 rilevante del progetto He 70 era sicuramente l'ala ellittica, che i fratelli G\u00fcnther gi\u00e0 avevano utilizzato nel B\u00e4umer B II Sausewind, e che divent\u00f2 una firma caratteristica di molti loro progetti successivi.\nI 15 esemplari prodotti in versione civile vennero forniti alla compagnia nazionale Deutsche Luft Hansa (DLH) la quale li utilizz\u00f2 nel periodo tra il 1933 ed il 1937 sia per il collegamento veloce di Berlino con Amburgo e Colonia, sia per la linea diretta Colonia-Amburgo. Per collegare la Germania con la Spagna, nel periodo 1933-1936 la DLH lo utilizz\u00f2 anche nella tratta internazionale Stoccarda-Siviglia.\nNel 1937 il Reichsluftfahrtministerium (RLM), che dal 1935 stava gi\u00e0 ricevendo una fornitura degli He 70 ad uso militare, ordin\u00f2 il trasferimento di tutti gli He 70 dalla DLH alla Luftwaffe. Inizialmente la fornitura militare prevedeva versioni da ricognizione e bombardamento leggero alle quali si sommarono successivamente quelle da collegamento e corriere aereo. Durante la Guerra civile spagnola i reparti volontari della Legione Condor disposero di 28 esemplari impiegati come ricognitori veloci i quali, grazie alla loro elevata velocit\u00e0, venne dato il soprannome di \"Rayo\", \"fulmine\" in lingua spagnola.\nL'He 70 K fu una versione da ricognizione ad alta velocit\u00e0 prodotta in Ungheria su licenza, motorizzata da un Manfred Weiss WM K-14 da 1\u00a0000 CV che non era altro che il francese Gnome-Rh\u00f4ne 14K costruito anch'esso su licenza. Venne utilizzato dalla Magyar Kir\u00e1lyi Honv\u00e9d L\u00e9gier\u0151, la forza aerea ungherese, tra il 1941-1942, nelle prime fasi della seconda guerra mondiale.\nBench\u00e9 l'He 70 fosse utilizzato durante il conflitto solo come addestratore, in pratica fu il primo \"schnellbomber\" in dotazione alla Luftwaffe, capostipite della maggior parte dei bombardieri che parteciparono alla Battaglia d'Inghilterra ed all'attacco di Pearl Harbor.\nLa principale debolezza progettuale dell'He 70 divenne presto evidente. La sua struttura era infatti realizzata in un materiale chiamato \"electron metal\", una lega di magnesio molto leggera e rigida, ma che prendeva spontaneamente fuoco in presenza di aria sufficientemente calda, e l'unico sistema per spegnerla era coprendola di sabbia. Succedeva cos\u00ec che bastava un unico colpo di mitragliatrice leggera per mandare il velivolo completamente in fiamme uccidendone indirettamente l'equipaggio. Per questo motivo l'intera flotta di He 70 della Forza Aerea Ungherese venne messa a terra, sostituita con l'oramai sorpassato Heinkel He 46, un monoplano ad ala alta, fino all'arrivo dei pi\u00f9 moderni caccia Messerschmitt Bf 109 ed in attesa di ricevere i pari ruolo Focke-Wulf Fw 189 Uhu, dei ricognitori da media quota che avrebbero avuto il compito di sostituirli.\nInfluenza in altri progetti.\nL'He 70 \u00e8 noto soprattutto per essere il diretto antenato del pi\u00f9 famoso Heinkel He 111 che utilizzer\u00e0 la stessa fusoliera e forma d'ala in una configurazione a due motori. La loro stretta somiglianza si pu\u00f2 notare soprattutto nei disegni della sezione di coda e della cabina di pilotaggio delle prime versioni dell'He 111. Questo, entrato in servizio nel 1936, sarebbe diventato il pi\u00f9 importante bombardiere dei primi anni della seconda guerra mondiale.\nUn altro progetto all'avanguardia della Heinkel fu anche l'He 112, modello che partecipo' al bando di concorso indetto dall'RLM per la fornitura del primo aereo da caccia monoplano della Luftwaffe e dal quale usc\u00ec sconfitto nel confronto con il Messerschmitt Bf 109. Nonostante ci\u00f2 l'He 112 fu prodotto in piccole quantit\u00e0 dimostrando anche in questo caso la bont\u00e0 delle idee espresse nel progetto originale dell'He 70. Il caccia era sostanzialmente una versione in scala ridotta dell'He 70 condividendo la costruzione completamente metallica delle ali, in questo caso ad ali di gabbiano rovesciate.\nLe esperienze sul He 70 sfociarono anche nella realizzazione di un aereo ad uso civile a lungo raggio nato da una specifica emessa nel 1937 dalla Deutsche LuftHansa, l'He 116, anche in questo caso notevolmente somigliante nella struttura alare e di coda. Il nuovo modello, un quadrimotore, venne utilizzato sia come aereo da trasporto che postale, sia in territorio nazionale che nel Manchukuo, e come fotoricognitore dalla Luftwaffe.\nGli studi effettuati dagli ingegneri giapponesi sull'He 70 inviato dagli alleati tedeschi portarono alla progettazione dell'Aichi D3A \"Val\", un bombardiere leggero imbarcato destinato alla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese. Il Val condivideva con l'He 70 la similarit\u00e0 progettuale della caratteristica ala di forma ovale montata bassa sulla fusoliera. Questa era solo una delle numerose soluzioni tecniche trasferite grazie alla collaborazione con i progettisti Heinkel con l'industria aeronautica giapponese.\nL'He 70 viene ritenuto possibile fonte ispiratrice anche di un altro celebre velivolo, il britannico Supermarine Spitfire, dotato anch'esso di un'ala a pianta ellittica. A sostegno di questa ipotesi si cita la presenza di un He 70 G sperimentale motorizzato Rolls-Royce Kestrel che effettuava prove di volo nei cieli d'Inghilterra nello stesso periodo di sviluppo dello \"Spit\"."}
{"id": "1558199", "revid": "26630", "url": "https://it.wikipedia.org/wiki?curid=1558199", "title": "Torrano", "text": "Torrano \u00e8 una frazione del comune italiano di Pontremoli, nella provincia di Massa-Carrara.\nGeografia fisica.\nIl borgo \u00e8 situato alle pendici orientali del Monte Burello, nella valle del torrente Gordana. La frazione \u00e8 divisa in due borgate, \"Torrano Chiesa\" e \"Torrano Valle\", gi\u00e0 denominate \"Torrano di Sopra\" e \"Torrano di Sotto\".\nMonumenti e luoghi d'interesse.\nLa chiesa principale di Torrano, dedicata a san Geminiano, \u00e8 documentata sin dal XIII secolo come piccola cappella, al tempo unita in parrocchia con Cavezzana Gordana e dipendente dalla pieve di Saliceto. Elevata a parrocchiale nel XVII secolo, se ne conserva la documentazione d'archivio a partire dal 1681. Ampliata nel corso degli anni, \u00e8 stata oggetto di restauro conservativo nel 2012. All'interno \u00e8 conservato un tabernacolo di Desiderio da Settignano risalente al 1553.\nNella borgata di Valle si trova un oratorio dedicato alla Santissima Immacolata."}
{"id": "1558201", "revid": "767487", "url": "https://it.wikipedia.org/wiki?curid=1558201", "title": "Signorina Effe", "text": "Signorina Effe \u00e8 un film italiano drammatico, del 2007, diretto dalla regista Wilma Labate. Il film \u00e8 stato ispirato dal documentario \"Signorina Fiat\" di Giovanna Boursier.\nTrama.\nEmma Martano, nata da famiglia operaia di origine meridionale trapiantata a Torino, \u00e8 impiegata alla FIAT nel settore informatico. Ha lavorato fin da piccola per cercare di emanciparsi, ora sta per laurearsi in matematica ed \u00e8 prossima a sposare Silvio, un dirigente dell'azienda torinese, vedovo, con una figlia. \u00c8 il settembre 1980, la FIAT annuncia che licenzier\u00e0 quindicimila operai ed ha inizio il lungo durissimo sciopero che durer\u00e0 35 giorni. Nello sciopero conosce Sergio, operaio con il quale vive un'intensa ma breve storia d'amore. Questo flirt destabilizzer\u00e0 i suoi propositi di scalata sociale ed emancipazione, nonch\u00e9 di matrimonio."}
{"id": "1558202", "revid": "1005847", "url": "https://it.wikipedia.org/wiki?curid=1558202", "title": "Provincia di Huaral", "text": "La provincia di Huaral \u00e8 una provincia del Per\u00f9, situata nella regione di Lima.\nGeografia antropica.\nSuddivisioni amministrative.\n\u00c8 divisa in 12 distretti (comuni)"}
{"id": "1558207", "revid": "22356", "url": "https://it.wikipedia.org/wiki?curid=1558207", "title": "Castorimorpha", "text": "I Castorimorfi (Castorimorpha ) sono un sottordine dell'ordine dei Roditori che comprendono i castori, i gopher dalle tasche e i ratti canguro.\nDescrizione.\nQuesto sottordine nonostante sia rappresentato da forme con abitudini e caratteri morfologici esterni notevolmente diversi tra loro, si distingue per diverse peculiarit\u00e0 del cranio che hanno inequivocabilmente garantito l'esistenza di questo gruppo in qualsiasi classificazione precedente e che \u00e8 stata rafforzata anche dalle ricerche filogenetiche moderne, confermando che le caratteristiche comuni sono ereditate da un unico antenato piuttosto che assimilate da convergenza evolutiva. Il cranio presenta il foro infra-orbitale insolitamente canalizzato, predisposto al solo passaggio di fasci nervosi, la disposizione del muscolo massetere \u00e8 di tipo sciuromorfo (\"Fig.1\"), mentre la mandibola \u00e8 tipicamente sciurognata (\"Fig.2\"). \u00c8 sempre presente un premolare su ogni semi-arcata, mentre i due piccoli ossicini dell'orecchio, l'incudine ed il martello, non sono fusi tra loro.\nEsternamente le tre famiglie viventi sono notevolmente diverse tra loro, i Castoridi con un corpo adattato alla vita acquatica, i Geomidi a quella sotterranea mentre gli Eteromiidi all'andatura saltante tipica delle forme viventi nelle zone aride.\nDistribuzione.\nIl sottordine \u00e8 diffuso nell'ecozona Olartica e nella parte settentrionale di quella neotropicale.\nTassonomia.\nI Castorimorfi comprendono 3 famiglie viventi ed almeno 6 estinte:"}
{"id": "1558208", "revid": "149726", "url": "https://it.wikipedia.org/wiki?curid=1558208", "title": "Castorimorfi", "text": ""}
{"id": "1558209", "revid": "1005847", "url": "https://it.wikipedia.org/wiki?curid=1558209", "title": "Provincia di Ca\u00f1ete", "text": "La provincia di Ca\u00f1ete \u00e8 una provincia del Per\u00f9, situata nella regione di Lima. Ca\u00f1ete \u00e8 culla e capitale dell'Arte Nera del Peru.\nGeografia antropica.\nSuddivisioni amministrative.\n\u00c8 divisa in sedici distretti (comuni):"}
{"id": "1558210", "revid": "287204", "url": "https://it.wikipedia.org/wiki?curid=1558210", "title": "Cattedra (cristianesimo)", "text": "La cattedra, nelle chiese cristiane, \u00e8 trono sul quale siede il vescovo e, nel caso del cattolicesimo, anche il papa, vescovo di Roma (la cattedra papale si trova nella basilica lateranense). \nEssa \u00e8 il simbolo della potest\u00e0 e della responsabilit\u00e0 del vescovo; da quel seggio infatti il Vescovo presiede l'assemblea liturgica e spiega le Sacre Scritture, rappresentando Cristo stesso.\nIn senso pi\u00f9 ampio, \"cattedra\" indica la funzione di insegnamento del vescovo: ci\u00f2 discende dall'uso antico, sicuramente attestato nei vangeli, secondo il quale chi insegnava non si metteva in piedi, come succede spesso oggi, ma in posizione seduta.\nLa chiesa cattolica celebra la festa della cattedra di San Pietro, nella quale fa memoria del dono fatto da Ges\u00f9 a Pietro e ai suoi successori i papi di proporre una dottrina di fede ferma e sicura.\nEtimologia e storia.\nIl termine deriva dal greco \"\u03ba\u03b1\u03b8\u03ad\u03b4\u03c1\u03b1\" (\"cath\u00e8dra\") attraverso il latino \"cath\u0115dra\" (\"c\u00e0thedra\"), col significato di \"luogo su cui ci si siede\", cio\u00e8 \"seggio\", in riferimento ad una sedia con spalliera e senza braccioli tipicamente utilizzata dai filosofi per tenere le loro lezioni. Appunto da questo significato di cattedra viene l'espressione latina \"ex cathedra\", per indicare l'infallibilit\u00e0 pontificia, quando parla come \"dottore universale\".\nEssa era posta fin dall'epoca paleocristiana nel mezzo dell'abside delle basiliche, in fondo all'area riservata ai presb\u00ecteri, detta presbiterio; la sua posizione corrispondeva a quella del praetor o del quaestor nelle basiliche civili romane. Era affiancata su ambo i lati, ancorch\u00e9 a un livello pi\u00f9 basso, dai banchi ove stavano i sacerdoti che assistevano il vescovo, corrispondenti ai posti degli assessori nella basilica civile; detti banchi formavano insieme alla cattedra una struttura detta \"synthronon\".\nLe cattedrali.\nLa chiesa sede della cattedra \u00e8 la chiesa madre della diocesi, che dal nome cattedra assume il nome di cattedrale, intesa come la chiesa che contiene la cattedra vescovile: cattedrale non \u00e8 sinonimo di duomo, che pu\u00f2 essere chiesa principale di una citt\u00e0 anche se non \u00e8 sede vescovile."}
{"id": "1558212", "revid": "828781", "url": "https://it.wikipedia.org/wiki?curid=1558212", "title": "Puerto Escondido", "text": "Puerto Escondido \u00e8 una localit\u00e0 balneare messicana, nello stato di Oaxaca: \u00e8 sull'oceano Pacifico, tra le citt\u00e0 di Santa Mar\u00eda Huatulco e Acapulco.\nStoria.\nFondata nel 1928 come centro per il commercio del caff\u00e8, nel 2010 la sua popolazione ammontava a abitanti.\n\u00c8 presente una gremita comunit\u00e0 italiana, essendo aumentata la fama di questo luogo dopo la pubblicazione dell'omonimo libro di Pino Cacucci e la proiezione del film \"Puerto Escondido\", di Gabriele Salvatores.\nGeografia fisica.\nLa costa di Puerto Escondido \u00e8 molto frastagliata e presenta piccole baie e insenature, oltre alla lunga e famosissima Playa Zicatela, nota in tutto il mondo per gli annuali campionati di surf."}
{"id": "1558213", "revid": "2056951", "url": "https://it.wikipedia.org/wiki?curid=1558213", "title": "Vanna Busoni", "text": "Figlia dell'attore e doppiatore Manlio Busoni, \u00e8 socia in esclusiva della CVD come doppiatrice dal 1980.\nBiografia.\nHa recitato nel 1976 in \"La casa dalle finestre che ridono\" dove interpreta il ruolo di un'insegnante. Ha partecipato anche a molti spettacoli di teatro. Si \u00e8 poi impegnata principalmente nel doppiaggio, dove ha prestato la voce ad Hunter Tylo (Taylor Hayes) nella soap opera \"Beautiful\"."}
{"id": "1558215", "revid": "767487", "url": "https://it.wikipedia.org/wiki?curid=1558215", "title": "Y\u014dko Takahashi", "text": "Takahashi ha anche inciso un altro singolo per uno dei film di animazione sempre per la serie \"Evangelion\"; il brano in questione \u00e8 \"Tamashii no rufuran\" (trad. \"Il ritornello dell'anima\") il cui videoclip, in onda solo sulle emittenti nipponiche, \u00e8 stato girato (dal vero, non in animazione) da Hideaki Anno, regista del film e della serie in questione."}
{"id": "1558216", "revid": "729019", "url": "https://it.wikipedia.org/wiki?curid=1558216", "title": "Stazione di San Don\u00e0 di Piave-Jesolo", "text": "La stazione di San Don\u00e0 di Piave-Jesolo \u00e8 una stazione ferroviaria a servizio della citt\u00e0 di San Don\u00e0 di Piave, posta sulla linea Venezia-Trieste. Serve inoltre la localit\u00e0 balneare di Jesolo e l'intero comprensorio del Basso Piave.\nStoria.\nNel 2009, in previsione della ristrutturazione dei servizi di cui al Sistema Ferroviario Metropolitano Regionale \u00e8 stato attuato uno spostamento della stazione qualche centinaio di metri pi\u00f9 a est in direzione Trieste.\nVerso la fine del 2014 \u00e8 stata annunciata la sostituzione dell'Apparato Centrale Elettrico a leve individuali con un moderno Apparato Centrale Elettrico a Itinerari.\nStrutture ed impianti.\nIl piazzale \u00e8 dotato di tre binari passanti; fino a qualche anno fa era presente uno scalo merci, la cui area \u00e8 stata impiegata per un parcheggio, gestito dalla Metropark.\nLa circolazione dei treni viene gestita tramite un banco di manovra tipo ACEI, telecomandato dall'ACC di Mestre.\nLa stazione \u00e8 dotata di un bar e di un servizio automatico di distribuzione di cibo e bevande. \u00c8 presente una biglietteria con personale.\nMovimento.\nLa stazione \u00e8 servita da treni regionali operati da Trenitalia nell'ambito del contratto di servizio stipulato con la Regione Veneto,e da treni a lunga percorrenza InterCity e Frecciarossa\nServizi.\nLa stazione dispone dei seguenti servizi:\nInterscambi.\nDal lato opposto rispetto al fabbricato viaggiatori \u00e8 presente una fermata ATVO raggiungibile tramite il sottopassaggio di stazione."}
{"id": "1558218", "revid": "610351", "url": "https://it.wikipedia.org/wiki?curid=1558218", "title": "Chayanne", "text": "\u00c8 uno degli artisti pi\u00f9 conosciuti nel suo paese, con oltre 50 milioni di copie di album vendute nel mondo. Il suo pseudonimo deriva da una serie televisiva western, \"Cheyenne\" (interpretata da Clint Walker ed in onda dal 1955 al 1963), che sua madre era solita guardare.\nBiografia.\nOrigini.\nNato a R\u00edo Piedras in Porto Rico il 28 giugno 1968, si trasferisce da bambino con la famiglia a San Lorenzo.\nAlla fine degli anni settanta, prova a fare un'audizione per entrare nel gruppo musicale Menudo ma viene scartato perch\u00e9 troppo giovane. Nel 1978 viene per\u00f2 scelto per far parte dei Los Chicos, gruppo rivale dei Menudo, con i quali incide numerosi singoli di successo e riesce ad acquistare una buona fama nell'America Latina.\nCarriera solista.\nNal 1984, allo scioglimento dei Los Chicos, Chayanne intraprende la carriera solista, firmando un contratto con la RCA Ariola e pubblicando il suo primo album, \"Chayanne es mi Nombre\", in quello stesso anno. Con questo album riscuote un modesto successo, e ne pubblica un secondo nel 1986, \"Sangre Latina\". Nel 1988 cambia etichetta e firma un contratto con la Sony Music realizzando il suo terzo eponimo album, \"Chayanne\", che viene promosso da singoli di successo come \"Tu pirata soy yo\", \"Fuiste un trozo de hielo en la escarcha\" e \"Este ritmo se baila as\u00ed\". In quello stesso anno diventa testimonial dell'azienda Pepsi. Il quarto album \u00e8 dell'anno successivo, 1989, e si intitola \"Chayanne\", esattamente come il precedente. Contiene hit come \"Fiesta en Am\u00e9rica\", per la quale ha ricevuto la nomination a un Grammy, e la ballatta \"Peligro de amor\".\nNel 1990 produce invece : \"Tiempo de vals\", anch'esso contenente hit come \"Completamente enamorados\" (tra gli autori della quale spicca anche il nome di Eros Ramazzotti) e \"Dar\u00eda cualquier cosa\". Questo lavoro viene seguito nel 1992 da \"Provocame\", che contiene una cover del brano erotico \"Je t'aime... moi non plus\" di Serge Gainsbourg, rintitolata \"Exxtasis\", cantata in duo con Natalie. Nel 1994 arriva \"Influencias\", un album-omaggio alle sue influenze musicali, e nel 1996 \"Volver a nacer\".\nNel 1998 riceve un'altra nomination ai Grammy Awards per l'album \"Atado a tu amor\", e in seguito continua a mietere successi con altri nuovi album e vecchie raccolte. Nel 1999 duetta con Anna Oxa in \"Camminando camminando\" con la quale partecipa al Festivalbar 1999. Nel 2000 pubblica il nuovo album \"Simplemente\" il cui primo singolo estratto \u00e8 \"Boom boom\", con cui in estate prende parte al Festivalbar. Nel 2005 gira in tour con il messicano Alejandro Fern\u00e1ndez e il portoricano Marc Anthony.\nNell'aprile del 2007 pubblica il suo tredicesimo album, \"Mi tiempo\", che debutta alla posizione numero 2 della \"Top Latin Album chart\" vendendo 17.000 copie nella sua prima settimana. Il primo singolo estratto, \"Si nos quedar\u00e1 poco tiempo\" raggiunge la vetta della classifica \"Hot Latin Tracks\". Nell'ottobre del 2007 inizia un tour in America Latina. In Argentina deve per\u00f2 sospendere alcuni concerti perch\u00e9 si ammala, ma il 28 ottobre 2007, in Uruguay, tiene un concerto riempiendo lo stadio pi\u00f9 grande della capitale.\nCarriera da attore.\nNegli anni ottanta Chayanne recita in varie soap opera ed \u00e8 co-protagonista della serie \"Generaciones\" accanto a Luis Antonio Rivera.\nNel 1994 interpreta se stesso nella telenovela \"Volver a empezar\", quindi prende parte alla soap opera \"Prov\u00f3came\". Nel 1998 partecipa poi a un film in inglese, \"Dance with me\" e appare nella serie televisiva \"Ally McBeal\".\nNel 2008 \u00e8 protagonista della miniserie \"Gabriel\", prodotta dalla tv ispanica di Miami MegaTv. \u00c8 la prima miniserie in alta definizione girata da una tv ispanica degli Stati Uniti d'America e la pi\u00f9 costosa della storia della televisione statunitense di lingua spagnola, mentre Chayanne risulta l'artista pi\u00f9 pagato del 2008 della tv ispanica. Nella serie interpreta un malinconico vampiro di 300 anni, Gabriel, coinvolto in storie d'amore, giustizia e vendetta tra il presente e l'epoca coloniale. La serie \u00e8 stata girata a Miami, Venezia e San Juan. Appare anche nella seconda stagione della telenovela \"Los \u00fanicos\" (2012).\nVita privata.\n\u00c8 sposato con Marilisa (che partecip\u00f2 a Miss Venezuela 1988) e ha due figli, Lorenzo Figueroa (nato nell'agosto del 1997) e Isadora Sofia Figueroa (nata nel dicembre del 2000)."}
{"id": "1558219", "revid": "327794", "url": "https://it.wikipedia.org/wiki?curid=1558219", "title": "Proposizione oggettiva", "text": "La proposizione oggettiva \u00e8 una proposizione subordinata che sostituisce un complemento oggetto della proposizione principale. Ci\u00f2 che viene indicato sotto forma di complemento oggetto in una frase semplice, pu\u00f2 infatti essere espresso con un'intera frase, come accade nel secondo esempio:\nLa coppia di enunciati mostra come il complemento oggetto (\"le nostre preoccupazioni\") venga sostituito dalla subordinata (\"che siamo preoccupati\").\nPu\u00f2 essere all'indicativo quando indica fatti reali e in altri modi quando indica fatti non sicuri. In questo caso si useranno, a seconda del contesto, il congiuntivo ed il condizionale secondo le loro regole di uso:\n\u00c8 introdotta da verbi di vario tipo nella principale, di cui si propongono alcuni esempi:\nIn tutti questi casi, abbiamo incontrato dei verbi coniugati nella secondaria: si tratta della proposizione oggettiva esplicita.\nQuando il soggetto della frase principale e della frase secondaria coincidono, avremo una subordinata oggettiva implicita, formata con l'uso dell'infinito.\nLa subordinata oggettiva implicita \u00e8 possibile, in alcuni casi, anche quando non si ha la concordanza di soggetti tra principale e subordinata:\nA seconda del verbo, la proposizione oggettiva implicita pu\u00f2 essere introdotta da \"di\"."}
{"id": "1558220", "revid": "161374", "url": "https://it.wikipedia.org/wiki?curid=1558220", "title": "Ordine degli Ospedalieri Antoniani", "text": ""}
{"id": "1558222", "revid": "2047062", "url": "https://it.wikipedia.org/wiki?curid=1558222", "title": "Combo Record", "text": "La Combo Record (nota anche come Societ\u00e0 Trevisan Combo Record o Combo) \u00e8 stata una casa discografica italiana attiva negli anni sessanta e settanta del XX secolo.\nStoria.\nLa Combo venne fondata dal discografico Mario Trevisan nel 1958, dopo il suo abbandono dalla Fonit a seguito dell'unione con la Cetra; tra i soci vi era inoltre Gorni Kramer.\nLa sede dell'etichetta era dapprima in corso Europa 16, e poi in via san Martino 5/7 a Milano; tra gli arrangiatori che lavoravano con la Combo \u00e8 particolarmente noto il chitarrista jazz Mario Trama, autore di alcuni manuali didattici per la chitarra.\nAnche se, soprattutto alla fine degli anni sessanta, era specializzata nel riproporre cover di canzoni famose eseguite da gruppi sconosciuti, la Combo scopr\u00ec e lanci\u00f2 anche alcuni artisti di un certo rilievo, come Riz Samaritano, Noris De Stefani, Matteo Salvatore, Manuel Canela, Tony Renis e I Gufi; inoltre incisero per l'etichetta Cristina Jorio e i Trolls di Pino Scarpettini.\nTra le manifestazioni e i festival a cui ha partecipato sono da ricordare l'edizione del 1959 del Festival di Sanremo, in cui partecip\u00f2 Anna D'Amico con \"Cos\u00ec cos\u00ec\", l'edizione di Un disco per l'estate 1964, in cui partecip\u00f2 Noris De Stefani con \"Tu mi ascolti come un disco\" e l'edizione di Un disco per l'estate 1965, in cui sempre la De Stefani present\u00f2 \"La lalala\".\nCome molte altre etichette, anche la Combo provvedeva a distribuire i dischi di case discografiche minori, tra cui la R.T.Club.\nDiscografia.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul solco di fine traccia del vinile)."}
{"id": "1558225", "revid": "33277", "url": "https://it.wikipedia.org/wiki?curid=1558225", "title": "Ordine di Altopascio", "text": ""}
{"id": "1558229", "revid": "305330", "url": "https://it.wikipedia.org/wiki?curid=1558229", "title": "Caenolestes convelatus", "text": "L'opossum toporagno settentrionale (\"Caenolestes convelatus\", Anthony, 1924) \u00e8 un marsupiale americano della famiglia Caenolestidae.\nDescrizione.\nL'aspetto \u00e8 simile a quello delle altre specie dello stesso genere e in particolare, a \"C. caniventer\", dal quale si distingue per la maggiore dimensione dei molari e le ridotte dimensioni o la totale assenza della finestra antorbitale. Le misure caratteristiche della specie sono riportate qui.\nDistribuzione e habitat.\nLa specie \u00e8 stata osservata in due zone distinte, poste l'una in Ecuador e l'altra in Colombia.\nBiologia.\nCome le altre specie dello stesso genere, si nutre di insetti, di piccoli vertebrati e di prodotti vegetali; \u00e8 un animale notturno e solitario che vive al suolo.\nConservazione.\nLa \"IUCN red list\" considera questa specie a minimo rischio di estinzione."}
{"id": "1558230", "revid": "256896", "url": "https://it.wikipedia.org/wiki?curid=1558230", "title": "Canonici Regolari Agostiniani", "text": ""}
{"id": "1558231", "revid": "13609502", "url": "https://it.wikipedia.org/wiki?curid=1558231", "title": "Spoleto Festival", "text": ""}
{"id": "1558232", "revid": "767487", "url": "https://it.wikipedia.org/wiki?curid=1558232", "title": "Scuola di Manchester (antropologia)", "text": "Nelle scienze etnoantropologiche \u00e8 nota come Scuola di Manchester la corrente teorica che ruotava attorno al Dipartimento di Antropologia sociale dell'Universit\u00e0 di Manchester fondato nel 1947 da Max Gluckman. \nFu determinante negli anni 1950 e 1960 la spallata teorica che questa scuola port\u00f2 al dominante Funzionalismo, specialmente nell'antropologia anglosassone. \nLe caratteristiche fondamentali dell'approccio proposto da questi antropologi erano:\nMolti degli antropologi considerati appartenenti a questa scuola teorica provenivano dalla ricerca in area africana, in particolare dall'esperienza del Rhodes-Livingstone Institute, come Victor Turner, Fredrik Barth, James Clyde Mitchell e lo stesso Gluckman che era direttore dell'istituto situato nella capitale della Rhodesia, Lusaka. Altri studiosi, soprattutto Edmund Leach, non appartennero n\u00e9 al Rhodes-Livingstone Institute n\u00e9 all'Universit\u00e0 di Manchester ma, data l'affinit\u00e0 teorica e l'intenso dialogo (talvolta anche scontro) con gli antropologi mancuniani, essi vengono associati a tale scuola.\nLa situazione storica del processo di decolonizzazione africana fu una delle cause che portarono all'abbandono del vecchio stile antropologico che tendeva a rappresentare etnograficamente le societ\u00e0 studiate come tradizionali, statiche e immutabili. Il tema dell'incontro con altre culture e dei mutamenti socioculturali che ne conseguono divenne giocoforza fondamentale in un contesto in profonda trasformazione come quello dell'Africa subsahariana."}
{"id": "1558233", "revid": "599013", "url": "https://it.wikipedia.org/wiki?curid=1558233", "title": "Scuola di Manchester", "text": ""}
{"id": "1558234", "revid": "1305772", "url": "https://it.wikipedia.org/wiki?curid=1558234", "title": "Disponibilit\u00e0 (disambigua)", "text": "Con il termine disponibilit\u00e0 si intende:\nLa prima \u00e8 di gran lunga l'accezione pi\u00f9 corretta e pi\u00f9 generale, le due successive sono semplicemente \"casi particolari\" della prima."}
{"id": "1558235", "revid": "260676", "url": "https://it.wikipedia.org/wiki?curid=1558235", "title": "I Ragazzi del Sole", "text": "I Ragazzi del Sole sono stati un gruppo musicale torinese di musica beat formatosi nel 1965. Le loro sonorit\u00e0 erano inizialmente legate al versante pi\u00f9 psichedeliche e garage beat, per poi passare, negli anni '70, a generi pi\u00f9 melodici della canzone italiana.\nStoria de I Ragazzi del Sole.\n1965: The Sun Boys.\nCome molti gruppi nati negli anni sessanta, anche I Ragazzi del Sole nascono da un gruppo di amici influenzati dalla musica beat inglese: iniziano a suonare nelle prime serate \"cover\" dei Beatles e dello Spencer Davis Group con il nome \"The Sun Boys\", che viene in seguito tradotto; il nome, nasce durante il primo viaggio di trasferimento per andare a suonare a Laigueglia: \"c'era il sole ed era una giornata stupenda\" promotori il chitarrista Danilo Pennone che assumer\u00e0 il ruolo di Caporchestra e curatore dei contratti discografici e di lavoro ed il batterista Arcangelo Aluffi, che suonarono per un certo periodo nell'orchestra di Andrea Mingardi; il cantante Pierfranco Colonna aveva soggiornato per parecchi mesi in Inghilterra e conosce bene l'inglese e la musica beat. L'organista Bettini Piercarlo aveva suonato in pubblico con qualche gruppo tipo Danilo e i Draghi, e faceva le prove con I Cobra di Torino.\n1966-1967: \"Atto Di Forza N\u00b010\".\nVengono scoperti dal discografico svizzero Walter Guertler, che propone loro un contratto con una delle sue etichette, la Jolly, per cui incidono un 45 giri intitolato \"Se mi chiamerai/Non ridere di me\" (Jolly Hi-Fi Records, 1966) ed l'album omonimo che, oltre alle due canzoni del singolo, contiene alcune \"cover\", sia in lingua italiana che in inglese: e se \"Chi pu\u00f2 dirmi\" era la versione in italiano di \"Keep on Running\" dello Spencer Davis Group, \"Se mi chiamerai\" riprendeva \"Tell 'Em You Never Will\" di Harry Woods e \"Non ridere di me\" era \"Laugh at Me\" di Sonny Bono, tra le cover in inglese c'erano \"We Gotta Get Out of This Place\" di Shorty &amp; Enchanting Souls/the Animals, \"Get Off My Cloud\" e \"Satisfaction\" dei Rolling Stones e \"Gloria\" dei Them ed altre.\nIl cantante Pierfranco Colonna abbandona per\u00f2 il gruppo, a causa di scelte diverse in contrapposizione con il chitarrista Danilo Pennone. Si dedica in seguito alla carriera solista (con il nome d'arte Pierfranco Colonna), e viene sostituito dapprima da Mario Di Bari (che rimane pochi mesi senza incidere alcun disco, passando poi ai Cocks) e poi da Paolo Melfi, proveniente da i Caimani (che hanno conosciuto durante un loro concerto al \"Crazy\" di via Galliari a Torino), che entra nel complesso il 16 giugno 1966; il gruppo cambia casa discografica e passa all'Ariston Records, per cui incidono la loro canzone di maggior successo, \"Atto di forza n\u00b0 10\" (Ariston Records, 1966), che descrive le lotte tra le bande di strada giovanili (sul retro del 45 giri vi \u00e8 una \"cover\" di \"Something you got\" di Wilson Pickett, intitolata \"So che tu non credi\"). Anche se il singolo non vide l'appoggio diu radio e TV, il brano vendette molto bene, garantendo alla band un tour italiano con molte date, e concerti al fianco di The Primitives, The Sorrows, Ricky Shayne e Patrick Samson. Il tour comprese anche il tempio della musica bitt in Italia, che era il Piper Club di Roma e poi negli omologhi di Milano, Viareggio e Torino. Da ricordare le partecipazioni in RAI a \"Settevoci\" con Pippo Baudo e \"Chi ti ha dato la patente?\" con Mascia Cantoni.\nCon il disco successivo, \"Il gatto di notte/...e la terra si allontana\" (Ariston Records, 1967), si avvicinano alle sonorit\u00e0 psichedeliche, utilizzando uno strumento inventato da loro, il \"tubifon\" (un tubo di alluminio piatto con una corda di metallo) , ma riscuotono meno successo del precedente: il lato B \u00e8 particolarmente interessante, in quanto racconta di un gruppo di astronauti che si perdono nello spazio (ben prima del successo di \"Space Oddity\" di David Bowie).\n\"Non c'\u00e8 tempo di aspettare\" \u00e8 l'ultimo 45 giri per la Ariston: deve essere scelta come sigla per il programma televisivo \"Lei non si preoccupi\" ma all'ultimo momento viene scelto un altro brano, anche se sulla copertina del 45 giri la scritta rimane (sul retro l'ennesima versione italiana di \"Happy together\" dei Turtles \u00e8 cantata dall'organista Bettini); ci\u00f2, insieme ad altre tensioni latenti, provoca un grosso litigio tra il chitarrista Danilo Pennone e gli altri membri del complesso, che porta Pennone a impossessarsi del nome, in quanto caporchestra e promotore del gruppo.\nIl resto della band continuarono ad usare lo stesso nome per un certo periodo, nonostante le diffide di Pennone (sostituito alla chitarra da Giorgio Marotti), cambiando poi il nome in \"Spirale 20\" e diventando nel 1969 il gruppo di accompagnamento di Lillian, cantante che incide alcuni 45 giri per la Durium; si sciolgono poi a dicembre del 1970, e Melfi entra nei Volti '70.\n1968-1969: La Kansas Records ed I Ragazzi del Sole di Danilo Pennone.\nNascono nel tempo con lo stesso nome, ma con altri componenti, svariate formazioni tra cui Furio Chirico (poi batterista nei The Trip e negli Arti e mestieri), sostituito in seguito da Valerio Liboni, Carlo Lena, Celestino Scaringella, Giovanni Foresti.\n1970-1979: Il periodo melodico.\nNel 1970 entreranno nel gruppo due musicisti eporediesi, Lorenzo Avico e Roberto Valle.\nNel 1971, dopo l'uscita dei musicisti confluiti ne La Strana Societ\u00e0, Danilo Pennone chiama a sostituirli Piero Damosso alla voce, Cesare Plantulli alla batteria e Beppe Casellato, suo collaboratore e collega nella DKF Folklore, al basso.\nQuesti nuovi Ragazzi del Sole cambiano genere, diventando pi\u00f9 melodici e pubblicando un secondo album, oltre ad alcuni 45 giri fino al 1983 (che la Giallo Records ha raccolto in un CD intitolato C'era il sole ed eravamo ragazzi), avvicinandosi con \"To find my way\" persino alla discomusic; Pennone, che lascer\u00e0 il gruppo nel 1973 (cedendo ad Avico i diritti per l'utilizzo del nome), continuer\u00e0 a lavorare nel mondo musicale, lavorando nello studio di registrazione \"Format\" di Torino e collaborando con Paolo Conte per le registrazioni dei suoi primi due album (suona il contrabbasso e la chitarra ed \u00e8, insieme a Happy Ruggiero, il tecnico del suono; alla batteria un altro elelmento del gruppo, Louis Atzori), con i Dedalus e con i Living life per il loro album \"Left: from experience to experience\" nel quale partecipa Bettini Piercarlo in veste di pianista.\nI Ragazzi del Sole dopo il tramonto.\nNel 1990, in occasione della partecipazione di Melfi come concorrente al rifacimento dei quiz Lascia o raddoppia? (condotto da Giancarlo Magalli e Bruno Gambarotta ed in onda su Raiuno), i Ragazzi del sole si riformano (con Andreozzi Adalberto alla chitarra) e altri elementi. Per l'occasione, eseguono \"So che tu non credi\": la riunione, per\u00f2, rester\u00e0 un fatto isolato.\nPiercarlo Bettini non partecip\u00f2 perch\u00e9 impegnato in Svizzera nello studio DINEMEC di Ginevra, in una registrazione con il chitarrista Steve Howe degli Yes, per l'incisione di un CD intitolato \"Seraphim\", con una sua composizione \"The substance of Star\", e altre due composizioni con Paul Sutin e Steve Howe: \"A Venetian Passage\" e \"Seraphim, ed infine un'altra con Paul Sutin intitolata \"Passione Magica\".\nNel 1997 Melfi incider\u00e0 un CD, con la collaborazione di Pennone, Liboni (batterista in un periodo successivo a quello in cui era presente Melfi) e Marco Bonino, per la DV More Record intitolato I Ragazzi del Sole - Il meglio, in cui vi sono otto vecchi successi riarrangiati, due canzoni degli anni '60 del repertorio di altri gruppi (\"Chi pu\u00f2 dirmi\" e \"Quando un uomo non sa amare\") e quattro inediti.\nI singoli componenti continuano l'attivit\u00e0 musicale: Paolo Melfi il 17 novembre 2006 ha festeggiato il suo sessantesimo compleanno con un grande concerto gratuito che si \u00e8 tenuto al \"Magazzino di Gilgamesh\" a Torino, con il suo gruppo Paolo Melfi Swing Quartet, ovvero, gli Unit Four, mentre Arcangelo Aluffi \u00e8 invece il batterista dei Contromano, gruppo che suona \"cover\" di brani rock'n'roll; Piercarlo Bettini ha suonato le tastiere nel gruppo di rock progressivo dei Living life fino al 1975, ha partecipato ad altri progetti tra i quali il Music Festival di Montreux nel 1989 con Paul Sutin e altri musicisti internazionali presentando il disco di New Age \"Seraphim\", in seguito Bettini Piercarlo ha lavorato per la DINEMEC Studio Switzerland incidendo un altro CD con la cantante olandese Marijike Aarts nel disco \"Pour V\u00e9ronique\" pianoforte e voce, e si sono anche esibiti insieme in concerti diversi come al Palazzo dei Congressi di Crans Montana e altri hotel rinomati di Lausanne e di Ginevra come L'H\u00f4tel de Bergues, Beau Rivage. Piercarlo Bettini ha anche suonato con il cantante Patrick Samson a Beirut in concerti nelle Universit\u00e0 e alla televisione Libanese. Con il gruppo Kaliti Bend per sei mesi sull'Espresso Corinto facendo scalo in Grecia, in Turchia e in Jugoslavia con Roberto Balocco (batteria), Adalberto Andreozzi (chitarra) Roberto Favaro (basso).\nTramite i contatti dei fratelli Libanesi di Patrick Samson, Bettini Piercarlo firm\u00f2 un contratto come pianista Ristorante e pianista Bar nell'hotel Bagdhad a Baghdad in Iraq, dove si esib\u00ec per il presidente in carica Saddam Hussein nello stesso hotel usato frequentemente per le loro riunioni Presidenziali. Danilo Pennone creer\u00e0 uno studio di registrazione lA FORMAT a Torino ed in seguito nel 1976 parteciper\u00e0 con grande entusiasmo alla nascita delle televisioni locali Telestudio Torino ed in seguito Telecupole di Cavallermaggiore. Creer\u00e0 poi un'agenzia pubblicitaria."}
{"id": "1558238", "revid": "124858119", "url": "https://it.wikipedia.org/wiki?curid=1558238", "title": "Kopi Luwak", "text": "Il kopi luwak (pronuncia indonesiana: ) \u00e8 un tipo di caff\u00e8 prodotto con chicchi (di bacche ingerite e solo parzialmente digerite) e defecati dalla civetta delle palme comune. Il nome deriva dall'indonesiano \"Kopi\", caff\u00e8, e \"Luwak\", nome locale di questo viverride. In lingua malese \u00e8 noto come \"kopi musang\". In vietnamita \"ca-pe-chon\". Nelle Filippine \u00e8 chiamato \"kape alamid\". In lingua inglese rat-ape.\nStoria.\nNel XIX secolo, quando l'Indonesia era una colonia olandese, ai lavoratori locali impiegati nelle piantagioni di caff\u00e8 era vietato il consumo del prodotto. Questi iniziarono quindi a recuperare, lavorare e consumare le bacche di caff\u00e8 ingerite e defecate dal musang. Pi\u00f9 tardi il consumo si estese agli stessi colonizzatori olandesi poich\u00e9 gradirono il particolare sapore del kopi luwak.\nCaratteristiche.\nLe bacche del caff\u00e8 sono parte integrante della dieta dell'animale, cos\u00ec come insetti, piccoli mammiferi, piccoli rettili, uova e nidi di uccelli. I chicchi della bacca di caff\u00e8 non vengono digeriti ed il passaggio nell'intestino dell'animale rende il Kopi Luwak un caff\u00e8 con un aroma caratteristico, dotato di una minore percezione del gusto amaro ed un retrogusto di cioccolato e di selvatico.\nSecondo alcuni critici il kopi luwak in realt\u00e0 non ha alcuna caratteristica particolare e l'interesse verso di esso \u00e8 dovuto al prezzo ed al metodo di produzione. Ad esempio Tim Carman della sezione Food del Washington Post in un articolo ha definito il Kopi Luwak \"a cup of coffee as flavorless as wet cardboard.\" (\"una tazza di caff\u00e8 insapore come del cartone bagnato\").\nCosto.\nIl Kopi Luwak \u00e8 uno dei tipi di caff\u00e8 pi\u00f9 rari e costosi al mondo: negli Stati Uniti \u00e8 arrivato a costare diverse centinaia di dollari alla libbra. Nel 2008 era venduto a 324 sterline al chilo e, miscelato con caff\u00e8 Jamaican Blue Mountain, a 50 sterline alla tazza. Nel 2012 era in vendita ad un prezzo di 130 dollari all'etto. La vendita avviene principalmente in Asia Orientale (Giappone e Corea del Sud), Europa e Stati Uniti.\nTrattamento degli animali.\nContemporaneamente alla diffusione del Kopi Luwak stanno aumentando le preoccupazioni in merito alle condizioni degli animali catturati ed impiegati per la produzione del caff\u00e8. Inizialmente, i semi di caff\u00e8 erano raccolti dagli escrementi degli animali selvatici ma l'insolito processo produttivo e la rarit\u00e0 ne hanno determinato ben presto un aumento di prezzo. Quindi, nel sud-est asiatico sono sorti allevamenti intensivi di zibetti tenuti in gabbia in batteria e alimentati forzatamente. Secondo Chris Shepherd dell'ONG Traffic \"Le condizioni sono pessime, simili a quelle dei polli in batteria. Le civette sono catturate e devono affrontare condizioni orribili. Lottano per stare assieme ma sono divisi e devono sopportare una dieta povera e gabbie minuscole. Il tasso di mortalit\u00e0 \u00e8 altissimo e per alcune specie di civette c'\u00e8 un rischio di conservazione. \u00c8 una spirale fuori controllo\u201d. Lo stesso Tony Wild, il commerciante di caff\u00e8 che ha fatto scoprire all'occidente il Kopi Luwak, ha deciso di non sostenere questo metodo di produzione per la crudelt\u00e0 sugli animali e ha lanciato la campagna \"Cut the Crap\" per fermarne l'utilizzo. In seguito alla campagna a fine 2013 il grande magazzino Harrods ha temporaneamente ritirato il prodotto dai propri scaffali e cambiato fornitori.\nNella cultura di massa.\nLa bevanda \u00e8 citata nel film \"Non \u00e8 mai troppo tardi\" (dove Edward Cole, interpretato da Jack Nicholson, ne \u00e8 un compiaciuto bevitore), nell'episodio \"Una meravigliosa bugia\" (2x12) della serie tv \"Gossip Girl, nell'episodio L'ultima risata (3x20) della serie tv CSI - Scena del crimine\", nell'episodio (7x06) della serie tv Elementary, nell'episodio Gourmet Detective della serie tv Gourmet Detective e nell'episodio (1x17) dell'anime Great Pretender.\nNel videogioco Judgment per PS4 si pu\u00f2 gustare virtualmente al caf\u00e9 Alps. Bisogna risolvere alcuni indovinelli sul caff\u00e8 e dopo aver risolto l'ultimo un dipendente del locale vi offrir\u00e0 un Kopi Luvak spiegando come viene prodotto. Nel gioco si dice che questo caff\u00e8 possa costare 30.000 yen all'etto e 10.000 yen per una tazzina.\nNel libro di Sandrone Dazieri Uccidi il padre a pag. 61 Dante Torre offre un caff\u00e8 alla vicequestore Colomba Caselli cui aggiunge alcuni semi di Kopi Luvak per aromatizzare la tazzina.\nNel manga di Paru Itagaki Beastars, nel volume 17 al capitolo 145 (\"Un corpo privo di intimit\u00e0\") il Kopi Luwak viene offerto dallo zibetto Deshico ai membri della Shishigumi, a Louis e Legoshi durante una conversazione su Melon. Nel mondo del manga ha l'effetto di stimolare gli istinti predatori dei carnivori.\nNel libro di Simona Sparaco \"Equazione di un Amore\" a pag. 297 (Giunti Editore, collana \"Le chiocciole\") uno dei personaggi sorseggia una tazza di kopi fumante."}
{"id": "1558239", "revid": "1005847", "url": "https://it.wikipedia.org/wiki?curid=1558239", "title": "Sergio Panunzio", "text": "Tra i maggiori esponenti del sindacalismo rivoluzionario, in quanto amico intimo di Benito Mussolini, contribu\u00ec in maniera decisiva al suo passaggio dal neutralismo all'interventismo nella Grande Guerra. Divenne in seguito uno dei massimi teorici del fascismo.\nBiografia.\nNacque a Molfetta da Vito e Giuseppina Poli, in una famiglia altoborghese, tra le pi\u00f9 illustri della citt\u00e0: \u00abun ambiente familiare intriso tanto di sollecitazioni all'impegno civile e politico quanto di suggestioni e stimoli intellettuali\u00bb. Fu padre di Silvano Panunzio.\nIl periodo socialista e il sindacalismo rivoluzionario.\nIl suo impegno politico nelle file del socialismo incominci\u00f2 molto presto, quando ancora frequentava il liceo classico locale, ove ebbe come maestro il giovane Pantaleo Carabellese.\nNel dibattito interno al socialismo italiano \u2014 diviso tra \"riformisti\" e \"rivoluzionari\" \u2014 Panunzio si schier\u00f2 tra i cosiddetti sindacalisti rivoluzionari, cominciando al contempo a pubblicare i suoi primi articoli sul settimanale \u00abAvanguardia Socialista\u00bb di Arturo Labriola, quando era ancora studente dell'Universit\u00e0 degli Studi di Napoli. Durante i suoi studi universitari il contatto con docenti come Francesco Saverio Nitti, Napoleone Colajanni, Igino Petrone e Giuseppe Salvioli contribu\u00ec alla formazione del suo pensiero socialista. Il suo percorso intellettuale fu altres\u00ec influenzato da Georges Sorel e Francesco Saverio Merlino, i quali avevano gi\u00e0 da tempo incominciato un processo di revisione del marxismo.\nNel 1907 pubblica il suo primo studio, intitolato \"Il socialismo giuridico\", in cui teorizza l'opposizione alla borghesia solidarista e al sindacato riformista da parte del sindacato operaio, il quale \u00e8 destinato a trasformare radicalmente la societ\u00e0. Il fulcro dell'opera era costituito dalla formulazione di un \"diritto sindacale operaio\", spina dorsale di un nuovo \"sistema socialista\" fondato non su una base economica, bens\u00ec su una base etica, solidaristica:\nNel 1908 si laurea in giurisprudenza discutendo una tesi su \"L'aristocrazia sociale\", ossia sul sindacalismo rivoluzionario, avendo come relatore Giorgio Arcoleo. Nel 1911 consegue presso lo stesso ateneo la laurea in filosofia. In questi anni di studi ed esperienze intellettuali, intensifica altres\u00ec il proprio impegno giornalistico in favore del sindacalismo rivoluzionario, collaborando \u2014 oltrech\u00e9 con \u00abAvanguardia Socialista\u00bb \u2014 con \u00abIl Divenire Sociale\u00bb di Enrico Leone, con \u00abPagine Libere\u00bb di Angelo Oliviero Olivetti e con \u00abLe Mouvement Socialiste\u00bb di Hubert Lagardelle.\nNel 1910, fu poi dato alle stampe \"Sindacalismo e Medio Evo\", in cui l'autore indicava al sindacalismo operaio il modello dei Comuni italiani medievali, esempio paradigmatico di \"autonomia\", la quale doveva essere perseguita anche dai sindacati contemporanei.\nDopo un periodo difficile, dovuto a problemi familiari ma anche a un ripensamento delle sue teorie politiche, nel 1912, grazie all'interessamento di Nitti, abbandon\u00f2 l'attivit\u00e0 di avvocato, inadeguata per mantenere la famiglia (aiutava principalmente \u2014 raramente pagato \u2014 i suoi compagni di partito), divenendo docente di pedagogia e morale presso la Regia scuola normale di Casale Monferrato. Nello stesso anno pubblic\u00f2 inoltre la sua importante opera \"Il Diritto e l'Autorit\u00e0\", in cui erano messe a frutto le sue rielaborazioni teoriche: oltre al passaggio da un orizzonte positivistico a una concezione filosofica neocriticistica, egli ripensava lo Stato non pi\u00f9 quale organo della coazione, ma quale depositario della necessaria autorit\u00e0. Il 1912 \u00e8 un anno per lui importante anche perch\u00e9, con la fine della guerra libica, cominci\u00f2 a prender corpo la svolta \"nazionale\" del suo pensiero.\nDopo aver insegnato per un anno a Casale Monferrato e un altro a Urbino, nel 1914 pass\u00f2 alla Regia scuola normale \"Giosu\u00e8 Carducci\" di Ferrara, ove insegn\u00f2 sino al 1924, conseguendo al contempo la libera docenza presso l'Universit\u00e0 di Napoli (l'anno successivo gli fu trasferita nell'ateneo bolognese). \u00c8 di quegli anni \u2014 poco prima dell'entrata dell'Italia nella Grande Guerra \u2014 l'inizio di stretti rapporti politici e intellettuali con Benito Mussolini, direttore dell'\u00abAvanti!\u00bb e leader dell'ala rivoluzionaria del Partito Socialista Italiano. Panunzio incominci\u00f2 dunque una regolare e intensa collaborazione con il quindicinale \u00abUtopia\u00bb, appena fondato dal futuro capo del fascismo per far esprimere le voci pi\u00f9 rivoluzionarie, eterodosse ed \"eretiche\" dell'ambiente socialistico italiano. In questo periodo Panunzio comprende il potenziale rivoluzionario che il conflitto europeo poteva esprimere, sicch\u00e9 manifester\u00e0 sempre pi\u00f9 esplicitamente il suo appoggio all'interventismo, che era invece inviso al Partito Socialista:\nQuest'articolo di Panunzio, apparso sul quotidiano ufficiale del Partito Socialista, suscit\u00f2 una grave polemica, sicch\u00e9 Mussolini dovette rispondere sul numero del giorno dopo. Tuttavia la replica di Mussolini, il quale si stava convincendo dell'opportunit\u00e0 dell'intervento, fu \u00abdebole, sfocata, piattamente dottrinaria, per nulla all'altezza del miglior Mussolini polemista\u00bb. Infatti,\nLa Grande Guerra.\nAll'entrata dell'Italia nel conflitto mondiale, si arruol\u00f2 volontario come quasi tutti gli interventisti \"di sinistra\" (come Filippo Corridoni e Mussolini); tuttavia, in quanto emofiliaco, fu immediatamente congedato, sicch\u00e9 dovette concentrarsi sulla lotta propagandistica e pubblicistica, soprattutto sulle colonne del \u00abPopolo d'Italia\u00bb (i cui articoli erano sovente concordati con lo stesso Mussolini), in favore della guerra italiana, ritenuta dal Panunzio una guerra non \u00abdi difesa e conservazione, ma di acquisto e di conquista; non una guerra ma una rivoluzione\u00bb. Una guerra anche popolare, come avevano dimostrato le grandi mobilitazioni del \u00abmaggio radioso\u00bb, in contrapposizione alle posizioni conservatrici di Antonio Salandra e della classe dirigente liberale. Anche da un punto di vista pi\u00f9 propriamente militante, Panunzio si impegn\u00f2 nel ruolo di membro del direttivo del neonato fascio nazionale di Ferrara (marzo 1916), il quale diede vita altres\u00ec al giornale \u00abIl Fascio\u00bb.\nOltre all'analisi politica e all'impegno giornalistico, Panunzio lavor\u00f2 anche a una sistematizzazione filosofico-giuridica delle sue idee riguardo al conflitto, con le opere \"Il concetto della guerra giusta\" (1917), \"Principio e diritto di nazionalit\u00e0\" (dello stesso anno ma pubblicato solo nel 1933 in \"Popolo, Nazione, Stato\"), \"La Lega delle nazioni\" e \"Introduzione alla Societ\u00e0 delle Nazioni\" (del 1918, ma pubblicati entrambi nel 1920). Nel primo saggio, egli sosteneva l'utilit\u00e0 e la legittimit\u00e0 di una guerra anche offensiva, purch\u00e9 essa fosse il mezzo per il conseguimento di un fine pi\u00f9 grande, ossia la giustizia e la creazione di nuovi equilibri pi\u00f9 giusti ed equanimi. Nella seconda, invece, individuava nel principio di nazionalit\u00e0 la nuova \"idea-forza\" della societ\u00e0 che sarebbe scaturita dalla guerra, una volta conclusa. Molto importante \u00e8 inoltre la terza opera (\"La Lega delle nazioni\"), poich\u00e9 in essa \u00e8 sviluppato per la prima volta il concetto di \u00absindacalismo nazionale\u00bb:\nDalla fine del conflitto alla Marcia su Roma.\nTerminata la guerra, Panunzio partecip\u00f2 attivamente al dibattito interno alla sinistra interventista, intervenendo in particolare su \u00abIl Rinnovamento\u00bb, quindicinale recentemente creato e diretto da Alceste De Ambris. Il suo scritto pi\u00f9 importante, che ebbe notevoli conseguenze, apparve il 15 marzo 1919: in questo, Panunzio sosteneva l'organizzazione di tutta la popolazione in classi produttive, le quali dovevano essere a loro volta distribuite in corporazioni, a cui doveva essere demandata l'amministrazione degli interessi sociali; affermava altres\u00ec la necessit\u00e0 di creare un Parlamento tecnico-economico da affiancare al Parlamento politico. In tale testo programmatico era chiaramente abbozzato il futuro corporativismo fascista, tanto che l'amico Mussolini, nel discorso pronunciato a Piazza San Sepolcro (alla fondazione cio\u00e8 del fascismo), riprese le tesi di Panunzio per il programma dei Fasci Italiani di Combattimento:\nA Ferrara, Panunzio assist\u00e9 alla nascita del fascismo locale (e delle squadre d'azione), intrattenendo rapporti di amicizia con Italo Balbo (che sarebbero durati per tutta la vita) e Dino Grandi (che era stato suo allievo), pur non aderendo ufficialmente al movimento, a causa dei rapporti di quest'ultimo \u2014 per lui ambigui \u2014 con gli agrari. Risale a quel periodo, infatti, la pubblicazione delle due opere \"Diritto, forza e violenza\" e \"Lo Stato di diritto\". Nel primo, riprendendo la tesi delle \"R\u00e9flexions sur la violence\" di Georges Sorel, l'autore precisava il suo discorso distinguendo una violenza \"morale\", \"razionale\", \"rivoluzionaria\", la quale doveva essere il mezzo per l'affermazione di un nuovo diritto (veicolo, dunque, di uno \"ius condendum\"), da una violenza invece gratuita e immorale. Nel secondo volume, Panunzio criticava \u2014 da un punto di vista neokantiano \u2014 il concetto hegeliano di Stato etico, lasciando intravedere tuttavia margini di sviluppo per una visione totalitaria dello Stato.\nA seguito dell'uscita dei fascisti dalla UIL e della conseguente creazione della Confederazione nazionale delle Corporazioni sindacali per opera di Edmondo Rossoni, Panunzio collabor\u00f2 con il settimanale ufficiale della Confederazione, cio\u00e8 \u00abIl Lavoro d'Italia\u00bb, vergando un importante articolo sul primo numero, nel quale ribadiva le sue tesi sul sindacalismo nazionale.\nDopo essersi speso invano, con l'aiuto di Balbo, per una conciliazione tra Mussolini e Gabriele D'Annunzio, appoggi\u00f2 la politica pacificatrice di Mussolini, sostenne la \u00absvolta a destra\u00bb del PNF (cio\u00e8 per un ristabilimento dell'autorit\u00e0 dello Stato) e caldeggi\u00f2 \u2014 con la caduta del primo Governo Facta \u2014 la costituzione di un governo di \"pacificazione\" che riunisse fascisti, socialisti e popolari (prospettiva ritenuta possibile da Mussolini stesso), scrivendo un importante articolo che individuava nel capo del fascismo l'unico in grado di stabilizzare e pacificare il Paese:\nTuttavia, con il reincarico di Facta e il seguente sciopero generale del 1\u00ba agosto indetto dall'Alleanza del Lavoro (il cosiddetto \u00absciopero legalitario\u00bb), il 4 agosto Panunzio scrisse a Mussolini mostrando la sua delusione nei confronti dei socialisti confederali, ritenendo quindi impossibile una convergenza d'intenti con il PSI e reputando ormai sempre pi\u00f9 necessaria una svolta a destra:\nDi l\u00ec a breve, il fascismo sal\u00ec al potere.\nL'impegno politico e culturale durante il fascismo.\nUna volta costituito il governo fascista, Panunzio strinse legami sempre pi\u00f9 stretti con il movimento mussoliniano, ottenendo la tessera del PNF (su iniziativa dell'amico Italo Balbo) il 5 giugno 1923, e venendo eletto deputato nel 1924. Nello stesso anno divenne membro del Direttorio nazionale provvisorio del PNF, che lasci\u00f2 dopo neanche un mese in quanto chiamato alla carica di sottosegretario del neonato Ministero delle comunicazioni (diretto al tempo da Costanzo Ciano).\nIn questo periodo, inizia a interrogarsi \u2014 assieme ai massimi teorici fascisti \u2014 sulla vera natura ed essenza del fascismo, per il quale coni\u00f2 la definizione di \u00abconservazione rivoluzionaria\u00bb, che sosterr\u00e0 per tutta la sua vita:\nPartecip\u00f2 inoltre attivamente al dibattito incentrato sull'edificazione dello \u00abStato nuovo\u00bb, fornendo importanti spunti, alcuni dei quali avranno un seguito costituzionale, come ad esempio il \"sindacato unico obbligatorio\", l'attribuzione della personalit\u00e0 giuridica (istituzionale, non civile) ai sindacati, o l'istituzione di una Magistratura del Lavoro che si ponesse quale arbitro nelle controversie tra capitale e lavoro. Forn\u00ec anche, al contempo, le basi teoriche del futuro Stato sindacale (poi corporativo):\n\u00c8 di questi tempi altres\u00ec l'evoluzione del pensiero panunziano riguardo a una concezione organicistica dello Stato, attraverso una critica serrata dello Stato democratico-parlamentare, uno \u00abStato meccanico, livellatore, astratto\u00bb (sorretto dal \u00abprincipio meccanico della eguaglianza e cio\u00e8 il suffragio universale\u00bb), che doveva portare a uno \u00abStato organico, gerarchico\u00bb, fondato su un sistema sindacal-corporativo, giacch\u00e9 \u00abchi \u00e8 \"organizzato\" pesa, chi non \u00e8 organizzato non pesa\u00bb. In quest'ottica deve essere considerata, infatti, la definizione panunziana del fascismo quale \u00abconcezione totale della vita\u00bb.\nTutta la riflessione teorica politico-giuridica di questo periodo fu riassunta e sistematizzata nel suo volume, pubblicato nel 1925, \"Lo Stato fascista\", il quale accese grandi dibattiti in ambiente fascista, tanto che l'autore ebbe modo di confrontarsi su questi temi \u2014 spesso polemicamente \u2014 con importanti personalit\u00e0 intellettuali come Carlo Costamagna, Giovanni Gentile e Carlo Curcio.\nIn virt\u00f9 di queste premesse teoriche e operative, appoggi\u00f2 Mussolini durante la crisi causata dal delitto Matteotti, al fine di incrementare il processo di riforma statuale avviato dal fascismo, che si sarebbe di l\u00ec a poco concretizzato nelle leggi fascistissime volute da Alfredo Rocco e, soprattutto, nella Legge n. 563 del 3 aprile 1926, che istituzionalizz\u00f2 i sindacati, e nella redazione della Carta del Lavoro, il documento fondamentale della politica economica e sociale fascista.\nTerminata l'esperienza di governo, si dedic\u00f2 all'insegnamento: dopo aver vinto nel 1921 il concorso per un posto da professore straordinario in filosofia del diritto presso l'Universit\u00e0 degli Studi di Ferrara, divenne ordinario e si trasfer\u00ec, nel 1925, all'Universit\u00e0 degli Studi di Perugia, di cui fu Rettore nell'anno accademico 1926-1927. L'anno seguente fu invece chiamato a insegnare dottrina dello Stato presso la Facolt\u00e0 di Scienze Politiche dell'Universit\u00e0 degli Studi di Roma, cattedra che detenne sino alla morte. Non appena insediatosi nell'ateneo romano, fu incaricato dal Duce di organizzare, in qualit\u00e0 di Commissario del Governo, la neonata Facolt\u00e0 \"Fascista\" di Scienze Politiche di Perugia, che doveva essere la \u00abOxford italiana\u00bb e \u00abfascista\u00bb. In tale veste, chiam\u00f2 a insegnare a Perugia docenti quali Paolo Orano, Robert Michels, Angelo Oliviero Olivetti, Maurizio Maraviglia e Francesco Coppola. Fu ancora deputato nel 1929 e nel 1934.\nMalgrado gli impegni accademici, Panunzio continu\u00f2 a sostenere l'edificazione dell'ordinamento sindacale corporativo del nuovo Stato fascista attraverso i suoi articoli giornalistici, partecipando agli intensi dibattiti degli anni trenta sulla legislazione corporativa. Pi\u00f9 precisamente, egli si situava in quell'ala sindacalista del fascismo che, nella nuova struttura statuale, perorava un potenziamento dei sindacati all'interno del sistema corporativo, affinch\u00e9 essi potessero intervenire pi\u00f9 decisamente nella direzione economica del Paese.\nIn questo periodo, grazie a opere teoriche fondamentali, Panunzio sistematizz\u00f2 e defin\u00ec organicamente il suo pensiero. In sostanza, lo Stato fascista, che \u00e8 sindacale e corporativo, si contrappone allo \u00abStato atomistico ed individualistico del liberismo\u00bb. Inoltre lo Stato fascista \u00e8 caratterizzato dalla sua \u00ab\"ecclesiasticit\u00e0\"\u00bb (o \"religiosit\u00e0\"), intesa come \u00abunione di anime\u00bb, al contrario dello Stato liberal-parlamentare \u00abindifferente, ateo e agnostico\u00bb. Il giurista molfettese introdusse anche il concetto di \"funzione corporativa\" in quanto \"quarta funzione dello Stato\" (dopo le tre canoniche: esecutiva, legislativa e giurisdizionale), proprio per fornire il necessario fondamento giuridico ai cambiamenti costituzionali in atto, con la creazione dello Stato corporativo. Lo Stato fascista, infine, si configura come uno Stato totalitario, \u00abpromanando direttamente e immediatamente da una rivoluzione ed essendo formalmente uno \"Stato rivoluzionario\"\u00bb.\nCon l'istituzione delle corporazioni (attraverso la Legge n. 164 del 5 febbraio 1934) e la creazione della Camera dei Fasci e delle Corporazioni (Legge n. 129 del 19 gennaio 1939), Panunzio redasse la \"Teoria Generale dello Stato Fascista\", che rappresenta la \"summa\" del suo pensiero in materia di ordinamento sindacale corporativo: in questo, egli sosteneva la funzione attiva e propulsiva del sindacato, al fine di evitare un'involuzione burocratica delle corporazioni; sosteneva altres\u00ec il suo concetto di \"economia mista\" \u2014 la quale all'intervento pubblico affiancasse una sana iniziativa privata \u2014 \u00abordinata, subordinata, armonizzata, ridotta all'unit\u00e0, ossia unificata dallo Stato, in quanto il pluralismo economico e la pluralit\u00e0 delle forme economiche sono un momento ed una determinazione organica del monismo giuridico-politico dello Stato\u00bb.\nNel 1937, partecip\u00f2, con notevole peso specifico, alla riforma del Codice di procedura civile e del Codice civile. Riguardo a quest'ultimo, in particolare, il suo contributo fu decisivo, soprattutto per il terzo (\"Della propriet\u00e0\") e quinto (\"Del lavoro\") libro: fu lui ad ottenere che un intero libro fosse dedicato al lavoro; volle che la Carta del Lavoro fosse posta a base del codice; defin\u00ec un pi\u00f9 circostanziato concetto di propriet\u00e0, in cui se ne enfatizzava la \"funzione sociale\". Nel 1939 divenne consigliere nazionale della Camera dei Fasci e delle Corporazioni.\nMor\u00ec a Roma, in piena guerra, l'8 ottobre 1944.\nL'archivio di Sergio Panunzio \u00e8 stato digitalizzato ed \u00e8 attualmente disponibile alla ricerca presso la Fondazione Ugo Spirito e Renzo De Felice in Roma"}
{"id": "1558246", "revid": "287204", "url": "https://it.wikipedia.org/wiki?curid=1558246", "title": "Laghi dell'Estonia", "text": "Questo \u00e8 l'elenco dei laghi in Estonia.\nA.\nAabra\n- Aastaj\u00e4rv\n- Aastej\u00e4rv\n- Adriska\n- Agali \n- Aheru\n- Ahij\u00e4rv (\u00c4hij\u00e4rv)\n- Ahvenaj\u00e4rv \n- Aknaj\u00e4rv \n- Akste \n- Lago Alatskivi \n- Alopi \n- Arbi\n- Aroj\u00e4rv\n- Auksi\nE.\nEngli\n- Erastvere\n- Ermistu\nH.\nHaanja k\u00f5verj\u00e4rv \n- Lago Harku \n- Hilba\n- Lago Hino\n- Holvandi Kivij\u00e4rv\n- H\u00fc\u00fcdru\nI.\nIlli lakes\n- Imatu\nJ.\nLago Jaala\n- J\u00f5ksi\n- J\u00e4nukj\u00e4rv\n- J\u00e4rvem\u00e4e \n- J\u00e4rvep\u00e4\u00e4\nK.\nKahrila \n- Kajumeri \n- Kalij\u00e4rv\n- Kalli \n- Karjatse meri \n- Kanariku\n- Karij\u00e4rv \n- Karuj\u00e4rv\n- Karsna \n- Kasaritsa verij\u00e4rv\n- Kastj\u00e4rv\n- Kauru \n- Kavadi \n- Keeri\n- Kiidj\u00e4rv \n- Kikkaj\u00e4rv \n- Kirikum\u00e4e \n- Kisej\u00e4rv \n- Klooga\n- Konsu j\u00e4rv \n- Kose Valgj\u00e4rv \n- Koosa \n- Kubija \n- Kurgj\u00e4rv \n- K\u00f5nnu Pikkj\u00e4rv \n- K\u00e4rnj\u00e4rv \n- K\u00e4smu\n- K\u00fcti\nL.\nLaho \n- Lago Lasva \n- Lago Lavassaare\n- Leevaku paisj\u00e4rv \n- Leigo\n- Lago Lohja \n- Loosu \n- Luigetiik\n- L\u00f5\u00f5dla \n- L\u00e4mmij\u00e4rv \n- L\u00fc\u00fcbnitsa umbj\u00e4rv\nM.\nLago Maardu \n- Maksameri \n- Meelva\n- Mehikoorma Umbj\u00e4rv \n- Mullutu laht \n- Murati \n- M\u00e4nniku \n- M\u00f6ldri meri\n- M\u00f5rtsuka\nN.\nNarva veehoidla\n- Neitsij\u00e4rv\n- Niinsaare \n- Noodasj\u00e4rv\n- Nootj\u00e4rv\n- N\u00fcpli\nR.\nLago Raku\n- Raigastvere\n- Ratasj\u00e4rv\n- Ratva \n- R\u00f5uge Liinj\u00e4rv \n- R\u00f5uge Suurj\u00e4rv \n- R\u00f5uge Valgj\u00e4rv \n- R\u00e4pina paisj\u00e4rv\n- R\u00e4\u00e4kj\u00e4rv\n- R\u00e4\u00e4tsma\nS.\nSaadj\u00e4rv\n- Selgj\u00e4rv \n- Soitsj\u00e4rv\n- Sutlepa meri \n- Suur Pehmej\u00e4rv \n- Suurlaht\n- S\u00f5merpalu paisj\u00e4rv\n- Suur-Kirkaj\u00e4rv\n\u0160.\n\u0160nelli tiik\nT.\nLago Tabina \n- Tamula\n- Lago Tihu\n- Tooma\n- Tudu\nU.\nUbaj\u00e4rv (\u00dcvaj\u00e4rv)\n- Uhtj\u00e4rv\n- \u00dclemiste\n- Uljaste\nV.\nVagula\n- Vaikne \n- Vanam\u00f5isa \n- Vaskna\n- Verevi \n- Viitina\n- Viitina Alaj\u00e4rv \n- Viitna \n- Viljandi\n- Vissi \n- V\u00f5ngj\u00e4rv \n- V\u00f5rtsj\u00e4rv \n- V\u00e4haj\u00e4rv\n- V\u00e4ike Karuj\u00e4rv \n- V\u00e4imela Alaj\u00e4rv \n- V\u00e4imela M\u00e4ej\u00e4rv \n- V\u00e4inj\u00e4rv \n- V\u00e4llam\u00e4e \n- V\u00f6\u00f6lameri"}
{"id": "1558250", "revid": "80598", "url": "https://it.wikipedia.org/wiki?curid=1558250", "title": "Kansas (casa discografica)", "text": "La Kansas \u00e8 stata una casa discografica italiana, attiva a partire dagli anni sessanta. Il suo logo era una stilizzazione rudimentale di un revolver giallo, attraversato dalla scritta \"kansas\" in stampatello\nStoria della Kansas.\nLa Kansas viene fondata a Milano su iniziativa di Domenico Seren Gay e Miki Del Prete: il primo \u00e8 un paroliere, editore musicale e pittore torinese (proprietario delle \"edizioni musicali Kansas\") che ha deciso di entrare nel mondo discografico, e perci\u00f2 entra in contatto con Del Prete, personaggio legato al Clan Celentano nonch\u00e9 amico del molleggiato.\nL'etichetta prende il nome dalle edizioni musicali, ma mentre queste ultime sono situate a Torino (dapprima in via Bologna 7 e poi in Galleria Subalpina 3), la sede della casa discografica viene stabilita a Milano, in Galleria del Corso 4.\nTra i compositori che hanno collaborato con l'etichetta, i pianisti Franco Zauli, Italo Salizzato e tanti altri.\nIl nome pi\u00f9 noto lanciato dalla Kansas \u00e8 senz'altro quello del gruppo dei Camaleonti, che per quest'etichetta incisero i primi due album e svariati 45 giri; vi furono per\u00f2 molti altri artisti messi sotto contratto, e tra essi I Ragazzi del Sole, I Flashmen e gli Uh!.\nNel 1970 Del Prete abbandona l'etichetta e quindi la distribuzione, fino a quel momento affidata al Clan Celentano, passa alla Dischi Ricordi; dopo qualche anno Seren Gay trasferir\u00e0 la sede a Torino (dove hanno continuato l'attivit\u00e0 le edizioni musicali), distribuendo i dischi in modo autonomo.\nI dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, sulla numerazione del catalogo; se esistenti, sono riportati oltre all'anno il mese e il giorno.\n33 giri - Serie 5300.\nQuesto prefisso viene adottato con il passaggio della distribuzione alla Phonogram\n45 giri - serie Lunapark.\nLa Kansas diede vita anche ad una serie di 45 giri a prezzo economico denominata Lunapark, con ristampe del catalogo principale effettuate dopo qualche anno, generalmente in busta generica forata, ed una numerazione a parte.\n45 giri - serie sportiva.\nNel 1968 la Kansas pubblic\u00f2 una serie di 45 giri a tema sportivo, con una numerazione a parte, affidati a vari interpreti."}
{"id": "1558251", "revid": "125692213", "url": "https://it.wikipedia.org/wiki?curid=1558251", "title": "Mikl\u00f3s Jancs\u00f3", "text": "Biografia.\nI primi film.\nMikl\u00f3s Jancs\u00f3 nacque a V\u00e1c, nell'Ungheria Centrale, il 27 settembre del 1921 da padre ungherese, S\u00e1ndor Jancs\u00f3, e da madre rumena, Angela Poparada. Dopo gli studi in un collegio religioso, dal 1939 al 1944 studia giurisprudenza, etnologia e storia dell'arte a Kolozsv\u00e1r, in Transilvania (al secolo parte dell'Ungheria). In questo periodo l'Ungheria, alleata delle Potenze dell'Asse, viene occupata dall'esercito tedesco (19 marzo 1944).\nAl termine del conflitto, studia cinema presso l'Accademia d'Arte Teatrale e Cinematografica di Budapest. Con la proclamazione della Repubblica Popolare d'Ungheria nel dopoguerra, Jancs\u00f3, orientatosi dunque verso i principi del socialismo, ader\u00ed ai cosiddetti \"collegi popolari\", nati con lo scopo di rifondare la cultura nazionale e di creare una coscienza di classe nei figli dei contadini e degli operai per la costruzione di un'autentica \"democrazia popolare\". In questo periodo gira numerosi cortometraggi documentaristici, alcuni dei quali maturati durante un viaggio nella Repubblica Popolare Cinese.\nDal matrimonio con Katalin Wowesznyi, sua moglie dal 1949, nascono Nyika (Mikl\u00f3s Jancs\u00f3 Jr., 1952) e Babus (Katalin Jancs\u00f3, 1955). Nel periodo di incertezza politica della destalinizzazione, con la Rivoluzione ungherese del 1956 e l'ascesa al potere di Imre Nagy, si fa spazio la proposta di una fuoriuscita dell'Ungheria dal Patto di Varsavia e di una riduzione del ruolo ideologico e politico del Partito dei Lavoratori Ungheresi. Nell'autunno dello stesso anno, la rivolta guidata da Nagy sar\u00e0 sconfitta dall'intervento militare dell'Armata Rossa. In questo difficile clima politico e culturale nasce il cosiddetto \"Nuovo cinema ungherese\", di cui Mikl\u00f3s Jancs\u00f3 sar\u00e0 uno degli esponenti pi\u00f9 autorevoli.\nIl suo primo lungometraggio, \"Le campane sono partite per Roma\" (\"A harangok R\u00f3m\u00e1ba mentek\", 1958), \u00e8 ambientato nell'aprile del 1945 e termina con la liberazione del paese dalle forze armate naziste da parte dell'Armata Rossa. Dopo il divorzio da Katalin Wowesznyi, sposa la regista M\u00e1rta M\u00e9sz\u00e1ros nel 1958. Nel 1959 conosce l'autore e sceneggiatore Gyula Hern\u00e1di, che collaborer\u00e0 con lui fino alla sua morte nel 2005. Il film successivo, \"Sciogliere e legare\" (\"Old\u00e1s \u00e9s k\u00f6t\u00e9s\", 1963), mette in scena il dilemma esistenziale di un intellettuale palesandovi una poetica ricalcata su quella di Michelangelo Antonioni. \"Sono venuto cos\u00ec\" (\"\u00cdgy j\u00f6ttem\", 1964), storia dell'amicizia tra un ungherese e un russo alla fine della guerra, segna un primo avvicinamento ai temi dei film maggiori.\nGli anni sessanta.\nJancs\u00f3 conquista la notoriet\u00e0 internazionale con una trilogia sui momenti fondamentali della storia ungherese che definisce il suo stile personale. Ridotta ai minimi l'importanza del contesto storico ed eliminata la complessit\u00e0 psicologica dei personaggi, Jancs\u00f3 mette in scena complesse riflessioni sul potere, la repressione e l'intercambiabilit\u00e0 dei ruoli di vittima e carnefice. Distaccandosi dai moduli naturalistici pi\u00f9 convenzionali, il suo stile si fa progressivamente pi\u00f9 stilizzato, con scene di massa organizzate in rigorosi moduli geometrici e filmate con lunghi piani-sequenza.\n\"I disperati di Sand\u00f3r\" (\"Szeg\u00e9nyleg\u00e9nyek\", 1964), primo film della trilogia, rivela Jancs\u00f3 al pubblico internazionale. Ambientato nel 1848, durante la repressione dei moti guidati da S\u00e1ndor Pet\u0151fi, \u00e8 una gelida riflessione sui temi della violenza e della ribellione. \"L'armata a cavallo\" (\"Csillagosok, katon\u00e1k\", 1967), ambientato nella Repubblica Russa all'alba della Rivoluzione, radicalizza ulteriormente il suo stile facendo a meno di una trama convenzionale e aumentando la complessit\u00e0 delle coreografie. Il terzo film, \"Silenzio e grido\" (\"Csend \u00e9s ki\u00e1lt\u00e1s\", 1968), \u00e8 ambientato nel 1919, durante la repressione della Repubblica dei consigli da parte dell'ammiraglio Mikl\u00f3s Horthy, adatta l'usuale messa in scena della violenza repressiva a un contesto individuale (anche se estremamente ellittico e privo delle convenzionali motivazioni psicologiche) mettendo in scena gli ambigui rapporti tra un comunista ricercato, l'ufficiale che gli d\u00e0 la caccia, il contadino che lo ospita e la moglie di quest'ultimo.\nNel 1969 Jancs\u00f3 abbandona temporaneamente l'ambientazione storica per girare \"Venti lucenti\" (\"F\u00e9nyes szelek\"), ispirato alla contestazione studentesca che sta scuotendo l'Europa. In seguito il film sar\u00e0 adattato in uno spettacolo teatrale di successo. Nello stesso anno conosce la giornalista e sceneggiatrice italiana Giovanna Gagliardo, che diventer\u00e0 sua collaboratrice e compagna di vita.\nL'anno successivo torna ai suoi moduli pi\u00f9 abituali con una quadrilogia dedicata alle origini ideologiche del fascismo. \"Scirocco d'inverno\" (\"Sirokk\u00f3\", 1969) ricostruisce l'attentato del 1934 contro il re Alessandro I di Jugoslavia da parte di un gruppo di ustascia. Nel 1970 si trasferisce a Roma insieme alla Gagliardo, con cui realizza \"La pacifista\", avente per protagonista Monica Vitti, un tentativo (unanimemente considerato poco riuscito) di adattare la messa in scena stilizzata che gli \u00e8 tipica ai moduli del cinema politico italiano allora agli albori. Con \"Agnus dei\" (\"\u00c9gi b\u00e1r\u00e1ny\", 1971) torna a raccontare la repressione del regime di Horthy. Gira poi per la RAI \"La tecnica e il rito\" (1972), in cui Attila incarna sia il compito ideologico e intellettuale del potere sia il suo ruolo repressivo e violento.\nGli anni settanta.\nNegli anni settanta Jancs\u00f3 radicalizza ulteriormente le sue scelte formali, integrando la messa in scena con coreografie sempre pi\u00f9 complesse, simbolismi, danze e canti. Il primo passo in questa nuova direzione \u00e8 segnato da \"Salmo rosso\" (\"M\u00e9g k\u00e9r a n\u00e9p\", 1973), in cui una rivolta contadina si carica di significati universali mediante un complesso apparato simbolico.\nDopo il film televisivo \"Roma rivuole Cesare\" (1974), una nuova riflessione sulla responsabilit\u00e0 del potere, Jancs\u00f3 raggiunge l'apice della sua ricerca formale con \"Elettra, amore mio\" (\"Szerelmem, Elektra\", 1974). Abbandonata ormai qualunque parvenza di contesto storico, il suo cinema si concentra adesso sulla pura dimensione del mito trasformando i personaggi in figure allegoriche e dilatandone la complessit\u00e0 formale con un uso labirintico di riferimenti simboli, coreografie, composizioni visive e musicali, con risultati espressivi inediti.\nDopo questo \"exploit\", la tipica messa in scena del regista comincia a mitigarsi, ritorando gradatamente verso soluzioni artistiche pi\u00f9 tradizionali. Di nuovo in Italia, nel 1976 presenta \"Vizi privati, pubbliche virt\u00f9\", una rilettura alquanto libera e in chiave ribellistica ed erotica dei fatti di Mayerling, pesantemente stroncato dalla critica e che alla sua uscita fece gridare allo scandalo, ma che di contro riscosse un certo successo commerciale.\nIl decennio si chiude con una trilogia \"incompleta\" dal titolo \"Vitam et sanguinem\", che avrebbe dovuto raccontare la storia dell'Ungheria dal 1911 al 1945 attraverso le vicende di due fratelli, figli di un proprietario terriero e ufficiali dell'esercito. I primi due film, \"Rapsodia ungherese\" (\"Magyar rapsz\u00f3dia\", 1979) e \"Allegro barbaro\" (1979), vengono presentati al Festival di Cannes; la terza parte, \"Concerto\", non viene realizzata.\nGli ultimi film.\n\"Il cuore del tiranno\" (\"A zsarnok sz\u00edve, avagy Boccaccio Magyarorsz\u00e1gon\", 1981), storia di un despota ungherese coinvolto in intrighi di palazzo e rappresentazioni teatrali, \u00e8 l'ultimo film nel suo tipico stile. \nNei film successivi, che hanno scarsissima diffusione al di fuori dell'Ungheria, Jancs\u00f3 abbandona definitivamente la stilizzazione allegorica a favore di una messa in scena tradizionale e dell'ambientazione contemporanea. \"L'aube\" (1985), dal romanzo di Elie Wiesel, \u00e8 la storia di un colono sionista incaricato di uccidere un soldato inglese durante il Mandato britannico della Palestina. Con \"La stagione dei mostri\" (\"Sz\u00f6rnyek \u00e9vadja\", 1987) e \"L'oroscopo di Ges\u00f9 Cristo\" (\"J\u00e9zus Krisztus horoszk\u00f3pja\", 1988) mette in scena i turbamenti e gli sconvolgimenti sociopolitici che di l\u00ec a poco porteranno alla caduta dei regimi comunisti del Blocco Orientale. \nNel 1990 gli \u00e8 stato assegnato il Leone d'oro alla carriera al Festival di Venezia.\nNel 1999 ha ottenuto grande successo al botteghino ungherese con la commedia musicale \"A Pest il Signore mi ha messo una lanterna nelle mani\" (\"Nekem l\u00e1mp\u00e1st adott kezembe az ur Pesten\").\nMikl\u00f3s Jancs\u00f3 \u00e8 morto a Budapest il 31 gennaio 2014, all'et\u00e0 di 92 anni."}
{"id": "1558253", "revid": "287204", "url": "https://it.wikipedia.org/wiki?curid=1558253", "title": "Miklos Jancso", "text": ""}
{"id": "1558254", "revid": "599013", "url": "https://it.wikipedia.org/wiki?curid=1558254", "title": "Mikl\u00f3s Jancso", "text": ""}
{"id": "1558255", "revid": "599013", "url": "https://it.wikipedia.org/wiki?curid=1558255", "title": "Miklos Jancs\u00f3", "text": ""}
{"id": "1558257", "revid": "599013", "url": "https://it.wikipedia.org/wiki?curid=1558257", "title": "Miklos Jancs\u00f2", "text": ""}
{"id": "1558258", "revid": "446353", "url": "https://it.wikipedia.org/wiki?curid=1558258", "title": "Raffaele de Courten", "text": "Ministro della Marina, fu l'ultimo capo di stato maggiore della Regia Marina e il primo della Marina Militare.\nBiografia.\nRaffaele de Courten, secondogenito di Erasmo Giuseppe de Courten (1849-1913) nonch\u00e9 nipote dello svizzero Raphael de Courten, e fratello della francesista Clementina de Courten e dell'anglista Maria Luisa Giartosio de Courten. \u00c8 stato governatore del distretto 87 del Rotary International per l'anno rotariano 1951/1952.\nAttivit\u00e0 militare.\nEntrato nel 1906 nella Regia Accademia Navale di Livorno, nel 1910 venne nominato guardiamarina. Prest\u00f2 servizio sulle corazzate \"Vittorio Emanuele\" e \"Benedetto Brin\", prendendo parte alla guerra italo-turca. Prese parte alla prima guerra mondiale con il grado di tenente di vascello e destinato a bordo dei dirigibili della Regia Marina, partecip\u00f2 nell'agosto 1915 a bordo dell'aeronave \"Citt\u00e0 di Jesi\" al bombardamento della base navale austriaca di Pola finendo per essere catturato in seguito all'abbattimento del dirigibile. Nel 1917 venne rimpatriato con un contingente di infermi, e venne destinato fino al termine del conflitto alla direzione dei Servizi Aeronautici di Brindisi; terminato il conflitto venne decorato per le azioni svolte durante il periodo bellico con una medaglia di bronzo al valor militare.\nNel 1923 fu promosso capitano di corvetta. Nel periodo tra le due guerre la sua carriera si svilupp\u00f2 fra comandi di sommergibili e cacciatorpediniere ed incarichi presso l'ufficio del capo di stato maggiore generale, ricoprendo, tra il 1\u00ba luglio 1933 ed il 19 febbraio 1936, da capitano di vascello (anzianit\u00e0 15 settembre 1933), la carica di addetto navale nella Germania nazista. Nel 1938 fu promosso contrammiraglio e guid\u00f2 il neo istituito ispettorato delle armi subacquee per tre anni.\nDurante la seconda guerra mondiale fu promosso Ammiraglio di divisione l'8 novembre 1940 ed ebbe alcuni comandi operativi: fu prima comandante della VII (1\u00ba agosto 1941 - 5 marzo 1942) e poi della VIII divisione incrociatori (6 marzo 1942 - 14 marzo 1943) della I squadra partecipando a numerose missioni di guerra fra cui la prima battaglia della Sirte del dicembre 1941 e la battaglia di \"Mezzo Giugno\" del 1942.\nMinistro della marina.\nDivenne ministro della Marina il 26 luglio 1943 nel governo Badoglio, e contemporaneamente rivest\u00ec la carica di capo di stato maggiore della Marina in sostituzione dell'ammiraglio Arturo Riccardi. L'8 settembre realizz\u00f2 le clausole dell'armistizio relative alla Marina, come richiesto dagli Alleati, ed il 23 settembre si incontr\u00f2 a Taranto con l'ammiraglio inglese Andrew Cunningham dal quale riusc\u00ec ad ottenere che le unit\u00e0 della flotta italiana potessero collaborare con le forze navali alleate. Fu poi ministro della Marina anche nei governi Bonomi, nel governo Parri e nel governo De Gasperi I.\nAl termine della guerra partecip\u00f2 alle trattative per il trattato di pace, durante le quali sostenne l'intangibilit\u00e0 della flotta italiana in considerazione del suo ruolo di cobelligerante. Fu ministro fino al luglio 1946, e si dimise dall'incarico di capo di stato maggiore della marina nel dicembre 1946.\nDopo aver ricoperto alcuni incarichi pubblici come la presidenza del Lloyd Triestino dal 1952 al 1959, si ritir\u00f2 a vita privata, spegnendosi a Frascati nel 1978."}
{"id": "1558265", "revid": "439868", "url": "https://it.wikipedia.org/wiki?curid=1558265", "title": "Treccia", "text": "Una treccia \u00e8 un tipo di nodo, o in generale una struttura complessa, formata dall'intrecciamento di tre o pi\u00f9 fili di materiale flessibile come fibre tessili (vegetali, come foglie di palma, fibre di canapa, di cotone, oppure sintetiche), corde, o usata come acconciatura dei capelli.\nAcconciatura.\nLa treccia come capigliatura risale al periodo egizio fino al 4.000 a.C. Prima ancora fu sviluppata nell'Africa occidentale come status sociale nelle trib\u00f9. Dato il tempo per creare tali acconciature, si creava socialit\u00e0 tra le donne locali. L'arte la si apprendeva in giovinezza guardando le donne pi\u00f9 anziane.\nL'etimologia della parola treccia non \u00e8 chiara, potrebbe derivare dal greco \"tricha\" (in tre) o dal latino \"tricae\" (viluppo), \"trinus\" (di tre) o \"trix\" (capello).\nCorde e cavi.\nL'intreccio crea una corda composita che \u00e8 pi\u00f9 forte dei singoli elementi non intrecciati. Caratteristica peculiare \u00e8 il fatto di non attorcigliarsi durante l'uso. In elettrotecnica, \"treccia\" \u00e8 uno schermo tubolare di metallo attorno ad un filo, o pi\u00f9 fili, atto a fungere da schermo per campi elettromagnetici esterni. Un altro uso \u00e8 litz wire per la trasmissione di segnali in alta frequenza, per minimizzare l'effetto pelle. Trecce piatte vengono usate anche per collegare grandi componenti tra loro (messa a terra). La treccia \u00e8 usata anche per creare materiali compositi.\nTreccia australiana.\nTrecce con pelle di canguro sono realizzate in zone rurali d'Australia per creare Cinture, guinzagli, briglie, fruste.\nAltro.\nLa sedimentazione di rocce erose in un fiume porta alla creazione di isole con forma a treccia. Tali canali si chiamano canali intrecciati."}
{"id": "1558268", "revid": "1543377", "url": "https://it.wikipedia.org/wiki?curid=1558268", "title": "Dedovsk", "text": "Dedovsk \u00e8 una cittadina della Russia europea centrale (oblast' di Mosca), situata 38 km a ovest della capitale; \u00e8 amministrativamente compresa nel distretto di Istra.\nMenzionata nelle cronache a partire dall'anno 1573, come villaggio agricolo con il nome di \"Dedovo\"; negli anni 1911-1913 venne costruito uno stabilimento tessile, al quale fu annesso un nuovo insediamento chiamato \"Dedovskij\", che con il tempo assorb\u00ec il preesistente villaggio di Dedovo. Nel 1940 l'intero insediamento venne promosso al rango di citt\u00e0.\nDedovsk \u00e8 ai giorni nostri un piccolo centro industriale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1558269", "revid": "135224", "url": "https://it.wikipedia.org/wiki?curid=1558269", "title": "\u00dclemiste", "text": ""}
{"id": "1558270", "revid": "33921", "url": "https://it.wikipedia.org/wiki?curid=1558270", "title": "Rugby a 15 nel 1989", "text": "Cronologia degli eventi principali.\n18 marzo: Superando la Scozia per 19-3 a Parigi, la vince il Cinque Nazioni 1989. Non ottiene il \"Grande Slam\" a causa della sconfitta di Twickenham con l'Inghilterra (0-11).\n30 aprile: Con un quadrangolare tra , , , , disputatosi a Tours, iniziano le qualificazioni per \n20 maggio: Superando la per 18-16, la Francia si aggiudica la Coppa FIRA 1987-89. Una vittoria sofferta, dopo la sconfitta subita all'andata a Kutaisi nel 1988. Ad aiutare i Francesi, anche l'imprevista sconfitta dei Russi con la Spagna avvenuta a novembre '88.\nL'Italia termina al quarto posto.\nGiugno: La \"\" si reca in tour in Nuova Zelanda. I due test match vogliono essere la rivincita della finale della , vinta proprio dagli All Blacks. Rivincita che non arriva, poich\u00e9 i padroni di casa si aggiudicano entrambi i test (25-17 e 34-20)\nGiugno e luglio: Contemporaneamente i British and Irish Lions visitano l'Australia. Dopo una prima sconfitta contro i Wallabies, si aggiudicano la serie di test vincendo i due match successivi.\nLuglio: L'Argentina visita la Nuova Zelanda. Due sconfitte nei test e risultati meno soddisfacenti rispetto ai tour del 1987 e 1979.\n5 agosto: Battendo l'Australia 24-12, gli All Blacks conservano la Bledisloe Cup, assegnata con un match secco.\nAgosto e settembre: Ha luogo un controverso tour di una selezione mondiale. il \"World XV\" visita il Sudafrica. per il centenario della SARB\nSettembre: Bertrand Fourcade assume la direzione tecnica della nazionale italiana.\nOttobre e novembre: Mentre la Nuova Zelanda, si libera agevolmente di Galles e Irlanda, l'Australia visita la Francia. Nel primo match i Wallabies vendicano la sconfitta nella semifinale della vincendo 32-15 a Strasburgo, poi i francesi si rifanno aggiudicandosi il secondo match 25-19.\n4 ottobre: Si disputa a Parigi un match tra la Francia e una selezione delle Isole Britanniche, nel quadro dei festeggiamenti del bicentenario della rivoluzione Francese.\n14 ottobre: Superando l'Uruguay per 34-14, l'Argentina si conferma al vertice del \"Sudamericano 1989\"\nI Barbarians.\nNel 1989 la selezione ad inviti dei Barbarians ha disputato i seguenti incontri"}
{"id": "1558283", "revid": "38120", "url": "https://it.wikipedia.org/wiki?curid=1558283", "title": "Sant'Allucio (Uzzano)", "text": ""}
{"id": "1558285", "revid": "287204", "url": "https://it.wikipedia.org/wiki?curid=1558285", "title": "Strendur", "text": "Strendur \u00e8 un paese delle Isole F\u00e6r \u00d8er, capoluogo del comune di Sj\u00f3var, situato nella parte meridionale dell'isola Eysturoy.\nStrendur significa \"spiaggia\" in lingua faroese.\nNel 2002 aveva 816 abitanti. Il suo codice postale \u00e8 FO 490."}
{"id": "1558289", "revid": "6923", "url": "https://it.wikipedia.org/wiki?curid=1558289", "title": "Concertgebouw", "text": "Il Concertgebouw \u00e8 una sala da concerto di Amsterdam, considerato per qualit\u00e0 tra le prime tre sale al mondo. Il suo spazio ospita numerosi eventi concertistici, sia di musica classica sia di musica leggera ed \u00e8 la sede dell'Orchestra reale del Concertgebouw.\nLa struttura del Concertgebouw venne progettata nella seconda met\u00e0 dell'Ottocento, e la sua edificazione impieg\u00f2 gli operai per quasi sei anni a partire dal 1883, per venire ufficialmente inaugurato l'11 aprile 1888.\nLa sala \u00e8 citata da Paul McCartney nel testo del brano \"Rock Show\" tratto dall'album Venus and Mars."}
{"id": "1558291", "revid": "767487", "url": "https://it.wikipedia.org/wiki?curid=1558291", "title": "Ga\u00facha do Norte", "text": "Ga\u00facha do Norte \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Paranatinga."}
{"id": "1558293", "revid": "287204", "url": "https://it.wikipedia.org/wiki?curid=1558293", "title": "Sydney Cricket Ground", "text": "Il Sydney Cricket Ground (SCG) \u00e8 uno stadio polivalente situato nel sobborgo di Moore Park della citt\u00e0 di Sydney, Nuovo Galles del Sud, Australia, accanto al Sydney Football Stadium, con un campo ovale\nStoria.\nIl SCG fu fondato nel 1851, come un campo di cricket per soldati collocati vicino. Inizialmente il SCG non era un vero e proprio stadio, ma semplicemente un campo - a quel tempo la citt\u00e0 di Sydney era ancora piccola e c'erano pochissimi eventi sportivi importanti che attirassero grande pubblico e di conseguenza la citt\u00e0 non aveva bisogno di uno stadio. Col passare del tempo, la popolazione di Sydney \u00e8 cresciuta abbastanza velocemente; le tribune furono sostituite con tribune pi\u00f9 grandi. Attualmente, 9 tribune circondano il campo ovale, e ci sono circa 44.000 posti a sedere. Nel passato, la capienza era maggiore, poich\u00e9 c'erano moltissimi posti in piedi - 78.056 persone hanno visto una partita di rugby a 13 nel 1965, il record.\nFino al 1988, quando il Sydney Football Stadium fu aperto, il SCG era chiaramente il pi\u00f9 grande stadio di Sydney, e di conseguenza era il teatro delle partite pi\u00f9 importanti di rugby e di rugby a 13 (ed alcune di calcio), bench\u00e9 un grande campo ovale come il SCG (circa 150x140 metri) non sia molto adatto per questi sport. Oggigiorno, c'\u00e8 anche il Testra Stadium, lo stadio olimpico, con oltre 80.000 posti a sedere, e di conseguenza, non si pu\u00f2 guardare n\u00e9 rugby n\u00e9 rugby a 13 n\u00e9 calcio al SCG, tranne alcune partite di rugby a 13 storiche."}
{"id": "1558294", "revid": "767487", "url": "https://it.wikipedia.org/wiki?curid=1558294", "title": "General Carneiro (Mato Grosso)", "text": "General Carneiro \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Tesouro."}
{"id": "1558295", "revid": "767487", "url": "https://it.wikipedia.org/wiki?curid=1558295", "title": "Gl\u00f3ria d'Oeste", "text": "Gl\u00f3ria d'Oeste \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1558302", "revid": "767487", "url": "https://it.wikipedia.org/wiki?curid=1558302", "title": "Guarant\u00e3 do Norte", "text": "Guarant\u00e3 do Norte \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Col\u00edder."}
{"id": "1558304", "revid": "110157", "url": "https://it.wikipedia.org/wiki?curid=1558304", "title": "Guiratinga", "text": "Guiratinga \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Tesouro."}
{"id": "1558305", "revid": "767487", "url": "https://it.wikipedia.org/wiki?curid=1558305", "title": "Indiava\u00ed", "text": "Indiava\u00ed \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1558307", "revid": "1921723", "url": "https://it.wikipedia.org/wiki?curid=1558307", "title": "Monte Zatta", "text": "Il monte Zatta (\"S\u00e0tta\" in ligure) \u00e8 un massiccio dell'Appennino Ligure che raggiunge i 1.404 metri s.l.m. e costituisce un tratto dello spartiacque appenninico tra la valle Sturla, valle del Taro, la Valle Graveglia e la val di Vara (tributarie le ultime due del mar Ligure).\nGeografia.\nLa sommit\u00e0 del massiccio del monte Zatta \u00e8 costituita da una lunga cresta ondulata, percorsa da un agevole sentiero di crinale, ai margini esterni di tale cresta si trovano il monte Zatta di Ponente (m 1355) e il monte Prato Pinello (m 1390). Tra le due estremit\u00e0 si eleva la cima principale, il monte Zatta di Levante (m 1404). Il versante Sud \u00e8 ripido e pietroso, mentre quello Nord, verso il passo del Bocco, ha una pendenza pi\u00f9 dolce ed \u00e8 ricoperto da un'ampia faggeta.\nAccesso alla cima.\nSi raggiunge da Genova prendendo l'autostrada A12 fino a Lavagna, risalendo la valle Sturla fino alla frazione di Borgonovo ligure nel comune di Mezzanego per poi proseguire per l'intera val mogliana sino ad arrivare al Passo del Bocco, o la val Graveglia, fino ad arrivare al passo del Biscia (m.890). Da qui si prende l'ultimo tratto dell'Alta Via delle Cinque Terre (segnavia AV5T) che in circa 2 ore e mezza conduce in vetta. Seguendo l'Alta Via dei Monti Liguri altri accessi sono dal passo del Bocco (m 956) in provincia di Genova e dal passo di Colla Craiola (m 905) in provincia della Spezia.\nIl monte Zatta ricade nella tappa n.35 dell'Alta Via dei Monti Liguri, percorso escursionistico montano di 440\u00a0km che collega Ventimiglia, in provincia di Imperia, alla piana di Ceparana, nel comune di Bolano, in provincia della Spezia."}
{"id": "1558308", "revid": "86599", "url": "https://it.wikipedia.org/wiki?curid=1558308", "title": "Masayuki Yanai", "text": "Il Minor Planet Center gli accredita le scoperte di ventisette asteroidi, effettuate tra il 1987 e il 1992, tutte in collaborazione con Kazuro Watanabe.\nGli \u00e8 stato dedicato l'asteroide 4260 Yanai."}
{"id": "1558323", "revid": "13833", "url": "https://it.wikipedia.org/wiki?curid=1558323", "title": "Rappolstein", "text": ""}
{"id": "1558332", "revid": "547034", "url": "https://it.wikipedia.org/wiki?curid=1558332", "title": "Ghiacciaio del Basodino", "text": "Il ghiacciaio del Basodino (\"Basodin\u00e4rfir\u00e4\" in walser formazzino) si trova sopra l'alpe di Robiei, in val Bavona nell'alta valle Maggia (canton Ticino, Svizzera).\nDescrizione.\n\u00c8 situato ad un'altitudine compresa tra i 2600\u00a0m e 3273\u00a0m sul fianco dell'omonimo pizzo. Questo ghiacciaio \u00e8 il pi\u00f9 imponente e importante del canton Ticino. Nel corso degli ultimi decenni, il ghiacciaio si \u00e8 molto ritirato e assottigliato. In questa regione si trovano molti laghi naturali e artificiali.\nLo sfruttamento idroelettrico di questi laghi ha contribuito allo sviluppo economico e turistico della vallata.\nVie di accesso.\nRealizzata negli anni sessanta, la funivia ha permesso la costruzione degli impianti idroelettrici della zona. Una cabina per 125 persone trasporta a Robiei ogni estate pi\u00f9 di 20.000 persone.\nRaggiungibile anche con i trasporti pubblici, San Carlo in Val Bavona \u00e8 il luogo di partenza della funivia e si trova a circa 1 ora di viaggio in automobile da Locarno."}
{"id": "1558334", "revid": "287204", "url": "https://it.wikipedia.org/wiki?curid=1558334", "title": "Fant\u00f4mas (film)", "text": ""}
{"id": "1558335", "revid": "287204", "url": "https://it.wikipedia.org/wiki?curid=1558335", "title": "Shock economy", "text": "Shock economy \u00e8 un saggio della giornalista canadese Naomi Klein, pubblicato nel settembre del 2007.\nContenuti.\nIl libro studia gli effetti e le applicazioni delle teorie liberiste di Milton Friedman e della Scuola di Chicago in diversi stati del pianeta, dagli anni sessanta fino al 2007. La tesi principale sostenuta dall'autrice \u00e8 che l'applicazione di queste politiche (che prevedono privatizzazioni, tagli alla spesa pubblica e liberalizzazioni dei salari) sia stata effettuata sempre senza il consenso popolare, approfittando di uno \"shock\" causato da un evento contingente, provocato \"ad hoc\" per questo scopo, oppure generato da incapacit\u00e0 politiche o da cause esterne.\nInoltre l'effetto dell'applicazione di queste teorie \u00e8 stato la crescita della disoccupazione e il generale impoverimento della popolazione. Tra questi shock l'autrice annovera le torture ed il regime di Pinochet in Cile nel 1973, il crollo del muro di Berlino e l'instabilit\u00e0 economica in Polonia e Russia all'inizio degli anni ottanta, l'inflazione inarrestabile in Bolivia, la guerra delle Falkland tra Argentina e Regno Unito, la guerra in Iraq e la distruzione di New Orleans per opera dell'uragano Katrina in tempi pi\u00f9 recenti.\nCapitoli.\nParte I: Due dottor shock. Ricerca e sviluppo.\n1 - La camera di tortura. Donald Ewen Cameron, la CIA (sulle stravaganti teorie dello psichiatra Ewen Cameron e l'applicazione pratica della CIA)\nLa ricerca del vuoto\nLa scienza della paura\nRicostruzione mancata\n2 - L'altro dottor shock. Milton Friedman e la ricerca di un laboratorio laissez-faire\nA scuola di cambio di regime: Brasile e Indonesia\nParte II: Il primo test. Le doglie del parto (sull'applicazione pratica delle teorie economiche di Milton Friedman).\n3 - Stati di shock. La sanguinaria nascita della controrivoluzione (sul colpo di Stato dell'11 settembre 1973 di Augusto Pinochet)\nIl fronte economico (sulla stesura delle norme economiche redatte dai Chicago Boys)\nIl mito del miracolo cileno\nLa rivoluzione si diffonde, la gente sparisce\nUn testimone in tempi difficili (sul giornalista investigativo Rodolfo Walsh)\nLa copertura della \"Guerra al Terrore\" (sulla scusa della lotta al terrorismo per poter uccidere gente comune)\n4 - Colpo di spugna. Il terrore al lavoro (sui progetti di sterminio condotti da chi governa un Paese)\nRipulire le culture\nChi \u00e8 stato ucciso e perch\u00e9\nTortura sponsorizzata dalle industrie\nLa tortura come \"terapia\"\nBambini \"normali\" (sui bambini nati nei centri di tortura argentini)\n5 - \"Assolutamente non correlate\". Come un'ideologia \u00e8 stata ripulita dai suoi crimini\nI paraocchi dei \"diritti umani\" (sulle lacune di Amnesty International\nLa Ford sulla Ford\nParte III: Sopravvivere alla democrazia. Bombe fatte di leggi.\n6 - Salvati da una guerra. Il thatcherismo e i suoi utili nemici\nGuerra di salvataggio (sulla Guerra delle Falkland)\n7 - Il nuovo dottor shock. La guerra economica rimpiazza la dittatura (sulle riforme economiche in Bolivia)\n8 - La crisi funziona. L'immagine pubblica della shockterapia (sul riconoscimento degli economisti che una crisi di iperinflazione simula gli effetti di una guerra militare)\nTrasferire odiosi debiti (sull'aumento dei debiti esteri e il trasferimento all'estero dei patrimoni dei dittatori)\nLo shock del debito (sul Volcker Shock e l'aggiustamento strutturale)\nParte IV: Lost in transition. Mentre piangevamo, mentre tremavamo, mentre danzavamo.\n9 - Sbattere la porta in faccia alla storia. Una crisi in Polonia, un massacro in Cina \nLo shock del potere (su Solidarno\u015b\u0107 e il Piano Sachs)\nUn abbraccio molto esitante (sulla fine di Solidarno\u015b\u0107)\nLo shock di piazza Tienanmen\n10 - Democrazia nata in catene. La libert\u00e0 vigilata del Sudafrica (sulla delusione di Nelson Mandela)\nLo shock della base (sulla mancanza dei risarcimenti alle vittime dell'apartheid)\nRisarcimenti alla rovescia (sul tradimento della Freedom Charter)\n11 - Fal\u00f2 di una giovane democrazia. La Russia sceglie \"l'opzione Pinochet\" (su Mikhail Gorbaciov e il colpo di Stato di Boris Eltsin)\nNel dubbio \u00e8 sempre colpa della corruzione (sulla diffusa pratica di incolpare alla corruzione del mancato funzionamento delle politiche liberiste)\n12 - L'identit\u00e0 capitalista. La Russia e la nuova era del mercato barbaro (sull'incontro dell'autrice con Jeffrey Sachs)\n\u201cIlleciti statistici\u201d a Washington (sulla manipolazione dei dati statistici del Fondo Monetario Internazionale)\n13 - Lascia che bruci. Il saccheggio dell'Asia e \"la caduta di un secondo muro di Berlino\" (sulla crisi delle Tigri asiatiche)\nLa rivelazione (sul degrado della popolazione nonostante il tardivo sostegno economico del FMI)\nCibarsi delle rovine (sul cinismo degli economisti sul crollo delle economie asiatiche)\nParte V: Tempi scioccanti. Ascesa del capitalismo dei disastri.\nCheney e Rumsfeld: proto-capitalisti dei disastri\nL'11 settembre e il ritorno della pubblica amministrazione (sul riconoscimento del volontariato e della solidariet\u00e0 dimenticati dalle manovre liberiste)\nUn mercato per il terrorismo (sull'aumento esponenziale di aziende addette alla sicurezza)\n14 - La shockterapia negli Stati Uniti. La bolla della sicurezza interna (sulle privatizzazioni dell'esercito)\nCheney e Rumsfeld: proto-capitalisti dei disastri\nL'11 settembre e il ritorno della pubblica amministrazione \nUn New Deal aziendale\nUn mercato per il terrorismo\n15 - Uno Stato corporativo. Dal governo alle aziende (sui conflitti di interessi dei politici)\nIl potere degli ex (sulle connivenze di politici e multinazionali)\nParte VI: Iraq, al punto di partenza. Ipershock.\n16 - Cancellare l'Iraq. In cerca di un \u201cmodello\u201d per il Medioriente\nLa guerra come tortura di massa\n\"Fear up\": terrorizzare l'Iraq\nOggetti di conforto\n17 - Ritorno di fiamma ideologico. Un disastro molto capitalista (sulle imposizioni economiche all'Iraq)\n18 - Al punto di partenza. Dalla tabula rasa alla terra bruciata\nSmantellare la democrazia\nShock corporei\nFallimento: il nuovo volto del successo\nParte VII: La Zona verde mobile. Zone cuscinetto e mura antiesplosione (sulla creazione di aree privilegiate).\n19 - Tabula rasa in spiaggia. \"Il secondo tsunami\" (sul viaggio in Sri Lanka dopo lo tsunami)\nPrima dell'onda: piani sventati (sui tentativi di espropriare ai pescatori locali le spiagge su cui vivono ad opera di speculazioni turistiche)\nDopo l'onda: una seconda possibilit\u00e0 (sul divieto imposto ai pescatori residenti di poter rimanere a vivere sulle proprie spiagge non valido per i villaggi turistici)\nL'onda pi\u00f9 ampia (sulle analoghe storie di appropriazioni indebite di terra a seguito dello tsunami in Thailandia, Maldive, Indonesia, Tamil Nadu)\nRiqualificazione militarizzata (sulla rabbia degli sfollati per la mancanza di aiuti con tensioni verso le ricche ong)\n20 - Apartheid del disastro. Un mondo di zone verdi e zone rosse (reportage da New Orleans dopo il passaggio dell'uragano Katrina)\n21 - Perdere l'incentivo alla pace. Israele come monito (sul fiorente business della sicurezza e dell'intelligence)\nNessun bisogno di cospirazioni\nIsraele e lo Stato di apartheid del disastro permanente (sull'unica minaccia per la fiorente economia dei disastri ovvero la possibilit\u00e0 di ottenere un certo livello di stabilit\u00e0 climatica e pace geopolitica)\nConclusione. Lo shock si esaurisce: la ricostruzione dal basso (sulla consapevolezza diffusa del mancato obiettivo della teoria liberista del trickle-down ovvero della ridistribuzione della ricchezza)"}
{"id": "1558341", "revid": "486946", "url": "https://it.wikipedia.org/wiki?curid=1558341", "title": "Tomo Takino", "text": ""}
{"id": "1558342", "revid": "3732", "url": "https://it.wikipedia.org/wiki?curid=1558342", "title": "Formati di videoregistrazione minori", "text": "La storia della videoregistrazione registra un certo numero di formati, alcuni dei quali tecnicamente molto interessanti, che tuttavia non hanno avuto successo commerciale, in parte per l'alto costo, in parte perch\u00e9 non compatibili con gli standard gi\u00e0 esistenti.\nI sistemi Akai.\nAkai 1/4 pollice.\nLa giapponese Akai svilupp\u00f2 nel 1967 un sistema su nastro magnetico da 1/4 di pollice, a bobina aperta, dotato anche di una telecamera portatile, per il mercato allora nascente del video domestico. Questo sistema, chiamato semplicemente 1/4 pollice Akai, era dotato di alcune opzioni, come un monitor separabile e un modulatore RF per riprodurre il video direttamente su un televisore.\nI primi modelli, il VTS-100 del 1967 e i successivi VTS-110 e VTS-120, erano in bianco e nero, mentre il VTS-150, apparso nel 1974, poteva registrare video composito a colori.\nAkai VK.\nIl formato VK fu sviluppato alla fine degli anni settanta. Progettato per l'uso portatile, usava videocassette con nastro da 1/2 pollice, molto simile a quelle del Betamax, con una durata della registrazione di 30 minuti. Ereditate dal sistema da 1/4 pollice, rimangono il monitor distaccabile e il modulatore RF. I modelli VTS-300 e VT-350 erano in bianco e nero, mentre un modello a colori fu messo in vendita come VT-400.\nNonostante le buone caratteristiche tecniche, il formato VK non diede buoni risultati commerciali. Il limite della registrazione di 30 minuti, a quanto pare, \u00e8 sempre un limite per gran parte dei formati rivolti a un'utenza domestica.\nGli standard EIAJ.\nLo standard EIAJ-1 (Electronic Industries Association of Japan) fu sviluppato nel 1969 da un insieme di industrie elettroniche giapponesi. Fu il primo tentativo di una piattaforma standard di videoregistrazione, orientata al mercato professionale e industriale, allo scopo di superare le incompatibilit\u00e0 dei formati proprietari che non rendevano possibile lo scambio delle singole registrazioni.\nLo standard EIAJ-1 incontr\u00f2 una buona diffusione in aziende, scuole, agenzie governative e ospedali. Il costo accessibile e la versatilit\u00e0 degli apparecchi fecero s\u00ec che il formato venisse adottato anche da alcune stazioni televisive nei primi anni 70.\nDal punto di vista tecnico, il formato usava un nastro magnetico da 1/2 pollice in bobine aperte, con macchine sia portatili che per uso fisso. Inizialmente in bianco e nero, venne presto sviluppata una versione a colori del formato.\nLa versione EIAJ-2 \u00e8 identica dal punto di vista tecnico, ma prevede nastri in cartuccia con la singola bobina debitrice, mentre quella raccoglitrice \u00e8 integrata nell'apparecchio."}
{"id": "1558350", "revid": "30610", "url": "https://it.wikipedia.org/wiki?curid=1558350", "title": "Falafel", "text": "I falafel (, ; traslitt. \"fal\u0101fel\") sono una pietanza mediorientale costituita da polpette di legumi speziate e fritte. I pi\u00f9 utilizzati sono le fave, i ceci e i fagioli tritati e conditi con sommacco, cipolla, aglio, cumino e coriandolo. I falafel sostituivano la carne nei giorni del digiuno dei copti egiziani. Il termine \u00e8 formato da tre parole che in copto significavano letteralmente 'con tanti fagioli'.\nSono particolarmente diffusi in Libano, Palestina, Israele, Siria, Giordania ed Egitto (qui noti principalmente nella versione a base di fave col nome di \u0637\u0639\u0645\u064a\u0629, traslitt. \"ta'amiyya\").\nRicetta tradizionale.\nLe fave, crude e senza buccia, si lasciano in ammollo una notte, dopo di che si tritano finemente; si aggiungono le spezie e poco sale. Si possono unire anche le uova per rendere l'impasto compatto ed evitare che si sbricioli. Si formano polpettine, che possono essere impanate a piacere con i semi di sesamo, e poi si friggono in olio ad alta temperatura. Man mano che cuociono si mettono a scolare su carta paglia e si servono calde, preferibilmente con hummus (crema di ceci tipica del Medio Oriente).\nConsumazione.\nI falafel si mangiano normalmente con hummus, ma anche con yogurt e verdure (in genere pomodori e cetrioli, sia al naturale che sotto aceto), in un pane arabo soffice e basso (\u062e\u0628\u0632 \u0639\u0631\u0628\u064a, traslitt. \"hubs 'arabi\", saj, o marquq, o pita), che si arrotola oppure si apre come una tasca per contenere gli ingredienti.\nIl grande successo dei falafel \u00e8 dovuto alla loro economicit\u00e0 e praticit\u00e0. In Medio Oriente sono reperibili ovunque, anche come cibo di strada, dalle bancarelle delle grandi citt\u00e0 a quelle dei villaggi, o nelle stazioni di rifornimento nel deserto; in Europa sono stati introdotti dalle rosticcerie turche come alternativa vegetariana al kebab. In Italia alcuni ristoranti li servono sopra la pizza. L'ideale \u00e8 mangiarli appena fatti: freddi o riscaldati perdono la loro fragranza.\nVarianti.\nA Gerusalemme i falafel vengono accompagnati con patate fritte o al forno; si possono aggiungere pomodori e harissa, insalate, vari tipi di cavolo marinato e non, uova sode.\nA Tel Aviv sono presenti versioni con avocado lavorato, per esempio, con limone, sale e pepe, ed una sorta di crema simile allo yogurt.\nAltri condimenti e aggiunte: salsa salata piccante di mango, molto apprezzata tra gli yemeniti; pinoli tostati e foglie di menta; prezzemolo."}
{"id": "1558351", "revid": "86599", "url": "https://it.wikipedia.org/wiki?curid=1558351", "title": "Alan C. Gilmore", "text": "Gilmore lavora al Mount John Observatory e al \"Dipartimento di Fisica e Astronomia\" dell'Universit\u00e0 di Canterbury, in Nuova Zelanda.\n\u00c8 membro della \"Commissione 6\" dell'Unione Astronomica Internazionale, quella che soprintende alla diffusione delle informazioni e all'assegnazione dei crediti per le scoperte astronomiche.\nHa scoperto quarantadue asteroidi, quasi tutti in collaborazione con la moglie, Pamela M. Kilmartin. \nIl 22 maggio 1999 ha coscoperto la nova \"V382 Vel\".\nIl 30 agosto 2007 ha scoperto la cometa periodica P/2007 Q2.\nGli \u00e8 stato dedicato assieme alla moglie, Pamela Margaret (Kilmartin) Gilmore, l'asteroide 2537 Gilmore, in seguito alla moglie \u00e8 stato dedicato specificatamente l'asteroide 3907 Kilmartin."}
{"id": "1558359", "revid": "287204", "url": "https://it.wikipedia.org/wiki?curid=1558359", "title": "Spielberg ti odio", "text": "Spielberg ti odio \u00e8 il primo romanzo del 2007 di Matteo Maffucci, che in precedenza aveva gi\u00e0 pubblicato altri due libri.\nTrama.\nFilippo \u00e8 un ragazzo di trent'anni assolutamente normale, che decide di fare il grande passo di lasciare la casa genitoriale e prendersi un appartamento tutto per s\u00e9. L'appartamento, procuratogli dalla zia, \u00e8 un monolocale di appena 65\u00a0m\u00b2, in cui dopo aver lasciato malamente la fidanzata Elisa, Filippo si sente veramente solo ed entra in una profonda crisi emotiva.\nTenta di sostituire la presenza della fidanzata con un cane, mentre nella sua vita rientra il padre, ex capostruttura Rai. In piena crisi di mezza et\u00e0, l'uomo ha cominciato a fumare droghe leggere e si \u00e8 tinto i capelli. Filippo, ormai pentitosi di aver lasciato la ragazza, passa le sue giornate in uno stato di profonda malinconia a guardare a ripetizione i vecchi film di Steven Spielberg, nella videoteca semideserta dove lavora."}
{"id": "1558365", "revid": "1799663", "url": "https://it.wikipedia.org/wiki?curid=1558365", "title": "Tar\u014d", "text": "Origine e diffusione.\n significa letteralmente \"figlio pi\u00f9 anziano\", essendo composto da \u592a (\"ta\", \"grande\", \"spesso\") e \u90ce (\"rou\", \"figlio\"); \u00e8 quindi analogo dal punto di vista semantico ai nomi Primo e Winona.\n\u00c8 comunissimo in Giappone, e i kanji da cui \u00e8 composto costituiscono spesso anche un suffisso per molti altri prenomi maschili, quali Shintar\u014d, Ry\u016btar\u014d e Rentar\u014d."}
{"id": "1558369", "revid": "767487", "url": "https://it.wikipedia.org/wiki?curid=1558369", "title": "Caretta", "text": ""}
{"id": "1558370", "revid": "124123", "url": "https://it.wikipedia.org/wiki?curid=1558370", "title": "Merton Miller", "text": "Nel 1990 ha vinto il premio Nobel per l'economia (insieme a Harry Markowitz e William Sharpe).\nBiografia.\nNacque a Boston, Massachusetts. Durante la Seconda guerra mondiale lavor\u00f2 come economista nella divisione di ricerca tributaria del Dipartimento del Tesoro, e nel 1952 ricevette la laurea in economia alla Johns Hopkins University. Il suo primo appuntamento accademico, dopo aver conseguito il dottorato, fu il \"Visiting Assistant Lecturer\" alla London School of Economics.\nNel 1958, al Carnegie Institute of Technology (ora Carnegie-Mellon University) la cui Graduate School of Industrial Administration (ora Tepper School of Business) era la prima e pi\u00f9 influente \"business school\" orientata alla ricerca degli Stati Uniti, ha collaborato con il suo collega Franco Modigliani alla redazione di un \"paper\" su \u201cIl costo del capitale, finanza aziendale e la teoria degli investimenti\" (\"\u201cThe Cost of Capital, Corporate Finance and the Theory of Investment\u201d\"). Questo \"paper\" sollev\u00f2 un'obiezione fondamentale alla visione tradizionale della finanza aziendale, secondo la quale un'azienda pu\u00f2 ridurre il proprio costo del capitale trovando il giusto rapporto tra debito e capitale proprio (\"debt-to-equity ratio\"). Secondo il Teorema di Modigliani-Miller, d'altra parte, il giusto rapporto non esiste, e quindi i manager aziendali dovrebbero cercare di minimizzare le passivit\u00e0 fiscali e massimizzare l'utile netto aziendale, lasciando il \"debt-equity ratio\" scendere fino al livello che ritengono congruo.\nLa via mediante la quale arrivarono a tale conclusione, faceva uso della teoria dell'assenza di arbitraggi, cio\u00e8 la premessa che qualunque stato delle cose che permetta a chi opera sugli strumenti di mercato di creare una \"macchina da soldi senza rischi\", \u00e8 destinato a scomparire quasi immediatamente. Impostarono il percorso che diede vita, negli anni seguenti, a molti dibattiti basati su tale premessa."}
{"id": "1558371", "revid": "13611710", "url": "https://it.wikipedia.org/wiki?curid=1558371", "title": "Atalanta Calcio", "text": ""}
{"id": "1558372", "revid": "1851848", "url": "https://it.wikipedia.org/wiki?curid=1558372", "title": "Emanuele Tresoldi", "text": "Carriera.\nGiocatore.\nClub.\nCresce calcisticamente nella squadra della propria provincia, la di Ferrara, che nel 1989 lo porta ad esordire in Serie C2 a 16 anni.\nPur giocando nella quarta divisione del calcio italiano, dal 1990 diventa un punto fermo della Nazionale italiana Under-18 e, dopo la promozione in Serie C1 raggiunta nel 1991, passa direttamente in Serie A con l'.\nNella squadra di Bergamo il giovane Tresoldi non trova molto spazio ma riesce comunque ad esordire nel massimo campionato con gli allenatori Bruno Giorgi e Marcello Lippi.\nNel 1993 gioca una stagione in prestito al in Serie B, e, nonostante la retrocessione della squadra, viene convocato per la vittoriosa spedizione agli Europei del 1994.\nGioca con una certa continuit\u00e0 in Serie B con l', e una volta raggiunta la promozione nella massima divisione viene prestato a squadre di divisioni inferiori fra cui il Castel di Sangro al secondo anno di Serie B e la stagione 1999-2000 con il \u00e8 la sua ultima in Serie B.\nDopo essere rimasto disoccupato nell'estate 2001, accetta la proposta della squadra cinese del Qingdao Jonoon, facendo ritorno in Italia al termine della stagione.\nProsegue la sua carriera nelle serie professionistiche minori, concludendo la carriera nell'Eccellenza umbra.\nNazionale.\nCon la Nazionale azzurra Under-18 gioca con continuit\u00e0 dal 1990 al 1992. Il suo esordio \u00e8 datato 21 novembre 1990, e coincide con la sfida contro Malta, vinta per 9 reti a 0.\nNel 1991 realizza la sua prima rete in Nazionale contro la Francia (vittoria per 4 a 2), e nel 1992 realizza le due reti decisive nella vittoria per 2 a 0 contro la Norvegia.\nCon la Nazionale Under-21 vince l'Europeo del 1994 senza scendere in campo nelle ultime tre sfide ad eliminazione diretta contro Cecoslovacchia, Francia e Portogallo.\nIn totale con le Nazionali giovanili ha giocato dal 1990 al 1994 collezionando 29 convocazioni, 24 presenze e 3 gol.\nAllenatore.\nNel 2009-2010 ha allenato la Fortitudo Fabriano, squadra che militava nell'Eccellenza Marche, classificandosi al decimo posto. Dalla stagione successiva allena il Real Montecchio,classificandosi settimo sempre nel campionato di Eccellenza delle Marche."}
{"id": "1558382", "revid": "767487", "url": "https://it.wikipedia.org/wiki?curid=1558382", "title": "Booka Shade", "text": "Booka Shade \u00e8 un duo di disc-jockey e produttori electro house e deep house tedeschi. \u00c8 formato da Walter Merziger ed Arno Kammermeier, descritti come veterani della scena musicale elettronica di Francoforte sul Meno. Hanno pubblicato 2 album, \"Memento\" e \"Movements\" e, recentemente, l'EP \"Numbers (Dj Kicks)\". Il loro singolo del 2005 \"Mandarine Girl\" li ha consacrati fra i massimi esponenti della scena house minimal internazionale, a cui hanno fatto seguito altri brani di successo come \"In White Rooms\" e \"Night Falls\".\nBooka Shade sono fondatori e affiliati all'etichetta indie house tedesca Get Physical.\nRemix.\nTutti i remix citati sono accreditati Booka Shade eccetto dove diversamente specificato. Booka Shade lavorano sovente con i dj e produttori tedeschi M.A.N.D.Y., co-fondatori dell'etichetta Get Physical."}
{"id": "1558386", "revid": "599013", "url": "https://it.wikipedia.org/wiki?curid=1558386", "title": "Arcadio Venturi", "text": "Carriera.\nL'esordio arriva il 19 settembre 1948, in occasione di Bologna-Roma 1-2. Da allora scende in campo in quasi ogni partita dei giallorossi fino al 1950, totalizzando 100 delle sue 288 presenze totali in nove anni con la maglia della Roma, durante i quali entra a far parte del giro della Nazionale e realizza anche 18 gol. Nel 1951 segue la squadra in serie B, con 37 presenze e sei reti.\nAppesi gli scarpini al chiodo, entra a far parte dello staff dell' in qualit\u00e0 di dirigente prima e vice-allenatore poi, aiutando molti giocatori a crescere, come confermato pi\u00f9 volte da Beppe Bergomi che in varie interviste, sottolineava il fatto che mister Venturi si \"fosse spezzato la schiena\" per aiutarlo a crescere.\nCon l'arrivo di Giovanni Trapattoni all'Inter nel 1986 viene confermato come vice-allenatore della squadra neroazzurra, per poi seguire proprio il tecnico nell'avventura alla , sempre come vice-allenatore. Terminata la sua avventura alla Juve con l'arrivo della triade Moggi-Giraudo-Bettega, dall'estate del 1994 diventa dirigente del Bologna, per poi terminare la sua attivit\u00e0 qualche anno pi\u00f9 tardi."}
{"id": "1558388", "revid": "56620", "url": "https://it.wikipedia.org/wiki?curid=1558388", "title": "Maria di Luna", "text": ""}
{"id": "1558390", "revid": "5588", "url": "https://it.wikipedia.org/wiki?curid=1558390", "title": "Rifugio Tosa", "text": ""}
{"id": "1558400", "revid": "767487", "url": "https://it.wikipedia.org/wiki?curid=1558400", "title": "Maciste nell'inferno di Gengis Khan", "text": "Maciste nell'inferno di Gengis Khan \u00e8 un film peplum del 1964 diretto da Domenico Paolella.\nTrama.\nMaciste ritorna finalmente nella sua terra per riposarsi dopo le mille avventure vissute, ma appena giunto scopre che la sua fidanzata Arminia \u00e8 stata rapita dai Mongoli. Maciste parte per cercarla, e durante la sua ricerca scopre che Arminia non \u00e8 una fanciulla di origine popolane come egli credeva, bens\u00ec una principessa erede al trono della Polonia. Il re Vladimiro di Polonia persuade Maciste a rinunciare all'amore di Arminia ma gli chiede ugualmente di salvarla. Maciste parte in compagnia di una misteriosa donna di nome Arias, sospettata di stregoneria, raggiunge e si intrufola nella reggia di Gengis Khan. Kubilai, capo mongolo, tende a Maciste molte imboscate per cercare di ucciderlo; in una di queste perde la vita Arias. Alla fine con l'arrivo di Vladimiro e la vittoria in una grande battaglia i mongoli vengono sconfitti e la principessa viene salvata, ora Maciste per\u00f2 dovrebbe rinunciare al suo amore per lei, ma invece \u00e8 lei che rinuncia al trono per poter continuare a stare con lui."}
{"id": "1558401", "revid": "767487", "url": "https://it.wikipedia.org/wiki?curid=1558401", "title": "Tor (geologia)", "text": "I tor sono affioramenti rocciosi, in genere formati da rocce metamorfiche o rocce ignee, che possono anche essere completamente isolati dal substrato, ma in ogni caso non hanno subito processi di trasporto.\nGeneralit\u00e0.\nI tor sono le forme d'alterazione pi\u00f9 tipiche delle superfici rocciose montane non toccate dall'esarazione glaciale, in cui la lunga alterazione ha quasi completamente demolito gli affioramenti rocciosi, salvo lungo le creste spartiacque, e dove sono a contatto fra loro rocce con forti differenze di resistenza all'erosione, da cui per erosione selettiva emergono speroni rocciosi in rilievo. Queste forme, tipiche dei climi temperati, sono segnalate su tutte le rocce silicatiche, da basalti e andesiti vulcanici alle arenarie sedimentarie, ai graniti magmatici. In Italia sono diffuse anche su rocce metamorfiche, come attorno all'anfiteatro morenico di Rivoli-Avigliana (Alpi Cozie).\nClassificazioni.\nNelle numerose classificazioni proposte i tor sono divisi principalmente in base alla posizione geomorfologica.\nIn quella di Gerrard (1994) sono divisi in: \nIn quella di Twidale (1980, 1981 e 1982) in: \nQuella di Linton (1955) \u00e8 analoga a quella utilizzata in seguito in questa voce.\nTipi di tor secondo Ehlen (1994).\nEhlen (1994) propone una classificazione basata sulla posizione topografica, notando tuttavia che esistono anche importanti fattori strutturali, quali il contenuto in K-feldspato e porfiroblasti nelle rocce granitiche, che favoriscono la formazione di tor. In base alle sue conclusioni fra struttura e posizione topografica dei \"Dartmoor Tor\" (di rocce granitiche), i tor sommitali sono costituiti di rocce pi\u00f9 resistenti della media, con spaziatura dei giunti verticali molto larga: in altre parole, tendono ad emergere per erosione selettiva; i tor-sperone sono costituiti da rocce molto pi\u00f9 fratturate e povere di K-feldspato, pi\u00f9 erodibili ma anche meno alterabili; i tor di versante hanno rocce analoghe ai tor-sperone, e si trovano dove l'energia di rilievo \u00e8 molto bassa.\nTor alpini.\nAttorno all'anfiteatro morenico di Rivoli-Avigliana si incontrano tutte le tipologie della classificazione di Ehlen. Un recente studio indica che si formano su rocce anche molto fratturate e alterate, dove una cresta a bassa pendenza (\"mollar in patois\") si interrompe, affacciandosi su un ripido versante uniforme, generalmente parallelo alla valle principale e di modellamento glaciale. I tor alpini possono essere considerati tipici delle aree non toccate dall'ultima glaciazione. Il maggiore o minore grado di alterazione delle loro superfici pu\u00f2 riflettere variazioni di et\u00e0 (ad esempio, la superficie dei tor valsusini \u00e8 meno alterata che nei tor della bassa valle di Vi\u00f9 perch\u00e9 i tor valsusini si sono formati su rilievi esarati dai ghiacciai nel Pleistocene medio), o diversit\u00e0 climatiche, dato che nella genesi dei tor \u00e8 importante l'azione di specie endolitiche (licheni, cianobatteri...)."}
{"id": "1558405", "revid": "287204", "url": "https://it.wikipedia.org/wiki?curid=1558405", "title": "Mayombe", "text": "Mayombe \u00e8 un romanzo dello scrittore angolano Pepetela. Scritto fra il 1970 e il 1971 in piena guerra di liberazione, ma pubblicato solo nel 1980 narra la vicenda di un gruppo di guerriglieri del MPLA durante la guerra di indipendenza.\nIl libro \u00e8 nato da un diario scritto dall'autore durante la sua esperienza di guerrigliero ed \u00e8 poi diventato un romanzo a pi\u00f9 voci che celebra la nascita della nazione angolana ma allo stesso tempo demistifica la figura dei militanti del MPLA mostrando tutte le loro debolezze. Proprio questa \"demistificazione\" \u00e8 il motivo del ritardo con cui il romanzo \u00e8 stato pubblicato visto che il clima politico post-indipendenza non permetteva alcuna critica agli eroi della liberazione.\nIl Mayombe \u00e8 un massiccio montuoso coperto da una fitta foresta tropicale, situato fra il Gabon, la Repubblica del Congo e la Provincia di Cabinda dove prese avvio la guerriglia dell'MPLA.\nTrama.\nIl romanzo racconta la vita di un gruppo di guerriglieri asserragliati nella foresta. Gli eventi si susseguono in maniera cronologicamente lineare, interrotti dalle inserzioni di voci narranti individuali (in corsivo nel testo) che prendono la parola in prima persona. La parte principale del romanzo sono le lunghe conversazioni fra i guerriglieri, alternate alla descrizione delle azioni di guerra.\nPersonaggi.\nGiovane guerrigliero mulatto, \u00e8 il narratore della storia ed \u00e8 soprannominato \u201cTeoria\u201d per le sue doti intellettuali. Rappresenta l'alter-ego di Pepetela e personifica il punto di vista dell'autore. \nposizione tollerante ed aperta, solidale con i compagni. \u00c8 per lui che vanno le attenzioni dell'autore.\nposizione dogmatica ed intransigente, che entra in contrasto con l'atteggiamento pi\u00f9 permissivo del comandante. \nFigura femminile, \u00e8 l'unica guerrigliera donna. Prova una grande ammirazione per il comandante, ma nutre un sentimento di amore per il commissario, che per\u00f2 sembra non rendersene conto."}
{"id": "1558408", "revid": "119982", "url": "https://it.wikipedia.org/wiki?curid=1558408", "title": "Partita della bomba atomica", "text": "La partita della bomba atomica \u00e8 una celebre partita di go che fu giocata ad Hiroshima il giorno in cui fu sganciata la bomba atomica sulla citt\u00e0, il 6 agosto 1945.\nStoria.\nLa partita era la seconda di una serie di sei partite per la terza edizione del prestigioso titolo Honinbo posseduto all'epoca da Utaro Hashimoto, lo sfidante era Kaoru Iwamoto. In origine il match avrebbe dovuto svolgersi a Tokyo, ma a causa dei continui bombardamenti fu spostato a Hiroshima, ritenuta pi\u00f9 sicura. Il capo della polizia locale, un appassionato del gioco, ordin\u00f2 che le partite si svolgessero in una casa della periferia, mentre i giocatori volevano giocare nella casa del rappresentante locale della Nihon Ki-in. Approfittando dell'assenza del capo della polizia, impegnato dai suoi compiti istituzionali, la partita si svolse in centro, nei giorni 23, 24 luglio e 25 luglio. Durante la partita si verificarono diverse incursioni aeree, ignorate dai giocatori.\nIn occasione della seconda partita il capo della polizia riusc\u00ec finalmente ad imporre la propria volont\u00e0 ai giocatori, che cominciarono il gioco il 4 agosto in una casa alla periferia della citt\u00e0.\nLa mattina del 6 agosto i giocatori erano pronti a riprendere il gioco interrotto la sera prima quando l'onda d'urto raggiunse la casa in cui si stava svolgendo la partita, a circa 5 chilometri dal luogo dell'esplosione. La casa fu gravemente danneggiata, schegge di vetri in frantumi ferirono alcuni degli spettatori e le pietre sul goban furono spostate. Nonostante questo la tavola fu ripristinata e il gioco continu\u00f2. La partita fin\u00ec con Hashimoto in vantaggio di 5 punti.\nFu solo in serata, quando i primi gruppi di feriti e sopravvissuti cominciarono ad arrivare in periferia che i giocatori si resero conto di cosa fosse successo. Inoltre la casa in centro in cui avrebbero dovuto svolgere la partita era distrutta e il suo proprietario deceduto.\nLa seconda guerra mondiale fin\u00ec una settimana dopo, e in novembre i giocatori si ritrovarono per la terza partita.\nUn goban con la disposizione delle pietre al momento dell'esplosione \u00e8 conservato all'Imperial War Museum a Londra."}
{"id": "1558417", "revid": "547034", "url": "https://it.wikipedia.org/wiki?curid=1558417", "title": "Massimo Iosa Ghini", "text": "Biografia.\nNato a Bologna, il 18 giugno 1959, nel 1985 diventa consulente della Rai realizzando le scenografie e la grafica per alcune produzioni televisive, tra cui Oblad\u00ec Oblad\u00e0, condotto da Serena Dandini. \nNel 1986 \u00e8 tra i fondatori del gruppo Bolidismo e ha collaborato con il gruppo Memphis fondato da Ettore Sottsass, conosciuto nel 1984 grazie all'amico Fabio Bellotti. Nello stesso anno l'azienda Moroso realizza il primo progetto di design di Iosa Ghini: nasce la poltroncina Numero Uno.\nNel 1989 inizia la collaborazione con l'azienda di illuminotecnica giapponese Yamagiwa e ad Osaka, nello stesso anno gli vengono conferite le chiavi della citt\u00e0. Sempre nello stesso anno tiene la sua prima mostra all'Inspiration Gallery presso l'Axis Building di Tokio.\nSi occupa di progettazione di architetture, installazioni culturali e commerciali, e catene di negozi. \u00c8 inoltre attivo in campo teorico con la partecipazione a convegni, conferenze e seminari sull'architettura e il design. Tra le sue installazioni, quella del 1988 realizzata al Centro Georges Pompidou.\nI suoi progetti si trovano in vari musei e hanno ricevuto riconoscimenti, tra cui Roscoe Award negli U.S.A.; Good Design Award dal Chicago Athenaeum; Red Dot Award; IF product design award e il premio IAI AWARD Green Design Global Award a Shanghai (Cina).\nHa curato la Biennale Architettura di Venezia 2010, come relatore nel ciclo di conferenze Dialoghi Ailati , curate da Luca Molinari.\nBiennale Architettura di Venezia 2012, il progetto Seat presentato nel Padiglione Italia \u201cLe architetture del Made in Italy\u201d, curato da Luca Zevi .\nNel 2013 la Triennale di Milano ha dedicato una mostra antologica ai suoi trent'anni di carriera professionale , dagli esordi all'oggi sostenibile, nel 2014 riproposta dal MAMbo - Museo d'Arte Moderna di Bologna .\nNel 2015 un suo retail concept, KIKO MILANO, ha vinto nella categoria BEST RETAIL GLOBAL EXPANSION al MAPIC 2014. \nIl 25 aprile 2015, la Fondazione Marconi e il Marconi Institute for Creativity gli hanno conferito il Premio Marconi per la Creativit\u00e0 come riconoscimento per le sue capacit\u00e0 ideative . \nIl 21 maggio dello stesso anno presso la sede di ICE Agenzia a Roma EUR, \u00e8 stata inaugurata la sua installazione \"Assolo Italiano\", dedicata alle eccellenze del Made in Italy. \nIl 26 ottobre 2015, in occasione della Chicago Architecture Biennal, \u00e8 stato relatore con una lecture dal titolo \"Sustainability of today in contemporary design: La sostenibilit\u00e0 non \u00e8 solo una tecnologia ma anche un atteggiamento\".\nIosa Ghini, nominato Ambasciatore del Design Italiano e del Red Dot Network, Socio Effettivo del Comitato Leonardo, Membro Effettivo della Accademia Clementina, Bologna, nel 2015 ha ricevuto il Premio Marconi per la Creativit\u00e0."}
{"id": "1558425", "revid": "1833487", "url": "https://it.wikipedia.org/wiki?curid=1558425", "title": "Capodecina", "text": "Il capodecina o caporegime \u00e8 un componente di una \"famiglia\" di \"Cosa nostra\", in genere a capo di 10 uomini d'onore.\nIl capodecina in genere rapporta il suo operato ai suoi superiori, che possono essere i consiglieri del capofamiglia o addirittura il capofamiglia stesso.\nIn genere i capidecina vengono definiti anche \"colonne\" o \"fondamenta\", poich\u00e9 sono considerati i burocrati che sorreggono tutto il sistema criminale della famiglia mafiosa. Ad ogni capodecina in genere vengono affidati compiti particolari, possiamo dire che egli \u00e8 una specie di \"ministro\" che ricopre una certa carica e che deve rendere conto solo al capo o ai suoi vice.\nGrado militare.\nCapodecina \u00e8 anche un grado militare in vigore in alcune forze armate dei paesi nati dalla dissoluzione della ex Jugoslavia e in precedenza nelle Forze armate della Jugoslavia Socialista nella quale capodecina (desetar) era un grado della truppa; in passato nell'Impero russo un grado degli strelizi."}
{"id": "1558426", "revid": "1632387", "url": "https://it.wikipedia.org/wiki?curid=1558426", "title": "Psychopomps", "text": "Gli Psychopomps sono una band industrial rock danese nata nel 1989 e vengono oggi considerati tra i fondatori del genere che fu poi chiamato \"Terror techno\" assieme a Le\u00e6ther Strip e ai Birmingham 6.\nLa musica con tonalit\u00e0 hardcore assieme a testi decisamente provocatori fa degli Psychopomps un gruppo unico nel proprio genere, anche per i testi delle canzoni che parlavano di fantasie sessuali criminali.\nStoria degli Psychopomps.\nNati nel 1989 da un'idea di Jesper Schmidt e Flemming Norre, la band esord\u00ec con l'EP \"Moredk\", seguito dall'album \"Assassins DK United\" inizialmente autoptodotto e poi ristampato nel 1992 per la Zoth Ommog e nel 1994 per la Cleopatra Records.\nA causa dei loro testi piuttosto violenti furono banditi dalle radio danesi che rifiutarono di suonare canzoni come \"Godshit\", \"Drunk City\" e \"More DK\"."}
{"id": "1558429", "revid": "472216", "url": "https://it.wikipedia.org/wiki?curid=1558429", "title": "Comuni del Chiapas", "text": "Lo stato messicano del Chiapas \u00e8 suddiviso in 125 comuni raggruppati in 9 regioni economiche:"}
{"id": "1558430", "revid": "834", "url": "https://it.wikipedia.org/wiki?curid=1558430", "title": "CUFTA", "text": ""}
{"id": "1558437", "revid": "144796", "url": "https://it.wikipedia.org/wiki?curid=1558437", "title": "The 5,000 Fingers of Dr. T.", "text": ""}
{"id": "1558439", "revid": "287204", "url": "https://it.wikipedia.org/wiki?curid=1558439", "title": "Lobo (fumetto)", "text": ""}
{"id": "1558441", "revid": "436907", "url": "https://it.wikipedia.org/wiki?curid=1558441", "title": "Bridge Across Forever", "text": "Bridge Across Forever \u00e8 il secondo album in studio del supergruppo statunitense Transatlantic, pubblicato il 9 ottobre 2001 dalla Inside Out Music."}
{"id": "1558443", "revid": "767487", "url": "https://it.wikipedia.org/wiki?curid=1558443", "title": "Olly", "text": "Olly \u00e8 il cantante, fondatore e autore della maggior parte delle canzoni degli Shandon (riformati nel 2012 dopo lo scioglimento del 2006). In passato ha militato in The Fire, Crummy Stuff, e Furious Party (insieme a Mox Cristadoro).\nHa inoltre collaborato come cantante insieme al gruppo swing The Good Fellas nell'album di cover \"Olly meets the Good Fellas\". \u00c8 stato uno degli animatori del progetto Punx Crew e partecipa attivamente al progetto Rezophonic."}
{"id": "1558444", "revid": "834", "url": "https://it.wikipedia.org/wiki?curid=1558444", "title": "Cavolo arbustivo", "text": ""}
{"id": "1558447", "revid": "729019", "url": "https://it.wikipedia.org/wiki?curid=1558447", "title": "Tour dei British and Irish Lions 1989", "text": "Nel 1989 i British Lions, selezione di rugby a 15 delle Isole britanniche, visitarono l'Australia per la prima volta dal 1966.\nMalgrado la sconfitta nel primo test, i Lions conquistarono la serie per 2 vittorie a 1. Capitano era Finlay Calder.\nLa squadra era affidata allo scozzese Ian McGeechan e al vice inglese Roger Uttey, CT delle rispettive nazionali, che all'epoca erano le pi\u00f9 forti tra le quattro britanniche.\nLa squadra riusc\u00ec anche nell'impresa di non perdere nessuno dei 9 incontri, non considerati come \"test match\", contro selezioni minori o statali."}
{"id": "1558450", "revid": "13612688", "url": "https://it.wikipedia.org/wiki?curid=1558450", "title": "Vigenere", "text": ""}
{"id": "1558459", "revid": "599013", "url": "https://it.wikipedia.org/wiki?curid=1558459", "title": "Vigen\u00e8re", "text": "La parola Vigen\u00e8re indica:"}
{"id": "1558462", "revid": "741864", "url": "https://it.wikipedia.org/wiki?curid=1558462", "title": "Norman G. Thomas", "text": "Lavorava presso l'osservatorio Lowell al fianco di Robert Burnham, Jr., l'autore dei tre volumi \"Celestial Handbook\". Thomas e Burnham usavano un blink comparator per comparare le lastre fotografiche e individuare nuovi oggetti.\nIl Minor Planet Center gli ha accreditato la scoperta di cinquantacinque asteroidi, effettuate tra il 1964 e il 1989, in parte in collaborazione con Brian A. Skiff, Robert Burnham, Jr. e Henry E. Holt, inclusi gli asteroidi Apollo 4544 Xanthus e 4581 Asclepius, e l'asteroide Amor 3352 McAuliffe.\nGli \u00e8 stato dedicato l'asteroide 2555 Thomas."}
{"id": "1558464", "revid": "1428919", "url": "https://it.wikipedia.org/wiki?curid=1558464", "title": "Mario Gabinio", "text": "La sua attivit\u00e0 si svolse prevalentemente nell'area della citt\u00e0 di Torino e della regione Piemonte a partire dagli ultimi due decenni dell'ottocento.\nL'importanza della sua opera fotografica fu compresa solo in minima parte dai contemporanei, e solo dagli anni settanta del novecento inizi\u00f2 un lento percorso di riscoperta e valorizzazione delle immagini da lui realizzate. Attualmente, la quasi totalit\u00e0 delle sue opere \u00e8 conservata presso la fototeca della Galleria Civica d\u2019Arte Moderna e Contemporanea (GAM) di Torino.\nInfanzia e giovent\u00f9.\nMario Gabinio nasce a Torino venerd\u00ec 12 maggio 1871, dall'unione di Gregorio Antonio (1826 - 1887) e Clementina Ghio (1845 - 1930), sposata in seconde nozze. Il padre \u00e8 un contabile delle Ferrovie dello Stato, vedovo di Eurosia Dabbene. Nel 1872 nasce la sorella Ida; nel 1875 il fratello Ernesto.\nNel 1887, quando Mario ha solo 16 anni, il padre muore. Il ragazzo \u00e8 costretto ad abbandonare immediatamente gli studi non ancora terminati e a cercare un impiego presso l'amministrazione delle Ferrovie, ricalcando le orme paterne. In quell'ambito raggiunger\u00e0, al termine della carriera, la qualifica di segretario di prima classe. La relativa sicurezza economica garantita dalla professione gli consentir\u00e0 di dedicare il tempo libero all'escursionismo alpino ed alla fotografia. Riuscir\u00e0 a completare gli studi solo nel 1898, ormai ventottenne (sic in), presso le Scuole Operaie San Carlo, vincendo il primo premio al corso di Meccanica.\nCon la scomparsa del genitore la figura della madre, una donna di rigidissima educazione francese, diviene un punto di riferimento nella vita del giovane Gabinio. La sua immagine composta e severa, accentuata dagli abiti scuri che spesso indossa, ci giunge tramite le fotografie del figlio.\nIn occasione di una gita al Gran San Bernardo in compagnia della famiglia scatta una tra le sue prime sequenze di immagini alpine giunte fino a noi. Sul cartone sopra al quale le fotografie sono montate egli annota metodicamente \u201cPrime prove da macchina da Lire 10\u201d. \u00c8 il 1889.\nMario Gabinio fotografo.\nIl corpus fotografico di Mario Gabinio \u00e8 costituito in gran parte da lastre di formato 18x24 centimetri e relative stampe, con un uso occasionale di mezzi formati e formati minori. L'uso di pellicola in rullo pu\u00f2 dirsi sporadico. La sua attivit\u00e0 in veste di fotografo \u00e8 sommariamente ripartita in tre grandi periodi ed aree tematiche, che in parte si sovrappongono o si intersecano:\nLa fotografia di montagna.\nAppassionatosi in giovane et\u00e0 all'attivit\u00e0 alpinistica, Gabinio aderisce dapprima alla Unione Escursionisti Torinesi, e poi nel 1894 alla neonata Unione Escursionisti \"ALA\" (Ad Liberas Alpes), di cui sar\u00e0 socio attivo fino al 1913. Tra i primi temi affrontati a partire dalla fine dell'800 vi \u00e8 la documentazione sotto forma d'immagini delle gite svolte in compagnia degli altri associati. Si tratta, specialmente agli esordi, di poco pi\u00f9 che semplici scampagnate di gruppo, immortalate in divertiti scatti goliardici o caricature di pose eroiche. Ben presto, per\u00f2, il gusto di Gabinio si affina ed evolve verso composizioni di tipo pi\u00f9 ricercato e sequenze monotematiche, probabilmente stimolato dal confronto con altri fotografi di montagna a lui coevi (Quintino Sella su tutti). Nel 1898 si iscrive anche al Club Alpino Italiano (di seguito CAI). Immortala le prime discese sugli sci di Adolfo Kind, che ha appena introdotto in Italia il nuovo sport. \u00c8 tra i primi italiani ad interessarsi a questa nascente disciplina. Il 21 dicembre 1901 \u00e8 tra i 29 soci fondatori dello Ski Club Torino, la prima associazione sciistica nata in Italia. La frequentazione dei circoli alpinistici frutta al giovane torinese l'incontro con il geologo Federico Sacco; questi gli propone una serie di escursioni di tono scientifico che dovranno essere documentate con la sua macchina fotografica. \u00c8 la svolta che trasforma Mario Gabinio nell'attento studioso della fotografia e nel tecnico preciso e scrupoloso che conosciamo oggi. Alcune sue immagini sono pubblicate su testi di geologia, su guide alpinistiche e sulla rivista del CAI, spesso in forma anonima.\nIl patrimonio architettonico piemontese.\nNell'ambito dell'Unione Escursionisti Gabinio viene presentato all'architetto torinese Riccardo Brayda, anch'egli socio dell'ALA, attento conoscitore del prezioso passato architettonico torinese e piemontese. Gabinio lo segue nel corso degli scavi condotti nell'area dell'antica cisterna della Cittadella militare di Torino, che immortala nel 1897 in alcuni scatti oggi ritenuti di fondamentale importanza archeologica. Stimolato dall'influenza di Brayda, Gabinio inizia a percorrere con la macchina fotografica le aree in corso di demolizione e ricostruzione in Torino; il lavoro sfocer\u00e0 nella raccolta di 84 fotografie nota col nome di \u201cTorino che scompare\u201d che gli vale il Premio del Municipio all'esposizione promossa dalla Societ\u00e0 Fotografica Subalpina. A partire dal 1910 il suo interesse per l'architettura e per l'arredo urbano cresce a dismisura, fino a divenire quasi maniacale: riprende vedute, scale, portoni, vetrine e dettagli minori in migliaia di scatti. Nel 1923 l'attivit\u00e0 di documentazione dei monumenti torinesi diviene sistematica. Sperimenta numerose tecniche (stampe al citrato, carta all'albumina, viraggi) anche se sono sicuramente le sue stampe al collodio secco a colpire maggiormente l'osservatore per incisione, profondit\u00e0 e qualit\u00e0 assoluta della stampa. La composizione ed il taglio delle immagini divengono pressoch\u00e9 impeccabili. Sempre nel 1923 affronta per la prima volta il tema delle fioriture di alberi e prati, tema molto caro a Gabinio, che vi torner\u00e0 pi\u00f9 volte anche a molti anni di distanza. Analizza con numerose prove e riprese sperimentali l'effetto fotografico dei raggi e dei fasci di luce. Un intero album di immagini \u00e8 dedicato allo studio delle nuvole.\nNatura morta, astrattismo e avanguardia.\nA partire dal 1930 e fino alla sua scomparsa, Gabinio cambia tecnica e stile allontanandosi definitivamente dal chiasso della fotografia italiana coeva e raggiungendo una statura che pu\u00f2 definirsi, senza tema di smentita, europea. Sono di questo periodo le sue nature morte, in prevalenza composizioni di frutta o sequenze di oggetti inanimati (piatti, stoviglie, catini, ecc.) disposte sui banchi del mercato di Porta Palazzo. \u00c8 attratto dalle deformazioni generate da superfici speculari curve e dalle distorsioni che \u00e8 possibile introdurre in fotografia per loro tramite. Alcune composizioni formali di dettagli architettonici lo avvicinano all'astrattismo. Fa talvolta uso di punti di ripresa e prospettive assai ardite, all'epoca all'assoluta avanguardia per l'Italia. Alla tradizionale stampa a contatto affianca la tecnica dell'ingrandimento su carta al bromuro d\u2019argento. Esegue una accuratissima opera di documentazione dei lavori di edificazione della sede della Reale Mutua Assicurazioni e della ricostruzione di Via Roma, con riprese eseguite anche dalla sommit\u00e0 della nascente Torre Littoria. La serie di fotografie \u201cUn giro di giostra Zeppelin\u201d rappresenta la massima espressione della sua ricerca condotta attorno ai temi della luce e del movimento.\nUltime attivit\u00e0.\nCon la modestia che ne ha caratterizzato l'intera vita, Gabinio, sessantenne e ormai al culmine della sua maturit\u00e0 artistica, si iscrive in qualit\u00e0 di allievo ai corsi di fotografia tenuti dalla Societ\u00e0 Fotografica Subalpina. \u00c8 trattato con sufficienza dagli insegnanti ed \u00e8 bersaglio delle bonarie prese in giro dei compagni di corso, tutti molto pi\u00f9 giovani di lui, non in grado di apprezzare la qualit\u00e0 dalla sua macchina a lastre di grande formato (che considerano un cimelio da museo al confronto delle loro piccole macchine a pellicola) e divertiti dal vecchio zaino da alpinista dentro il quale Gabinio \u00e8 solito trasportare il proprio ingombrante corredo di accessori.\nLe attivit\u00e0 dell'Unione Escursionisti declinano progressivamente col passare degli anni e l'avanzare dell'et\u00e0 degli iscritti. Una sessantina di appassionati, tra cui Mario Gabinio, mantengono per\u00f2 viva la sottosezione fotografica nata nel suo seno. Nel 1933, conservando la sede dell'Unione Escursionisti, nasce formalmente l'Associazione Fotografica ALA (Ad Lucis Artem). La neonata Associazione \u00e8 gestita in modo assai dinamico e d\u00e0 a Gabinio la possibilit\u00e0 di esporre alcuni suoi lavori presso saloni di livello internazionale (Stoccolma, Vienna, Bruxelles, Johannesburg, Parigi, Boston). Nonostante la qualit\u00e0 delle immagini inviate (superbi ingrandimenti di 30x40 centimetri, virati sapientemente all'oro o al selenio) Gabinio, mai incline all'autocelebrazione e poco inserito nell'ambiente, non riceve appieno le gratificazioni che pur meriterebbe. Sebbene non abbia pi\u00f9 nulla da imparare frequenta, in qualit\u00e0 di allievo, i corsi di cultura fotografica tenuti dalla ALA.\nNel 1935, ancora nell'ambito dell'ALA, \u00e8 chiamato a collaborare all'allestimento di un seminario tecnico-pratico dedicato alla fotografia all'infrarosso, questa volta in veste di insegnante. Muore a Torino marted\u00ec 19 aprile 1938, all'et\u00e0 di 66 anni, celibe e senza discendenza. La rivista del CAI ne pubblica il necrologio.\nIl Fondo Gabinio.\nI nipoti ed eredi Ugo e Ivan Alessio, entrati in possesso del lascito, si persuadono rapidamente della necessit\u00e0 di trovare una sede adeguata per la conservazione e la valorizzazione delle fotografie dello zio materno. Propongono l'acquisto di un lotto alla societ\u00e0 Fratelli Alinari di Firenze; la societ\u00e0 per\u00f2 declina l'offerta. La stessa proposta viene girata dapprima al Museo del Club Alpino Italiano e quindi alla Citt\u00e0 di Torino. In entrambi i casi, l'acquisto non viene deliberato.\nUna seconda proposta d'acquisto di 4441 lastre al prezzo complessivo di 9500 lire rivolta al podest\u00e0 di Torino, giunge infine ad accoglimento nel 1940. Il fondo Gabinio, conservato in parte presso la fototeca municipale ed in parte presso il Museo Civico, giacer\u00e0 invisibile al pubblico e pressoch\u00e9 dimenticato per molti anni.\nA questo lotto si aggiunger\u00e0, nel 1968, il lascito della nipote Orsola Marcellino, vedova di Ugo Alessio, che doner\u00e0 al Comune di Torino altre 2000 lastre e 4000 stampe, nonch\u00e9 materiali e macchine fotografiche appartenute a Gabinio.\nLa riscoperta.\nNella primavera del 1974 la Fondazione Giovanni Agnelli patrocina l'allestimento della mostra \u201cTorino anni '20: documentazione fotografica da materiali di Mario Gabinio\u201d. La scelta delle immagini \u00e8 impostata su criteri emotivo-nostalgici, se non macchiettistici, che oggi sarebbero inaccettabili; inoltre le stampe presentate sono gigantografie contemporanee ottenute per ingrandimento dalle lastre originali (solo la visione di una stampa finita di Gabinio consente di apprezzarne appieno la perizia tecnica). La mostra ha tuttavia il pregio di riproporre al grande pubblico il nome del fotografo torinese, ormai completamente dimenticato e noto solo a pochi cultori. Lo stesso anno esce il volume \u201cTorino anni \u201820\u201d, con 104 immagini di Gabinio in gran parte esposte nel corso della rassegna.\nNel 1981 Giorgio Avigdor pubblica presso la casa editrice Giulio Einaudi il primo saggio monografico (riccamente illustrato) dedicato a Mario Gabinio. Il volume contiene una agile biografia basata in parte su testimonianze dirette.\nNel 1996, curata da Pierangelo Cavanna e largamente anticipata da una diffusa campagna pubblicitaria, apre presso la rinnovata sede della Galleria civica d'Arte Moderna e Contemporanea (GAM) la mostra che ha finora dato pi\u00f9 visibilit\u00e0 alle immagini del fotografo torinese: \u201cMario Gabinio. Dal paesaggio alla forma. Fotografie 1890-1938\u201d. Una selezione di immagini di Gabinio campeggia su grandi manifesti in ogni angolo del territorio urbano del capoluogo piemontese. Completa l'esposizione il catalogo di grande formato, corredato di saggi storico-tecnici e approfondimenti sull'attivit\u00e0 del fotografo torinese.\nNel novembre dell'anno 2000, presso Villa Remmert, sede distaccata della GAM, apre la mostra temporanea \u201cMario Gabinio. Valli piemontesi 1895-1925\u201d, esposizione monotematica centrata sul periodo di Gabinio fotografo-alpinista. L'esposizione \u00e8 documentata nel catalogo."}
{"id": "1558466", "revid": "695564", "url": "https://it.wikipedia.org/wiki?curid=1558466", "title": "Istanza di procedimento", "text": "L'istanza di procedimento, nel diritto processuale penale italiano, \u00e8 la manifestazione di volont\u00e0 facoltativa con cui la persona offesa da un reato compiuto all'estero chiede al P.M. di procedere per lo stesso. \nEssa \u00e8 richiesta da parte della parte offesa dal reato tramite presentazione di denuncia penale o di querela."}
{"id": "1558467", "revid": "339392", "url": "https://it.wikipedia.org/wiki?curid=1558467", "title": "WWE Friday Night SmackDown!", "text": ""}
{"id": "1558479", "revid": "287204", "url": "https://it.wikipedia.org/wiki?curid=1558479", "title": "Accademia dei Risvegliati", "text": "LAccademia dei Risvegliati fu un antico sodalizio fondato nel 1625 a Pistoia da monsignor Felice Cancellieri e dal nobile Federigo Manni, che ne fu il primo principe.\nNe fecero parte quasi tutti gli esponenti della nobilt\u00e0 pistoiese (Roberto Rospigliosi, Domenico Manni, Poggio Bracciolini, Girolamo Cancellieri, Giuseppe Baldinotti, Amerigo Cellesi, Vincenzo Manni ed altri) e durante le riunioni, che si svolgevano inizialmente nei loro palazzi, si dissertava e si faceva poesia e musica. Dal 1661 le loro riunioni si svolsero in una sala del Palazzo comunale, ma nel 1677 ottennero il permesso di costruire un proprio teatro negli spazi antico tiratoio dell\u2019Arte della Lana.\n Il teatro, costruire da Filippo Rospigliosi, venne inaugurato nel 1694 e gestito dall'Accademia dei Risvegliati sino al suo scioglimento nel 1939.\nIl teatro.\nDopo alcuni consistenti miglioramenti realizzati nel 1717-18 (decorazioni pittoriche del prospetto dei palchi e del soffitto, ammattonamento della platea, creazione del \"diacciatino\" o spazio per il ristoro, sala interna per l'Accademia), lo spazio venne utilizzato nel corso del '700 anche da una scuola di ballo, dall'Accademia dei Nobili e come sala da biliardo.\nIn questo secolo si registrarono anche alcuni importanti interventi di ristrutturazione dell'immobile: nel 1755, quello pi\u00f9 dispendioso per il bilancio dell'Accademia, su progetto del celebre architetto imperiale Antonio Bibbiena con quattro ordini di palchi (ampliamento e ribassamento del piano di platea, apertura di due accessi laterali alla platea, allargamento del proscenio e allineamento dei palchi di platea con quelli di proscenio), quindi venne creata una fossa attorno all'orchestra per separarla dal pubblico; infine, negli ultimi anni del secolo, quello realizzato su progetto dell'architetto granducale Giuseppe Manetti (rialzamento del soffitto e rinnovo delle decorazioni, potenziamento del palcoscenico con nuovi scenari).\nIl teatro assunse comunque la fisionomia giunta poi ai nostri giorni grazie ai consistenti lavori di ristrutturazione realizzati fra il 1861 e il 1864 su progetto di Pietro Bernardini che lo portarono a una capienza complessiva di 1200 spettatori: venne modificata l'originaria curvatura introdotta dal Bibiena e fu aggiunto un quinto ordine di palchi.\nDurata oltre tre secoli, l'Accademia dei Risvegliati fu chiusa nel secolo scorso ed al suo posto sorse il Regio Teatro, oggi Teatro Manzoni."}
{"id": "1558481", "revid": "86599", "url": "https://it.wikipedia.org/wiki?curid=1558481", "title": "Giovanni De Sanctis", "text": "De Sanctis ha scoperto pi\u00f9 di 40 asteroidi e lavora presso l'Osservatorio astronomico di Torino.\nIl suo nome \u00e8 a volte scritto \"DeSanctis\", soprattutto nelle circolari del Minor Planet Center.\nIn suo onore l'asteroide \"1981 DD\" \u00e8 stato denominato 3268 De Sanctis ."}
{"id": "1558485", "revid": "109199307", "url": "https://it.wikipedia.org/wiki?curid=1558485", "title": "Registro dei corrispettivi", "text": "Il registro dei corrispettivi \u00e8 un registro contabile obbligatorio nel quale alcune categorie di contribuenti (commercianti al dettaglio e altri\u00a0\u2013 art. 22 D.P.R. n. 633/1972) devono annotare l'ammontare complessivo delle operazioni compiute in ciascun giorno, divise per aliquota IVA.\nDefinizione di corrispettivo.\nCon il termine \"corrispettivo\" il legislatore fiscale indica i ricavi conseguiti dai commercianti al dettaglio, per i quali non sussiste l'obbligo di emissione di fattura a meno che non venga espressamente richiesta dal cliente (art. 22 D.P.R. n. 633/72).\nL'annotazione deve essere eseguita, con riferimento al giorno in cui le operazioni sono effettuate, entro il giorno non festivo successivo (art. 24 D.P.R. n. 633/72).\nLa Legge n. 18 del 26.01.1983 che ha istituito lo scontrino fiscale ha previsto che esso deve contenere:\nLo scontrino o la ricevuta devono essere consegnati unitamente ai beni ceduti. Lo scontrino deve essere emesso da un misuratore fiscale autorizzato dal Ministero delle Finanze. L'utilizzatore entro il giorno successivo alla messa in utilizzo del misuratore fiscale (registratore di cassa) deve darne comunicazione al competente ufficio dell'Agenzia delle Entrate indicando ragione sociale, sede, partita IVA, luogo di ubicazione dell'esercizio, dati del tecnico che ha effettuato l'installazione. La ricevuta della raccomandata va allegata al libretto di manutenzione del misuratore (D.M. 23.03.1983 art. 8 modificato dal Provvedimento del 28.07.2003).\nAttivit\u00e0 soggette a emissione di scontrino fiscale.\nIn base al combinato disposto degli articoli 10 e 22 del D.P.R. n. 633/72, \u00e8 obbligatorio emettere scontrino fiscale per le seguenti fattispecie:\nLiquidazione dell'imposta.\nLa liquidazione dell'IVA a debito \u00e8 generalmente effettuata scorporando l'imposta dal corrispettivo lordo. Nei seguenti casi speciali occorre invece utilizzare il metodo della Ventilazione dell'IVA previsto dal D.M. 24.02.1973\nSi tratta dei soggetti che vendono al dettaglio:\nIl metodo prevede di calcolare il totale dei soli acquisti destinati alla rivendita dall'inizio dell'anno (non solo quindi del periodo per il quale si sta liquidando l'IVA) e spartire il totale cos\u00ec calcolato in proporzione alle relative aliquote IVA (4%-10%-22%). Con i valori cos\u00ec ottenuti si ripartisce il totale dei corrispettivi lordi del periodo di riferimento e si scorpora quindi l'IVA dai valori ottenuti. "}
{"id": "1558487", "revid": "359266", "url": "https://it.wikipedia.org/wiki?curid=1558487", "title": "Ponte Risorgimento in Roma", "text": ""}
{"id": "1558488", "revid": "1091378", "url": "https://it.wikipedia.org/wiki?curid=1558488", "title": "Sandro Guerra", "text": "Biografia.\nInizia a pattinare nel 1976 al pattinaggio artistico Jolly di Trieste sotto la guida di Elvia e Mario Vitta. La sua carriera sportiva inizia nel 1979, anno del suo primo titolo italiano di categoria allievi. Negli anni successivi vince 23 titoli italiani, 11 titoli europei, 7 titoli mondiali nelle seguenti specialit\u00e0:\nLascia l'attivit\u00e0 nel 1992.\nEntra nel \"Guinness dei primati\" per il maggior numero di titoli mondiali vinti in ambito maschile nel pattinaggio artistico a rotelle. \u00c8 insignito della Medaglia d'oro al valore atletico.\nOggi \u00e8 coreografo della nazionale italiana; collabora con le federazioni tedesca e spagnola, col Comitato Europeo di Pattinaggio Artistico e col Comitato Internazionale di Pattinaggio Artistico.\nTra i suoi lavori, che spaziano in tutte le discipline del pattinaggio artistico (singolo, coppie artistico, danza e gruppi spettacolo) quelli di diversi campioni del mondo: Beatrice Palazzi-Rossi e Patrick Venerucci, Laura Marzocchini e Enrico Fabbri, Sara Venerucci e Matteo Guarise (coppia artistico), Luca Lallai, Luca D'Alisera, Cristina Bartolozzi, Frank Albiez, Adrian Stoltzenberg e la concittadina Tanja Romano (singolo), Melissa Comin De Candido e Mirko Pontello (danza), il gruppo spettacolo Revival di Breganze (Vicenza) e il gruppo spettacolo Evolution di Orgnano di Basiliano (Udine). \nHa curato inoltre le coreografie in diversi spettacoli teatrali per la regia di Elisabetta Gustini e attualmente collabora con il compositore Lorenzo Castellarin per la realizzazione di musiche originali per le sue coreografie.\nNel 2010 ha curato, per la Yashraj Films a Bollywood, le coreografie sui pattini del film Lafangey Parindey, per la regia di Pradeep Sarkar e con Deepika Padukone e Neil Nitin Mukesh."}
{"id": "1558498", "revid": "181699", "url": "https://it.wikipedia.org/wiki?curid=1558498", "title": "Rifugio lupi di Toscana", "text": "Il rifugio lupi di Toscana (nome completo: rifugio brigata lupi di Toscana) \u00e8 un rifugio situato nel comune di Prezzo, in provincia di Trento nel gruppo dell'Adamello, a 1175\u00a0m s.l.m. \nAccessi.\nIl rifugio \u00e8 accessibile da Prezzo oppure da Castel Condino."}
{"id": "1558502", "revid": "229617", "url": "https://it.wikipedia.org/wiki?curid=1558502", "title": "Torri e palazzi dei Roero (Asti)", "text": ""}
{"id": "1558504", "revid": "599013", "url": "https://it.wikipedia.org/wiki?curid=1558504", "title": "Hu\u00e9", "text": ""}
{"id": "1558505", "revid": "1310927", "url": "https://it.wikipedia.org/wiki?curid=1558505", "title": "Melamed", "text": "Melamed (o anche Melammed, in ebraico: \u05de\u05dc\u05de\u05d3, \"insegnante\") \u00e8 un termine che nei tempi biblici designava un insegnante religioso o pi\u00f9 in generale un precettore, ma che nel periodo talmudico si applicava in particolare ad un insegnante di bambini, ed era infatti quasi invariabilmente seguito dalla parola \"tinokot\" (\"bambini\"). L'equivalente aramaico era \"makre dardeke\".\nIl \"melamed\" era nominato dalla comunit\u00e0, e vi erano speciali disposizioni che stabilivano a quanti bambini potesse insegnare, come pure norme che governavano la scelta dei candidati alla carica e il licenziamento di un \"melamed\". Queste disposizioni furono ampliate e accresciute nel periodo post-talmudico.\nDisposizioni applicabili agli istitutori.\nOltre agli insegnanti nominati dalla comunit\u00e0, ve ne erano altri che erano ingaggiati privatamente dai genitori dei bambini; di conseguenza si rese necessario definire accuratamente i diritti e i doveri reciproci del \"melamed\" e dei genitori.\nMentre si dedicava all'istruzione, al \"melamed\" non era consentito svolgere nessun altro lavoro. Se era malato, e perci\u00f2 non in grado di insegnare per un periodo, dai suoi salari veniva dedotta una somma equivalente al costo delle lezioni perdute; ma se, d'altronde, era l'alunno ad essere malato e a non poter frequentare le sue lezioni, il \"melamed\" riceveva l'intero pagamento. \nAl \"melamed\" non era consentito di punire troppo severamente i suoi alunni, e doveva insegnare sia di giorno che durante parte della notte Non poteva lasciare da soli i suoi alunni, n\u00e9 trascurare i suoi doveri; gli si chiedeva inoltre di essere pio e di comprendere la sua vocazione. Solo un uomo sposato poteva fare il \"melamed\". In aggiunta a queste disposizioni, nello Yoreh De'ah, 246, come pure nel Choshen Mishpat, ne vengono date molte altre riguardo al \"melamed\", ma alcune di esse sono attualmente cadute in desuetudine.\nIl salario per un \"melamed\" il pi\u00f9 delle volte era basso. Molti \"melamed\", pertanto, conducevano una vita alquanto misera.\nI diversi tipi di tutori.\nSi faceva una distinzione tra il \"melamed\" di un villaggio, che era ingaggiato come tutore privato ed insegnava al bambino nella casa dei suoi genitori, e il \"melamed\" di una citt\u00e0, che insegnava nella propria casa, la quale fungeva al tempo stesso da aula (vedi \"heder\").\nParimenti, si distingueva tra il \"melamed dardeki\" e il \"melamed gemara\". Il primo insegnava ai bambini di entrambi i sessi a leggere e a scrivere in ebraico, oltre ad un capitolo o due tratti dal Pentateuco, e generalmente aveva uno o pi\u00f9 assistenti (in tedesco \"behelfer\"). Il \"melamed gemara\", invece, insegnava ai ragazzi la Bibbia e il Talmud e, quando erano pi\u00f9 grandi, anche lo Shulchan Aruch.\nUso del termine.\nIn Russia e in Polonia, essendo il mestiere di \"melamed\" mal retribuito e toccando spesso a individui incapaci di esercitare altri mestieri, la parola \u00e8 divenuta, in gergo, sinonimo di \"buono a nulla\" o \"stupido\".\nTra i caraiti, tuttavia, il termine \u00e8 equivalente a quello di rabbino tra i rabbinici, che significa \"grande\" (in sapienza)\", \"maestro\", ed \u00e8 considerato quindi un titolo d'onore. Di conseguenza, tra i caraiti molti eruditi vengono chiamati con il titolo di \"ha-melammed ha-gadol\" (\"il gran maestro\"), o semplicemente \"ha-melammed\" (\"il maestro\").\n\"Melamed\" come cognome.\nLa parola \"melamed\" (che, come chiarito, in ebraico vuol dire \"insegnante\"), diede origine anche al cognome corrispondente \"Melamed\" e alle sue varianti \"Malamud\", \"Malmuth\" e \"Malamuth\", aventi il medesimo significato. Le zone di provenienza di questi cognomi sono soprattutto l'Ucraina e la Polonia.\nTra i personaggi celebri aventi questi cognomi sono da ricordare:"}
{"id": "1558506", "revid": "149587", "url": "https://it.wikipedia.org/wiki?curid=1558506", "title": "Torri e palazzi dei Roero ad Asti", "text": ""}
{"id": "1558521", "revid": "297059", "url": "https://it.wikipedia.org/wiki?curid=1558521", "title": "Prima guerra dei baroni", "text": "La prima guerra dei baroni (1215\u20131217) fu una guerra civile nel regno d'Inghilterra combattuta dalle forze di alcuni baroni inglesi ribelli contro re Giovanni, coadiuvate da un corpo di spedizione straniero.\nIl periodo storico.\nRe Giovanni d'Inghilterra nel 1215 era stato obbligato da un gruppo di potenti baroni del regno, stanchi del dispotismo del re, a promulgare la \"Magna Carta\". \"La legge della terra\" era una delle parole d'ordine della \"Magna Carta\", in contrapposizione all'assolutismo monarchico. La \"Magna Carta\" conteneva leggi che nessun sovrano medievale avrebbe potuto accettare, a meno di perdere di fatto il proprio potere; tra queste, la clausola 61 (la \"clausola di sicurezza\") che permetteva ad un gruppo di venticinque baroni di privare il re del potere con l'uso della forza in ogni momento. Dopo alcuni mesi di incerte trattative nell'estate del 1215, la guerra fra i baroni ed i sostenitori del re scoppi\u00f2 apertamente.\nCronologia degli eventi.\nIl ruolo di Luigi VIII.\nIl motivo della guerra era la \"Magna Carta\", ma presto il conflitto divenne anche dinastico: i baroni cercavano un re potente, e la loro scelta cadde sul principe francese Luigi (il futuro Luigi VIII), figlio ed erede del re di Francia Filippo Augusto. L'invasione normanna si era verificata solamente 150 anni prima, e le relazioni fra Francia ed Inghilterra non erano cos\u00ec tese come sarebbero in seguito diventate. Nel documento contemporaneo chiamato annali di Waverley non appare paradossale l'affermazione che Luigi venne invitato \"per evitare che il regno cadesse in mani straniere\".\nAll'inizio della guerra, nel novembre del 1215, Luigi si limit\u00f2 ad inviare un contingente di cavalieri per difendere Londra; tuttavia, malgrado le resistenze del re di Francia e di papa Innocenzo III, intraprese una spedizione il 21 maggio del 1216, sbarcando il giorno successivo con le proprie truppe sulle coste del Kent. Re Giovanni decise di scappare nella capitale sassone, Winchester, cosicch\u00e9 Luigi non trov\u00f2 resistenza nella sua marcia verso Londra, dove venne proclamato re (ma non incoronato) dai baroni e dai londinesi nella cattedrale di Saint Paul. Molti nobili, fra i quali re Alessandro II di Scozia gli resero omaggio, e molti dei sostenitori passarono dalla parte dei baroni. Giraldo del Galles sottoline\u00f2 \u00abLa follia della schiavit\u00f9 \u00e8 finita, il tempo della libert\u00e0 \u00e8 giunto, i colli inglesi sono liberi dal giogo\u00bb. Il 14 giugno Luigi cattur\u00f2 Winchester, che Giovanni aveva gi\u00e0 abbandonato e presto conquist\u00f2 met\u00e0 del regno inglese.\nIl primo assedio di Dover.\nNel frattempo, Filippo II di Francia esort\u00f2 il figlio a conquistare il punto chiave dell'Inghilterra: Dover. Il castello di Canterbury e quello di Rochester, le rispettive citt\u00e0 e gran parte del Kent erano gi\u00e0 sotto il controllo di Luigi; ma quando questi si apprest\u00f2 ad attaccare il castello di Dover il 25 luglio, trov\u00f2 ad attenderlo Hubert de Burgh, che aveva difeso con successo il castello di Chinon nel 1205 ed aveva a disposizione una nutrita guarnigione.\nIl primo assedio cominci\u00f2 il 19 luglio, con Luigi che conquist\u00f2 l'altipiano a nord del castello, senza riuscire tuttavia a sfondare i cancelli del castello, mentre i difensori rinforzavano le brecce nelle mura con travi di legno (dopo l'assedio il debole cancello settentrionale venne bloccato e vennero scavati tunnel in quell'area, verso la torre di san Giovanni, e vennero costruiti due nuovi cancelli). Dopo tre mesi di assedio, e con gran parte delle sue forze impegnate nell'assedio, Luigi ottenne una tregua il 14 ottobre e poco dopo torn\u00f2 a Londra.\nGli assedi di Windsor e Rochester.\nL'unico castello ad aver resistito a Luigi, oltre a Dover, era quello di Windsor, dove sessanta cavalieri resistettero ad un assedio di due mesi, nonostante le numerose perdite ed i danni nella parte inferiore (riparata poco dopo, nel 1216, da Enrico III, che rinforz\u00f2 ulteriormente il castello costruendo il muro ovest, gran parte del quale sopravvive oggi); questo probabilmente perch\u00e9 il castello era gi\u00e0 stato assediato dai baroni nel 1189, meno di trent'anni prima.\nNel 1206, Giovanni aveva speso 115 sterline per riparare il castello di Rochester, e l'aveva preventivamente tenuto per s\u00e9 nell'anno di negoziati per la Magna Charta, ma i termini della Charta l'avevano obbligato ad affidarlo in custodia a Stephen Langton, arcivescovo di Canterbury, nel maggio 1215. I baroni ribelli avevano inviato truppe al comando di William d'Aubigny, I conte di Arundel, ed il conestabile Reginald de Cornhill gli apr\u00ec i cancelli del castello. Quindi nell'ottobre 1215, durante la sua marcia da Dover a Londra, Giovanni trov\u00f2 Rochester sulla sua strada, ed inizi\u00f2 ad assediarla di persona.\nI ribelli attendevano rinforzi da Londra, ma Giovanni interruppe le linee di comunicazione della citt\u00e0, respingendo una sortita tentata da Robert Fitzwalter. Inoltre saccheggi\u00f2 la cattedrale di Rochester, impossessandosi di ogni cosa di valore ed utilizzandola come stalla per i propri cavalli, in spregio di Langton. Vennero mandati ordini agli abitanti di Canterbury:\n\u00abWe order you, just as you love us, and as soon as you see this letter, to make by day and night, all the pickaxes that you can. Every blacksmith in your city should stop all other work in order to make them and you should send them to us at Rochester with all speed\u00bb, ovvero\n\u00abVi ordiniamo, se ci amate, di iniziare non appena leggerete la presente a produrre giorno e notte tutti i picconi che potete. Tutti i fabbri nella vostra citt\u00e0 dovrebbero fermare qualsiasi altro lavoro per produrli e dovreste spedirli con la massima celerit\u00e0 a Rochester\u00bb.\nVennero quindi costruite cinque macchine d'assedio per abbattere le mura. Il castello fu preso per\u00f2 solamente per fame il 30 novembre; nonostante avesse fatto preparare un patibolo, Giovanni venne convinto a mostrare clemenza per i baroni catturati, limitandosi ad imprigionarli.\nGiovanni mor\u00ec l'anno successivo, cosicch\u00e9 tocc\u00f2 ad Enrico III riparare il castello, per una spesa complessiva di 1000 sterline per la ricostruzione ed il potenziamento del maniero, oltre che per la costruzione di una nuova cappella; una delle caratteristiche visibili ancora oggi \u00e8 la torre sud-est, costruita con gli accorgimenti migliori dell'epoca con una forma circolare per deflettere meglio i colpi delle macchine d'assedio (si veda l'immagine).\nLa morte di Giovanni.\nIl 18 ottobre 1216 Giovanni mor\u00ec nel Lincolnshire, e con lui venne meno la ragione principale della guerra; Luigi appariva allora una minaccia agli interessi dei baroni molto maggiore rispetto al figlio di Giovanni, di soli nove anni. Pierre des Roches, vescovo di Winchester ed un certo numero di baroni spinsero per incoronare Enrico re d'Inghilterra. Londra era in mano a Luigi (era la sede del suo governo), e non poteva quindi essere teatro dell'incoronazione, che avvenne il 28 ottobre 1216 nella cattedrale di Gloucester, alla presenza del legato pontificio, Guala Bicchieri (vescovo di Vercelli). Il 12 novembre la Magna Charta venne nuovamente promulgata, ma senza alcune clausole, tra le quali la numero 61, ad opera di Guglielmo il maresciallo, reggente per il giovane Enrico. Grazie all'opera del reggente, il re guadagn\u00f2 consensi fra i baroni, ed ottenne l'appoggio del papa, che aveva gi\u00e0 scomunicato Luigi.\nLa sconfitta di Luigi.\nLe fazioni si scontrarono per quasi un anno; il 6 dicembre 1216 Luigi conquist\u00f2 il castello di Hertford, permettendo ai difensori di abbandonarlo con i propri cavalli e le armi, e di l\u00ec a poco il Castello di Berkhamsted, concedendo nuovamente ai difensori il permesso di ritirarsi. Il 12 maggio dell'anno successivo Luigi rinnov\u00f2 l'assedio a Dover, che gli tagliava i rifornimenti con la madrepatria.\nL'assedio tuttavia impegn\u00f2 Luigi al punto che Guglielmo il maresciallo e Falkes de Breaute riuscirono ad infliggere una pesante sconfitta ai baroni fedeli a Luigi al castello di Lincoln il 15 maggio o il 20, in quella che venne ricordata come seconda battaglia di Lincoln.\nMentre Guglielmo preparava l'assedio di Londra, Luigi sub\u00ec ulteriori sconfitte (navali), nella battaglia di Dover ed in quella di Sandwich (combattute nello stretto di Dover), quest'ultima ad opera di Hubert de Burgh. Il convoglio con i rinforzi guidati da Eustachio il Monaco venne distrutto, rendendo impossibile per Luigi continuare a combattere.\nLa pace.\nDopo un anno e mezzo di guerra, la maggior parte dei baroni ribelli aveva abbandonato Luigi, che si vide costretto ad abbandonare le sue mire al trono d'Inghilterra firmando il trattato di Lambeth l'11 settembre 1217. Luigi accett\u00f2 una cifra simbolica per abbandonare i propri possedimenti inglesi e tornare in patria. Anche se non compare nel trattato, viene spesso riportato che Luigi avrebbe convinto il re di Francia a concedere ad Enrico quello che lui stesso aveva conquistato a Giovanni.\nLuigi \u00e8 stato un re inglese?\nDal momento che altri re inglesi come Edoardo V e Edoardo VIII non vennero incoronati ma solo proclamati, ma soprattutto poich\u00e9 Luigi occup\u00f2 tanti territori inglesi da essere riconosciuto dai baroni inglesi cos\u00ec come dal re di Scozia, Luigi pu\u00f2 essere a buon diritto annoverato fra i sovrani d'Inghilterra."}
{"id": "1558526", "revid": "21583", "url": "https://it.wikipedia.org/wiki?curid=1558526", "title": "Carlos Torres", "text": "\u00c8 stato membro dell'Unione Astronomica Internazionale .\nGli stato dedicato, congiuntamente con Carlos Guillermo Torres, l'asteroide 1769 Carlostorres.\nScoperte.\nTra il 1968 e il 1982 ha scoperto, o co-scoperto, 37 asteroidi presso la Cerro El Roble Astronomical Station dell'Universit\u00e0 del Cile.\nHa scoperto le comete non periodiche C/1979 M3 (Torres), C/1980 L1 (Torres) e C/1987 F1 (Torres).\nHa coscoperto una supernova, 1980G ."}
{"id": "1558532", "revid": "991694", "url": "https://it.wikipedia.org/wiki?curid=1558532", "title": "Liquid dancing", "text": "Liquid dancing (conosciuta semplicemente come Liquid) \u00e8 una danza interpretativa che attraverso i gesti crea l'illusione della liquidit\u00e0 dei movimenti, in alcuni casi tale danza contiene elementi tipici della pantomima. Il termine invoca la parola \"liquid\" per descrivere l'apparente liquidit\u00e0 dei movimenti del danzatore. Tale aspetto \u00e8 legato soprattutto ai movimenti di braccia e mani in primo luogo, tuttavia i migliori danzatori del genere sono capaci di associare tale tipo di movimento a tutte le parti del corpo. La \"liquid dancing\" ha al suo interno una vasta gamma di movimenti simili al popping, nato negli anni 1980 dalle danze b-boy e funk.\nOrigini.\nLe sue origini spontanee e la sua propagazione attraverso la cultura rave avvennero durante gli anni ottanta e novanta, anche se \u00e8 difficile stabilire esattamente la data di nascita, tracce di tale danza si possono ritrovare andando a ritroso nel tempo anche all'inizio degli anni '70, mentre altri esperti affermano che la danza \u00e8 nata combinando elementi della cultura rave, mentre altri ancora sostengono \u00e8 solo una estensione di elementi gi\u00e0 presenti in altre forme d'arte. Va notato che una grossa fetta di questi artisti (Funk Stylists, Glowstickers Contact Jugglers, Mimes, &amp; The Unknown) frequentarono regolarmente i rave per tutti gli anni '80 e '90. In seguito al declino dell'originale scena rave, la Liquid \u00e8 diventata parte integrante della \"club culture\" mondiale, e il movimento underground delle street dance.\nB-boy e funk stilisti generalmente sostengono che la danza \u00e8 uno sviluppo del \"waving\", una tecnica del popping. Liquid dancing copre infatti molti degli stessi elementi fondamentali di tale danza ed \u00e8 molto comune per i danzatori combinare gli stili, rendendo molto sfocato il confine tra popping e liquid. La differenza definitiva si concentra sui movimenti maggiormente lisci, fluidi, mentre il popping \u00e8 caratterizzato dai \"pops\" (schiocchi) e contrazioni repentine."}
{"id": "1558542", "revid": "18323", "url": "https://it.wikipedia.org/wiki?curid=1558542", "title": "Trilogia di Danzica", "text": ""}
{"id": "1558545", "revid": "400694", "url": "https://it.wikipedia.org/wiki?curid=1558545", "title": "Roger Ebert", "text": "Vincitore del Premio Pulitzer per la critica nel 1975, Ebert ha condotto una trasmissione televisiva dedicata al cinema (\"Ebert &amp; Roeper\"), \u00e8 stato autore di numerosi saggi, ha scritto alcuni film di Russ Meyer, suo grande amico, ed \u00e8 stato il critico del quotidiano \"Chicago Sun-Times\". Nel giugno 2005 \u00e8 stato il primo critico cinematografico ad avere una stella nella Hollywood Walk of Fame.\nBiografia.\nEbert nasce ad Urbana (Illinois) figlio di Walter H. Ebert, un elettricista figlio di una coppia di immigrati tedeschi, e di Annabel Ebert, casalinga di origini olandesi ed irlandesi. Da tempo malato di cancro, muore il 4 aprile 2013 all'et\u00e0 di 70 anni.\nStile di critica.\nNella sua recensione di \"Shaolin Soccer\", Ebert esprime un concetto base per quanto riguarda il suo metodo di recensione: \"Il sistema delle stellette \u00e8 da considerarsi relativo, non assoluto. Quando chiedete ad un amico se \"Hellboy\" \u00e8 un bel film, non gli chiedete se \u00e8 un bel film rispetto a \"Mystic River\", gli chiedete se \u00e8 un bel film rispetto a \"The Punisher\". E la mia risposta sarebbe che, se in una scala da 1 a 4 \"Superman\" \u00e8 4, allora Hellboy \u00e8 3 e The Punisher \u00e8 2. Allo stesso modo, se \"American Beauty\" \u00e8 un film da 4 stelle, allora \"Il delitto Fitzgerald\" ne merita 2\".\nOgni recensione di Ebert \u00e8 accompagnata da un punteggio in stelle, che varia da un massimo di quattro ad un minimo di mezza stella. Un particolare voto di \"zero stelle\" \u00e8 destinato a quei film giudicati pessimi sotto il punto di vista etico e/o artistico. Il punteggio pu\u00f2 anche essere espresso in \"Thumbs Up\" o \"Thumbs Down\" (\"pollici in su\" e \"pollici in gi\u00f9\") secondo l'equivalenza: da 3\u00bd a 4 stelle: 2 \"Thumbs Up\"; 3 stelle: 1 \"Thumb Up\"; 2\u00bd stelle: 1 \"Thumb Down\"; 2 stelle o meno: 2 \"Thumbs Down\".\nAlcuni film contrassegnati da 1\u00bd stelle o meno fanno anche parte della lista \"Roger Ebert's Most Hated\", ovvero un assortimento delle sue recensioni pi\u00f9 caustiche. Ebert ha inoltre stilato una lista di \"Great Movies\", ovvero una raccolta in costante aggiornamento di film considerati importanti dal punto di vista tecnico, etico ed estetico. Alcuni di questi film, specialmente usciti prima del 1961, non sono stati recensiti con il sistema delle stellette.\nPubblicazioni.\nAll'inizio di ogni anno, Ebert pubblicava il \"Roger Ebert's Movie Yearbook\", una raccolta delle recensioni dell'anno appena terminato. Ha inoltre pubblicato una raccolta dei suoi \"Great Movies\" divisa in due volumi e una di recensioni da 4 stelle (\"Roger Ebert's Four Stars Reviews 1967-2007\").\nLe sue recensioni pi\u00f9 negative, invece, sono state pubblicate in due volumi, i cui titoli riportano due frasi provenienti da due recensioni caratterizzate dal voto \"Zero stelle\". Il primo, uscito nel 2000, \u00e8 intitolato \"I Hated, Hated, Hated This Movie\" (tratto dalla recensione del film \"Genitori cercasi\" del 1994), mentre il secondo, pubblicato nel 2007, \u00e8 intitolato \"Your Movie Sucks\", frase conclusiva della recensione di \"Deuce Bigalow - Puttano in saldo\"."}
{"id": "1558546", "revid": "767487", "url": "https://it.wikipedia.org/wiki?curid=1558546", "title": "Le\u00e6ther Strip", "text": "Le\u00e6ther Strip \u00e8 un progetto musicale danese fondato il 31 gennaio del 1988 da Claus Larsen. Le influenze rientrano nel generi della electronic body music e della electro-industrial. Forse fino ad un certo punto pu\u00f2 aver influenzato con questa musica varie produzioni film score. Le\u00e6ther Strip fu uno dei maggiori esponenti e pi\u00f9 promettenti dell'ora defunta etichetta discografica tedesca Zoth Ommog. Per la distribuzione al di fuori dell'Europa, la musica aveva la licenza della casa discografica statunitense Cleopatra Records e Metropolis Records. Dopo la dimissione della Zoth Ommog avvenuta nel 1999, Larsen firm\u00f2 con la Bloodline Records, con la quale pubblic\u00f2 un solo singolo prima che la stessa etichetta fallisse. Dal 2005, Le\u00e6ther Strip ha un contratto con l'etichetta discografica belga Alfa Matrix.\nStoria.\nSecondo quanto dice Claus Larsen, fondatore di Le\u00e6ther Strip, questo progetto include come membro solamente lui. Larsen nacque il 13 novembre del 1967 a Aalborg, Danimarca. La sua prima pubblicazione musicale con il nome Le\u00e6ther Strip \u00e8 del 1989. Tuttavia, il lavoro uscito nel 1995 \"G.A.W.M.U.S.\" includeva due demo precedenti del 1982 e del 1984. Nel 1991, Larsen cre\u00f2 un progetto collaterale chiamato Klute nel quale egli era l'unico componente.\nSi pu\u00f2 definire, e lo \u00e8 stato da parte di molti, che il suono di Le\u00e6ther Strip attraverso gli anni novanta aiut\u00f2 a definire ci\u00f2 che \u00e8 ora comunemente conosciuto come electro-industrial. Nel 1994, Claus Larsen cambi\u00f2 drasticamente il suono di Le\u00e6ther Strip, con la pubblicazione di un synthesized semi classical album. Concepito come colonna sonora per un film di fiction fu intitolato \"Serenade for the Dead\". Le pubblicazioni sino ad allora avevano reincorporato elementi di electronic dance, e hanno ridefinito Le\u00e6ther Strip in ci\u00f2 che Larsen chiama, \"symphonic electro\".\nLe\u00e6ther Strip rimase in silenzio per alcuni anni dopo la pubblicazione del singolo \"Carry Me\" nel 2000 ed il sito ufficiale della band, che prima conteneva molte informazioni riguardanti il lavoro rimase offline. In attesa del ritorno in attivit\u00e0 Larsen pubblic\u00f2 remix della canzone \"Graograman\" dei KiEw versione EP (2003) si dice all'inizio della canzone, sing-song computer-generated voice, \"Le\u00e6ther Strip will return for more electronic mayhem\". In un'intervista fatta nel 2005, Larsen rivel\u00f2 che problemi con la casa discografica e personali avevano causato l'interruzione dell'attivit\u00e0 dal 2000 al 2005.\nIl 25 ottobre 2005, ha segnato il ritorno ufficiale di Le\u00e6ther Strip con l'EP \"Suicide Bombers\" per l'etichetta Alfa Matrix. Claus Larsen ha aperto un blog per informare i suoi fan delle sue correnti attivit\u00e0 e dei progressi in proposito. Seguirono pubblicazioni di due CD album \"After the Devastation\", e l'uscita nel 2006 EP \"Walking on Volcanos\" e \"F\u00e6tish\". Sempre nel 2006, Claus Larsen pubblic\u00f2 una canzone sul suo sito di MySpace, un remix di \"Frank Tovey taught me things\". La canzone \u00e8 stata scaricata pi\u00f9 di 10.000 volte.\nIl 13 aprile del 2007, Le\u00e6ther Strip pubblic\u00f2 l'album \"The Giant Minutes to the Dawn\". \u00c8 stato reso disponibile in varie edizioni incluso un'edizione limitata speciale box-set nella quale sono inclusi i primi DVD della band. Secondo vari esperti del settore questo album costituisce il vero ritorno dei Le\u00e6ther Strip.\nIn una intervista condotta dal giornale tedesco \"Uselinks\", Larsen parl\u00f2 della possibilit\u00e0 di fare un live show. Sebbene la sua salute non gli permetta una performance molto energica, egli promise che uno show era possibile se i suoi fan si accontentano di vederlo suonare da dietro un pianoforte.\nSu YouTube Claus Larsen annunci\u00f2 che il primo album di Leaether Strip album \"The Pleasure Of Penetration\" sarebbe stato ripubblicato come remastered in doppio cd il 13 novembre 2007, giorno del compleanno di Claus Larsen, con il titolo \"Retention n\u00b01\". La pubblicazione consiste in una serie di ripubblicazione del completo catalogo uscito per la Alfa Matrix. Ogni pubblicazione rimasterizzata sar\u00e0 ri registrata con l'ausilio delle attuali tecnologie."}
{"id": "1558547", "revid": "110157", "url": "https://it.wikipedia.org/wiki?curid=1558547", "title": "Provincia di El Kel\u00e2at Es-Sraghna", "text": "La provincia di El Kel\u00e2at Es-Sraghna \u00e8 una delle province del Marocco, parte della Regione di Marrakech-Safi.\nNel 2009 una parte del suo territorio \u00e8 stato scisso per creare la nuova provincia di Rehamna.\nGeografia antropica.\nSuddivisioni amministrative.\nLa provincia di El Kel\u00e2at Es-Sraghna, prima della scissione, contava 5 municipalit\u00e0 e 62 comuni:"}
{"id": "1558559", "revid": "1318658", "url": "https://it.wikipedia.org/wiki?curid=1558559", "title": "Pallone d'oro 1984", "text": "Ledizione 1984 del Pallone d'oro, 29\u00aa edizione del premio calcistico istituito dalla rivista francese \"France Football\", fu vinta dal francese Michel Platini (Juventus).\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1558560", "revid": "1315817", "url": "https://it.wikipedia.org/wiki?curid=1558560", "title": "Federico de Luna", "text": "Origini familiari.\nFederico era figlio illegittimo del re di Sicilia, Martino il Giovane e della sua amante, la nobile di Catania Tarsia Rizzari.\nBiografia.\nAl momento della nascita era l'unico figlio maschio di Martino il Giovane, in quanto Pietro, figlio legittimo di Martino e di Maria di Sicilia, era morto da poco.Dopo alcuni mesi per\u00f2, al padre, Martino il Giovane e alla sua seconda moglie, Bianca di Navarra), nacque un figlio maschio, Martino d'Aragona.\nNel 1407, quando mor\u00ec il suo piccolo fratellastro, Martino d'Aragona, il giovane Federico, pur essendo un illegittimo, rimase l'unico discendente maschio diretto della famiglia reale aragonese, che potesse succedere al padre, sul trono di Sicilia e poi su quello di Aragona.\nIl padre ed il nonno si accordarono perci\u00f2 per legittimarlo, lo investirono del titolo di conte di Luna e Martino il Giovane il 14 aprile 1409 inizi\u00f2 il processo di legittimazione; suo padre tuttavia, mentre si trovava in Sardegna per riconquistarla alla corona d'Aragona, contrasse la malaria e mor\u00ec il 25 luglio dello stesso anno, senza che la pratica di legittimazione di Federico fosse ancora conclusa. Martino lasci\u00f2 un testamento in cui ricordava i due figli illegittimi (Federico e Violante) con le rispettive madri e la moglie, Bianca (\"filium nostrum don Fredericum natum ex\u2026Tarsie muliere\u2026Blanca consors nostra\u2026filiam nostrum naturalem\u2026Violanti\u2026 Agatuciam matrem dicte Violantis\").\nIntervenne allora il nonno, Martino il Vecchio, che affid\u00f2 Federico alle cure di Ramon de Torrelles i de Blanes, che lo seguir\u00e0 come precettore sino alla maggiore et\u00e0. Il nonno, che nel frattempo era divenuto re di Sicilia, succedendo al figlio, contatt\u00f2, a Pe\u00f1\u00edscola, il papa scismatico, Benedetto XIII, Pedro Mart\u00ednez de Luna, che era parente di sua moglie, la defunta Maria de Luna e concord\u00f2 un piano per legittimare Federico a succedergli, sia come re di Sicilia, che come sovrano della corona d'Aragona. Il papa prepar\u00f2 il documento e la legittimazione di Federico doveva essere proclamata il 1\u00ba giugno del 1410, ma Martino il vecchio mor\u00ec appena un giorno prima ed il papa non se la sent\u00ec di fare la proclamazione senza pi\u00f9 l'appoggio del sovrano.\nNei due anni di interregno che seguirono, il regno si trov\u00f2 sull'orlo della guerra civile, poich\u00e9 l'opinione pubblica rimase molto divisa tra i cinque pretendenti alla corona (tra i quali Federico che venne considerato come uno dei principali pretendenti. Gli altri erano: il conte di Urgell, Giacomo II, nipote, per linea maschile, del re Alfonso IV il Benigno, Alfonso d'Aragona, duca de Gandia, nipote, per linea maschile, di Giacomo II il Giusto; Luigi III d'Angi\u00f2, duca di Calabria, nipote, attraverso sua madre, Iolanda di Aragona, di Giovanni I di Aragona e Ferdinando di Trastamara, \"el de Antequera\", figlio di Eleonora d'Aragona, sorella di Martino il Vecchio.Alla fine le cortes di Catalogna, di Valencia e d'Aragona vennero spinte a ricercare un arbitrato: vennero nominati tre rappresentanti per ciascuno di questi stati, che componevano la monarchia (trascurando per\u00f2 di invitare i rappresentanti degli altri stati di Maiorca, di Sicilia e di Sardegna, anch'essi facenti parte dell'insieme della Corona d'Aragona). I nove delegati scelsero tra i cinque pretendenti e, col Compromesso di Caspe del 1412, decisero che il nuovo sovrano della corona d'Aragona sarebbe stato Ferdinando \"el de Antequera\", infante del casato reale castigliano di Trast\u00e1mara.\nA Caspe, l'arcivescovo di Tarragona tent\u00f2, inutilmente, di far nominare Federico almeno quale re della sola Sicilia.\nDivenuto adulto Federico partecip\u00f2, col titolo di ammiraglio, alla spedizione all'isola di Gerba, assieme al duca di Noto. Poi, per le mire che manteneva sul regno di Sicilia si rec\u00f2 in Aragona.\nSpos\u00f2 Iolanda Lu\u00efsa di Mur, che abbandon\u00f2 ben presto.\nDato che le sue ambizioni e le sue manovre disturbavano Alfonso V il Magnanimo, Federico dovette fuggire in Castiglia, alla corte di Giovanni II, che era in guerra contro l'Aragona.\nNel 1434, per una questione con alcuni commercianti genovesi di Siviglia, Federico fin\u00ec nel carcere del castello d'Ure\u00f1a, dove mor\u00ec nel 1438.\nDiscendenza.\nDi Federico non si conosce discendenza."}
{"id": "1558577", "revid": "119605777", "url": "https://it.wikipedia.org/wiki?curid=1558577", "title": "El Kel\u00e2at Es-Sraghna", "text": "El Kel\u00e2at Es-Sraghna (in arabo: \u0642\u0644\u0639\u0629 \u0627\u0644\u0633\u0631\u0627\u063a\u0646\u0629) \u00e8 una citt\u00e0 del Marocco, capoluogo dell'omonima provincia, nella regione di Marrakech-Safi. La citt\u00e0 \u00e8 situata a 75\u00a0km a nord-est della citt\u00e0 di Marrakech. \u00c8 una citt\u00e0 in continuo sviluppo. \u00c8 circondata da campo di ulivi. \nGeografia.\nLa citt\u00e0 \u00e8 anche conosciuta come El Kelaa des Sraghna, al-Qal'at-as-Sar\u0101\u0121nah, al-Qalat-as-Saragnah, Kelaat Sraghna, El Kalaa Sraghna, El Kelaa Sraghna, el-Kellaa Sraghna e Qal'at-as-Sar\u0101\u0121nah, ed \u00e8 anche citt\u00e0 famosa per l'olio d'oliva. Ha un clima secco d'estate e normale di inverno; la temperatura pu\u00f2 arrivare fino a 47 \u00b0C d'estate; non \u00e8 in prossimit\u00e0 del mare, quindi i cittadini si accontentano di andare in piscina o andare ad un canale (zaraba) per rinfrescarsi quando ci sono temperature alte.\nL'olio della citt\u00e0 \u00e8 classificato il numero uno a livello nazionale pe la sua qualit\u00e0.\nIl periodo di raccolta dell'olivo dura dal periodo di ottobre fino a gennaio.\nL'agricoltura presenta la fonte primaria di tutta la citt\u00e0."}
{"id": "1558578", "revid": "1305772", "url": "https://it.wikipedia.org/wiki?curid=1558578", "title": "Slash (disambigua)", "text": ""}
{"id": "1558582", "revid": "767487", "url": "https://it.wikipedia.org/wiki?curid=1558582", "title": "Ben Guerir", "text": "Ben Guerir (; in berbero: \u2d31\u2d30\u2d4f\u2d33\u2d54\u2d49\u2d54, \"Ben Grir\") \u00e8 una citt\u00e0 del Marocco, capoluogo della provincia di Rehamna, nella regione di Marrakech-Safi.\nLa citt\u00e0 \u00e8 anche conosciuta come Bin Jar\u012br, Bin Garir, Bengu\u00e9rir e Ben Gu\u00e9rir.\nBen Guerir \u00e8 posta a 72\u00a0km a nord di Marrakech ed \u00e8 nota per la produzione di fosfati e per essere sede della pi\u00f9 grande base militare del Paese."}
{"id": "1558583", "revid": "223249", "url": "https://it.wikipedia.org/wiki?curid=1558583", "title": "Kristin Cavalleri", "text": ""}
{"id": "1558586", "revid": "1573940", "url": "https://it.wikipedia.org/wiki?curid=1558586", "title": "Laattaouia", "text": "El Attaouia \u00e8 una citt\u00e0 del Marocco, nella provincia di El Kel\u00e2at Es-Sraghna, nella regione di Marrakech-Safi."}
{"id": "1558589", "revid": "1711941", "url": "https://it.wikipedia.org/wiki?curid=1558589", "title": "Tamallalt", "text": "Tamallalt (che nella lingua berbera significa \"bianca\"), \u00e8 una citt\u00e0 del Marocco, nella provincia di El Kel\u00e2at Es-Sraghna, nella regione di Marrakech-Safi.\nLa citt\u00e0 \u00e8 anche conosciuta come T\u0101mall\u0101lt."}
{"id": "1558594", "revid": "1305772", "url": "https://it.wikipedia.org/wiki?curid=1558594", "title": "Tenga", "text": "Il tenga \u00e8 stata una moneta storica in diverse aree ora parti dell'Uzbekistan. Vedi:"}
{"id": "1558600", "revid": "729019", "url": "https://it.wikipedia.org/wiki?curid=1558600", "title": "Tenga di Bukhara", "text": "Il tenga \u00e8 stata la moneta di Bukhara fino al 1920. Era suddiviso in 10 \"falus\". Fu sostituito dal rublo russo con un tasso di cambio di 1 rublo = 5 tenga."}
{"id": "1558602", "revid": "287204", "url": "https://it.wikipedia.org/wiki?curid=1558602", "title": "Michael Jackson (disambigua)", "text": ""}
{"id": "1558610", "revid": "1318658", "url": "https://it.wikipedia.org/wiki?curid=1558610", "title": "Robot (danza)", "text": "La robot (detta anche mannequin, \"manichino\" e in inglese robot dance) \u00e8 uno stile di street dance, spesso confusa con il popping, che ha come caratteristica l'illusione e l'imitazione dei movimenti rigidi del robot o del manichino. Secondo diverse testimonianze e ricostruzioni fu Michael Jackson l'inventore della \"robot\", alla giovane et\u00e0 di 14 anni, nel marzo del 1973, mentre si esibiva sul palco coi fratelli, i Jackson 5, nella loro canzone di successo \"Dancing Machine\" durante alcuni concerti e programmi musicali televisivi statunitensi come \"Soul Train\" e \"The Carol Burnett Show\", rendendola cos\u00ec famosa in tutto il mondo.\nStoria.\nGi\u00e0 negli anni '20 del XX secolo, i mimi erano soliti imitare i movimenti di manichini, robot e altre figure nelle loro routine. Includere movimenti dall'aspetto meccanico era una scelta di attualit\u00e0 per la futura era meccanica che stava sempre pi\u00f9 prendendo piede. Negli anni '60, un mimo di nome Robert Shields stava facendo decollare la sua carriera a Los Angeles all\"'Hollywood Wax Museum\" e ha ispirato un giovane di nome Charles Washington ad adattare quello stile alla musica funk. Charles Washington sarebbe stato presto conosciuto come Charles \"Robot\" Washington. Un altro uomo di nome Don Campbell \u00e8 invece ampiamente riconosciuto come l'inventore del popping, lo stile a scatti al centro della robot. Nonostante sia difficile determinare quando termina il popping e inizia la robot, sono in molti a ritenere Michael Jackson il primo ad aver incorporato i due stili in un solo passo di danza. Jackson era infatti un accanito fan del programma musicale \"Soul Train\" e fu proprio guardando molti ballerini innovativi in quel programma TV che lo port\u00f2 ad incorporare i due stili nella sua routine. Jackson ha eseguito la robot per la prima volta durante un concerto con i suoi fratelli nel marzo del 1973, mentre interpretavano insieme la loro ultima hit di allora, intitolata \"Dancing Machine\" e, in seguito, ha debuttato il passo sulla TV nazionale statunitense durante uno speciale musicale presentato da Bob Hope. La canzone \"Dancing Machine\" fu un grande successo, cos\u00ec i Jackson 5 l'hanno eseguita in innumerevoli altri programmi TV statunitensi, da \"Soul Train\" al \"The Carol Burnett Show\", rendendo cos\u00ec la \"robot dance\" famosa e celebre in tutto il mondo.\nDescrizione.\nTutti i movimenti della robot iniziano e finiscono con un passo di locking, per dare l'impressione di un motore che parte o che si ferma. Il danzatore tiene una postura rigida per tutto l'arco dell'esibizione, fermo restando che i pi\u00f9 abili danzatori sono in grado di rilassare la muscolatura pur mantenendo l'illusione del movimento rigido del robot. In conseguenza della stretta relazione tra la robot, il popping, ed il locking, la robot dancing \u00e8 spesso confusa con il popping e la liquid dancing in generale. La robot, riferisce essenzialmente alla tecnica di imitazione sopra detta.\nMusica.\nCos\u00ec come il popping in generale, l'impatto visivo della robot pu\u00f2 essere rafforzato ballando a ritmo con la musica. L'effetto migliore si ottiene con la musica che ha una cadenza molto regolare come l'electro funk o con il genere pi\u00f9 recente della robo trance. Tuttavia, \u00e8 comune utilizzare musica non particolarmente adatta alla danza, ma che abbia un tema \"robot\", come ad esempio il brano degli Styx \"Mr. Roboto\".\nA differenza della maggior parte delle altre danze, la danza robot pu\u00f2 anche essere accompagnata a cappella emettendo rumori e beatbox simili ai movimenti elettromeccanici dei robot."}
{"id": "1558611", "revid": "660929", "url": "https://it.wikipedia.org/wiki?curid=1558611", "title": "Tenga di Khwarazm", "text": "Il tenga \u00e8 stata la moneta di Khwarazm emessa fino al 1873 e tra il 1918 ed il 1924. Era suddivisa in 10 \"falus\". Il \"tenga\" fu sostituito nel 1873 dal rublo russo e nel 1924 dal rublo sovietico con un tasso di 1 rublo = 5 tenga."}
{"id": "1558613", "revid": "729019", "url": "https://it.wikipedia.org/wiki?curid=1558613", "title": "Castello Orsini-Cesi-Borghese", "text": "Il castello Orsini-Cesi-Borghese \u00e8 un castello costruito a San Polo dei Cavalieri in provincia di Roma.\nStoria.\nLe prime notizie del castello risalgono alla seconda met\u00e0 del X secolo quando viene citato come terreno inerente ad una non ben identificata piccola chiesa di San Paolo (ora distrutta), che per varie storpiature dialettali, nel corso dei secoli divenne San Polo (da cui, forse il nome del paese), sita nella zona.\nDapprima fu dei Cavalieri appartenenti al Sovrano militare ordine di Malta, poi al monastero romano di San Paolo fuori le Mura, ma solo nel XII secolo si fa riferimento ad un \"Castrum Sancti Pauli\".\nIn questo periodo il castello era semplicemente una piazzaforte a ridosso di un piccolo campanile.\nIl \"Castrum\" era un punto nevralgico e di snodo tra la Sabina e la valle dell'Aniene, di fatto, in tutto l'XI secolo il castello fu disputa dei feudatari di Marcellina, Montecelio, Palombara Sabina, di Tivoli e dell'abbazia di San Paolo fuori le mura.\nPer volere del papa, nella 2\u00aa met\u00e0 del '300, il castrum fu locato agli Orsini, i quali lo comprarono nel XV secolo e lo trasformarono in una roccaforte militare.\nDa uno statuto degli Orsini del 1479 si evince che il castello fu affidato in gestione ad un collegio temporaneo.\nNel 1558 gli Orsini vendettero ai Cesi il castello i quali lo trasformarono in residenza estiva frequentata da aristocratici.\nNel 1603 fu trasformato dai Cesi in sede dell'Accademia dei Lincei, che era fondata da Federico Cesi, che ospit\u00f2 nel castello Galileo Galilei.\nDopo la peste del 1656 il castello pass\u00f2 ai Borghese entrando a far parte dello Stato pontificio ma poi divenne autonomo con l'unit\u00e0 d'Italia.\nNel XVIII secolo fu venduto ad un certo Pietro Trusiani, ma rientr\u00f2 come propriet\u00e0 ai Borghese agli inizi del XX secolo, ma nel 1946 dal tribunale di Roma fu messo all'asta e fu comprato dal dottor Chiappini che nel 1958 lo vendette all'architetto Luca Brasini il quale ne inizi\u00f2 il restauro che fu poi completato dal giurista Andrea Berardi. Dopo innumerevoli vendite e cessioni ora \u00e8 propriet\u00e0 privata.\nStruttura.\nLa base ha forma rettangolare al cui centro \u00e8 il mastio ed ai vertici sono poste delle torri di avvistamento semicircolari con merlature nella parte superiore.\nNel cortile vi \u00e8 una cisterna ottagonale decorata con colonnine e stemmi degli Orsini eseguiti dalla bottega di Taddeo e Federico Zuccari. La cisterna risale al 1439 quando fu realizzata da un certo Mastro Guglielmo.\nNei saloni si possono ammirare degli affreschi rappresentanti scene mitologiche, panorami e stemmi dei Cesi dalla scuola di Federico e Taddeo Zuccari.\nNei pressi vi \u00e8 il Museo civico preistorico."}
{"id": "1558615", "revid": "73843", "url": "https://it.wikipedia.org/wiki?curid=1558615", "title": "Vasculite", "text": "Le vasculiti sono patologie infiammatorie a carico dei vasi sanguigni. Esse comprendono un enorme spettro di patologie che sono accomunate dalla presenza di un'infiammazione primaria a carico della parete vasale del vaso sanguigno (es. endotelio o connettivo sottoendoteliale della tonaca intima di un grande vaso).\nIl \"capitolo\" delle vasculiti rientra in una delle quattro aree di ricerca principali dell'allergologia e dell'immunologia clinica (una ramificazione della medicina interna). Le rimanenti tre riguardano le immunodeficienze, le malattie allergiche e le malattie autoimmuni.\nUn esempio di vasculite \u00e8 l'arterite (che colpisce soltanto le arterie); gli esempi pi\u00f9 importanti di quest'ultima fattispecie sono l'arterite di Takayasu e l'arterite temporale.\nScoperta.\nIl contributo italiano: arterite di Morgagni-Takayasu.\nA differenza della storia correlata alla maggior parte delle malattie vascolari (es. aterosclerosi), quella delle vasculiti possiede un'origine relativamente recente. Le prime testimonianze scritte riguardanti le vasculiti risalgono al 1761, grazie al contributo del medico forlivese Giovan Battista Morgagni. Nella sua opera \"De sedibus et causis morborum per anatomen indagatis\", egli descrisse una patologia che, successivamente, sarebbe stata chiamata arterite di Takayasu.\nIl contributo inglese: porpora.\nUn contributo sostanziale avvenne nel 1808, con la pubblicazione del trattato \"On cutaneus diseases\" da parte del fondatore della dermatologia, il dott. Robert Willan. Egli descrisse una delle pi\u00f9 comuni manifestazioni cutanee (segni clinici) delle vasculiti, la porpora.\nIl contributo tedesco: periarterite nodosa.\nNel 1866 il patologo Rudolf Robert Maier e il medico Adolph Kussmaul riportarono nella letteratura scientifica occidentale una descrizione dettagliata di un sottotipo di vasculite, quello della periarterite nodosa. Tutto nacque dal caso clinico del giovane Carl Seufarth, di 27 anni, con anemia, marasma e astenia che si rec\u00f2 alla clinica di Friburgo nel 1865. Le sue condizioni peggiorarono nel mese di maggio con ipotonia muscolare, insonnia e dolori. Il 30 maggio, Maier e Kussmaul descrissero al di sotto della cute dell'addome del torace la presenza di \"noduli\" a forma di pisello. Seufarth mor\u00ec il 3 giugno.\nAll'autopsia, i due medici scoprirono la natura infiammatoria della patologia. Nello specifico, inquadrarono l'aspetto macroscopico dell'ispessimento nodulare della parete delle arterie di piccolo e medio calibro (es. arterie dello stomaco, intestino, reni, milza; ma anche arterie coronarie e muscolari).\nSuccessivamente, descrissero le lesioni da un punto di vista microscopico, riportando:\nL'importanza del lavoro di Maier e Kussmaul risiede nell'esser riusciti a:\nLa conferenza internazionale di Capri di Immunologia clinica e l'influenza statunitense: le vasculiti primarie e secondarie.\nNel 1968, Anthony S. Fauci, G. Marone, M. Condorelli e L.M. Lichtestein presero parte alla conferenza internazionale di Capri e fornirono la prima classificazione delle vasculiti.\nNel 1990, questa classificazione venne implementata dall\"'American College of Rheumatology\", che forn\u00ec dei criteri di sensibilit\u00e0 e specificit\u00e0 per la diagnosi delle vasculiti.\nNel 1994, W.D. Travis e M.N. Koss scoprirono una vasculite secondaria all'infezione da EBV e pertanto furono i primi a scoprire una delle cause di eziopatogenesi della malattia. Essi definirono:\nIl contributo statunitense: le \"Consensus Conferences\" di Chapel Hill.\nNel 1982 e nel 2012 di tennero due \"consensus conference\" a Chapel Hill che definirono una classificazione internazionale tuttora utilizzata e conglobata nell'ICD-10.\nTipologia.\nAl 2017 si preferisce utilizzare la classificazione di Chapel Hill. Molti autori estendono questa tabella o la modificano in base alla scoperta di nuovi meccanismi eziopatogenetici alla base delle vasculiti. In questo articolo, le modifiche sono indicate con un asterisco e provengono da Gallo Amati et Al e E. Calonje et Al:\nDa come si nota, le vasculiti possono essere classificate in base alla grandezza del vaso dove si mostrano gli effetti predominanti:\nPossono essere anche classificate in base alla patogenesi:\nLista delle vasculiti primarie e analisi differenziale.\nSono di seguito elencate le vasculiti primarie sistemiche.\nSintomatologia.\nI sintomi e i segni clinici mostrano generalmente febbre, talvolta prurito, porpora, necrosi e ulcere, livedo reticularis, artralgie, miositi, mialgie, mononevriti, cefalea, tinnito, ictus, infarto miocardico, trombosi, glomerulonefrite, perdita dell'acuit\u00e0 visiva ingravescente, sanguinamenti delle vie respiratorie e gastroenterici.\nDiagnosi.\nEsami di laboratorio del sangue o dei fluidi corporei possono essere eseguiti per diagnosticare i pazienti con una vasculite attiva. I segni di vasculite possono essere l'aumento della velocit\u00e0 di eritrosedimentazione (VES), un aumento della proteina C-reattiva (PCR), anemia, aumento della conta di globuli bianchi e eosinofilia. Altri indicatori possono essere i livelli elevati di anticorpi anti-citoplasma dei neutrofili e ematuria. Anomalie specifiche dipendono dal grado di coinvolgimento dei vari organi. Una tomografia a emissione di fotone singolo (SPECT) cerebrale pu\u00f2 evidenziare una diminuzione del flusso sanguigno al cervello e un danno a esso.\nUn angiogramma (una radiografia con mezzo di contrasto dei vasi sanguigni) pu\u00f2 mostrare segni caratteristici dell'infiammazione dei vasi interessati. Ultimamente, come tecnica di imaging biomedico, sta prendendo sempre pi\u00f9 importanza la PET/CT con fluorodesossiglucosio-18. Lo studio combinato di estensione e intensit\u00e0 di captazione vascolare del fluorodesossiglucosio \u00e8 in grado di predire l'andamento della malattia.\nLa diagnosi definitiva di vasculite rimane tuttavia la biopsia del vaso coinvolto.\nTerapie.\nIl trattamento prevede prima di tutto di individuare la fattispecie di vasculite che si manifesta per poi curarla. I farmaci da somministrare dipendono dalla tipologia: per alcune forme di arterite utili sono glucocorticoidi, mentre generalmente si somministra il prednisone, la ciclofosfamide e il metotrexato."}
{"id": "1558619", "revid": "729019", "url": "https://it.wikipedia.org/wiki?curid=1558619", "title": "Tenga di Kokand", "text": "Il tenga \u00e8 stato la moneta di Kokand fino al 1876. Il \"tenga\" d'argento circolava assieme al \"pul\" di rame ed al \"tilla\" d'oro. Non c'erano rapporti fissi tra le tre monete, che furono tutte sostituite dal rublo russo."}
{"id": "1558624", "revid": "771649", "url": "https://it.wikipedia.org/wiki?curid=1558624", "title": "A\u00fa sem m\u00e3o", "text": "A\u00fa sem m\u00e3o, espressione in lingua portoghese che tradotta significa \"ruota senza mani\", \u00e8 un movimento acrobatico della capoeira.\nCome il nome suggerisce, \u00e8 essenzialmente una ruota (nella Capoeira \"A\u00fa\"), simile a quella della ginnastica artistica, eseguita per\u00f2 senza poggiare le mani per terra, slanciando le gambe in un movimento circolare sopra il corpo e la testa.\nIn alcuni gruppi di Capoeira si fa distinzione fra \"A\u00fa sem m\u00e3o\", eseguita frontalmente, e la \"Estrela\" o \"Estrelinha\" che si esegue lateralmente. "}
{"id": "1558631", "revid": "1543377", "url": "https://it.wikipedia.org/wiki?curid=1558631", "title": "PL/pgSQL", "text": "PL/pgSQL (Procedural Language/PostgreSQL Structured Query Language) \u00e8 un linguaggio di programmazione procedurale supportato dal RDBMS PostgreSQL. Somiglia molto al linguaggio PL/SQL di Oracle.\nPL/pgSQL, da vero linguaggio di programmazione, permette un maggior controllo del semplice SQL, includendo l'abilit\u00e0 di usare cicli e strutture di controllo avanzate. I programmi creati nel linguaggio PL/pgSQL sono chiamati funzioni, e possono essere chiamati come parti di un'istruzione SQL, o attivati da un trigger.\nPL/pgSQL \u00e8 stato creato in modo da svolgere operazioni complesse al di l\u00e0 delle potenzialit\u00e0 dell'SQL, rimanendo facile da usare e sicuro per il server.\nPL/pgSQL \u00e8 l'unico linguaggio \"PL\" installato di default su PostgreSQL, ma sono disponibili molti altri come:\nPL/Java, \nPL/Perl, \nplPHP, \nPL/Python, \nPL/R, \nPL/Ruby, \nPL/sh, \nand PL/Tcl."}
{"id": "1558634", "revid": "729019", "url": "https://it.wikipedia.org/wiki?curid=1558634", "title": "Areobindo (console 434)", "text": "Biografia.\nAreobindo era un goto che entr\u00f2 a far parte della classe politica dell'Impero romano d'Oriente; suo figlio Dagalaifo fu console nel 461, suo nipote Areobindo Dagalaifo Areobindo tenne il consolato del 506.\nPrese parte alla guerra contro i Sasanidi di re Bahram V del 422 come \"comes foederatorum\", cio\u00e8 come comandante dei contingenti di barbari inseriti come alleati all'interno dell'esercito romano. In tale occasione sconfisse in duello uno dei comandanti sasanidi, e a seguito della sua vittoria venne stipulata la pace.\nNel 434 fu scelto dalla corte d'Oriente come console, assieme al console d'Occidente, Flavio Ardaburio Aspare. Nello stesso anno venne nominato \"magister militum per Orientem\" (forse \"praesentialis\"), carica che tenne fino alla morte. Nel 441 venne scelto da Teodosio II come uno dei comandanti della spedizione contro i Vandali in Africa; la spedizione non ebbe successo in quanto i suoi comandanti persero tempo in Sicilia. Nel 443 venne inviato assieme ad altri generali contro Attila, ma venne sconfitto dal re degli Unni. Nel 447 aveva ricevuto il titolo di \"patricius\", ma nel 449, anno della sua morte, era caduto in disgrazia presso Teodosio II.\nFu destinatario di due lettere di Teodoreto di Cirro, da cui si evince che aveva delle propriet\u00e0 terriere in quella citt\u00e0, oltre ad altre attestate in \"Euphratensis\"."}
{"id": "1558635", "revid": "3082", "url": "https://it.wikipedia.org/wiki?curid=1558635", "title": "Flavio Areobindo", "text": ""}
{"id": "1558638", "revid": "1305772", "url": "https://it.wikipedia.org/wiki?curid=1558638", "title": "Areobindo", "text": ""}
{"id": "1558654", "revid": "34971", "url": "https://it.wikipedia.org/wiki?curid=1558654", "title": "Piccolo San Bernardo", "text": ""}
{"id": "1558657", "revid": "73843", "url": "https://it.wikipedia.org/wiki?curid=1558657", "title": "Lago Verney", "text": "Il lago Verney (\"lac du Verney\" in francese), con la sua superficie di 20,30 ettari, \u00e8 uno tra i pi\u00f9 grandi laghi della Valle d'Aosta.\nCaratteristiche.\nIl lago \u00e8 di origine glaciale ed ha sede nel vallone di La Thuile, poco lontano dal colle del Piccolo San Bernardo.\nPesca.\nIl lago \u00e8, dall\u2019ultima domenica di giugno alla seconda domenica di ottobre, una riserva turistica, gestita dal Consorzio regionale pesca della Valle d'Aosta. \u00c8 meta di molti pescatori francesi, data la vicinanza con il confine di Stato."}
{"id": "1558658", "revid": "1305772", "url": "https://it.wikipedia.org/wiki?curid=1558658", "title": "Discografia degli Aerosmith", "text": "La seguente \u00e8 la discografia degli Aerosmith, gruppo musicale statunitense in attivit\u00e0 dal 1970."}
{"id": "1558661", "revid": "15756", "url": "https://it.wikipedia.org/wiki?curid=1558661", "title": "Stazione di Pinerolo", "text": "La stazione di Pinerolo \u00e8 una stazione ferroviaria posta al termine della linea Ferrovia Torino-Pinerolo, a servizio dell'omonimo comune. La stazione \u00e8 inoltre origine della linea per Torre Pelice, sospesa al servizio passeggeri dal 2012.\nStoria.\nLa stazione fu aperta nel 1854 al completamento della linea Ferrovia Torino-Pinerolo. Nel 1882, aggiungendo un binario a quelli esistenti e collegandolo al resto della rete con uno scambio, la linea fu prolungata sino a Torre Pellice.\nFino al 1968 l'area adiacente allo scalo ferroviario ospitava gli impianti a della tranvia Pinerolo-Perosa Argentina; le merci provenienti dai numerosi impianti raccordati a tale tranvia, i cui veicoli a scartamento ridotto, erano qui trasbordate sui carri ferroviari.\nIl 27 febbraio 2006 venne attivato un marciapiede e il quinto binario sulla diramazione per Torre Pellice, non rendendo pi\u00f9 necessaria la manovra di regresso per i treni diretti a quest'ultima localit\u00e0.\nStrutture e impianti.\nIl fabbricato viaggiatori, posizionato perpendicolarmente ai binari, ha due piani fuori terra: il primo adibito a servizi per i viaggiatori e il secondo ad alloggi. Gli uffici del personale ferroviario sono invece ubicati in un edificio a fronte binari. Fino al 2006 la sala d\u2019aspetto e la biglietteria erano ubicate nel fabbricato viaggiatori ed attualmente invece sono all\u2019interno della vecchia rimessa delle locomotive. Esisteva, inoltre, uno scalo merci sostituto da un parcheggio di interscambio nel 2006.\nLa stazione era dotata di 5 binari fino al 2018 quando, contestualmente all'istallazione del nuovo ACC, fu eseguito un riordino del piazzale, rimuovendo il binario 2 che era solo di servizio in quanto privo di banchina per l'imbarco dei passeggeri. La stazione dispone di 4 binari: i primi 3 binari si trovano presso l'edificio storico della stazione, mentre il quarto binario \u00e8 stato ricavato, nel 2006, lungo la linea per Torre Pellice. Il raccordo merci diretto in ingresso al vicino stabilimento della PMT ITALIA risulta in stato di abbandono.\nLa linea per Torre Pellice infatti corre esternamente al fabbricato di stazione, mentre questo \u00e8 stato costruito di testa, affacciato sul centro storico: non vi era quindi spazio sufficiente per far entrare in stazione i binari da Torre Pellice ricorrendo a una curva ad \"U\". Cos\u00ec si \u00e8 ideata la soluzione di inserire la linea per Torre Pellice, anteponendo al fascio binari della stazione.\nAi primi tre binari si attestano i treni della linea SFM 2 verso Chivasso; il binario 4 era riservato all'attestamento dei treni da e per Torre Pellice, il cui servizio risulta sospeso dal 17 giugno 2012.\nMovimento.\nLa stazione \u00e8 il capilinea dei convogli della linea 2 del servizio ferroviario metropolitano di Torino provenienti da Chivasso. Sino al 2012 era capolinea dei convogli che percorrevano la ferrovia Pinerolo-Torre Pellice.\nServizi.\nLa stazione dispone dei seguenti servizi:"}
{"id": "1558662", "revid": "729019", "url": "https://it.wikipedia.org/wiki?curid=1558662", "title": "Stazione di Pinerolo Olimpica", "text": "La stazione di Pinerolo Olimpica \u00e8 una stazione ferroviaria posta sulla ferrovia Torino-Pinerolo. Serve i quartieri orientali della citt\u00e0 di Pinerolo e il polo scolastico delle scuole superiori.\nStoria.\nLa stazione \u00e8 stata costruita in occasione dei XX Giochi olimpici invernali, dai quali prende il nome, e venne attivata il 31 gennaio 2006, semplicemente costruendola a fianco della esistente linea.\nStrutture ed impianti.\nLa fermata \u00e8 caratterizzata da una struttura piuttosto semplice. \u00c8 costituita da una banchina costruita accanto alla linea pre-esistente, banchina parzialmente coperta da una pensilina in metallo e vetro. Al di sotto di quest'ultima sono presenti alcuni servizi all'utenza: due panchine, due cestini e una bacheca presso la quale sono ospitati i quadri orario in versione cartacea.\nL'ingresso alla stazione \u00e8 costituito da una scalinata affiancata ad una rampa per i disabili che funge da sottopasso e da collegamento con il parcheggio di interscambio sottostante oltre che con i vicini istituti superiori di Pinerolo.\nMovimento.\nLa stazione \u00e8 servita quotidianamente da tutte le 22 coppie di treni della linea 2 del servizio ferroviario metropolitano di Torino, Pinerolo-Chivasso, svolti da Trenitalia in base al contratto di servizio stipulato con Regione Piemonte.\nServizi.\nLa fermata \u00e8 classificata da RFI in categoria 'bronze' e dispone di un sottopassaggio che agevola l'attraversamento del binario.\nInterscambi.\nNei pressi della fermata sono attuati i seguenti interscambi:"}
{"id": "1558664", "revid": "729019", "url": "https://it.wikipedia.org/wiki?curid=1558664", "title": "Stazione di Torre Pellice", "text": "La stazione di Torre Pellice \u00e8 la stazione capolinea della ferrovia Pinerolo-Torre Pellice che fino al 2012, anno di soppressione del traffico sulla linea, serviva il centro abitato di Torre Pellice.\nStoria.\nInaugurata il 21 dicembre 1882 a cura della Societ\u00e0 per le Ferrovie dell'Alta Italia (SFAI) assieme all'intera linea, la stazione segu\u00ec le vicissitudini di quest'ultima venendo affidata, in base alla legge \"Baccarini\" del 27 aprile 1885, alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea; la stessa pass\u00f2 dunque nel 1905 alle neocostituite Ferrovie dello Stato.\nFrattanto la trazione a vapore venne sostituita nel 1921, insieme con l'alimentazione elettrica in corrente alternata trifase a 3.600 Volt e il piazzale di stazione rimase elettrificato con tale sistema fino al 28 maggio 1961 quando la ferrovia fu convertita, assieme alle altre linee afferenti al nodo di Torino, nel sistema in corrente continua a 3.000 Volt.\nTrasformata in fermata con l'adozione dell'esercizio a spola, l'impianto pass\u00f2 poi nel 2001 sotto l'esercizio della neocostituita Rete Ferroviaria Italiana.\nCessato da tempo il traffico merci, con il cambio orario del 17 giugno 2012 venne soppresso il trasporto passeggeri sulla tratta Pinerolo-Torre Pellice."}
{"id": "1558665", "revid": "729019", "url": "https://it.wikipedia.org/wiki?curid=1558665", "title": "Stazione di Luserna San Giovanni", "text": "La stazione di Luserna San Giovanni \u00e8 una fermata ferroviaria posta sulla linea Pinerolo-Torre Pellice che fino al 2012, anno di soppressione del traffico sulla linea, serviva il centro abitato di Luserna San Giovanni.\nStoria.\nInaugurata il 21 dicembre 1882 a cura della Societ\u00e0 per le Ferrovie dell'Alta Italia (SFAI) assieme all'intera linea, la fermata segu\u00ec le vicissitudini di quest'ultima venendo affidata, in base alla legge \"Baccarini\" del 27 aprile 1885, alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea; la stessa pass\u00f2 dunque nel 1905 alle neocostituite Ferrovie dello Stato.\nFrattanto la trazione a vapore venne sostituita nel 1921, insieme con l'alimentazione elettrica in corrente alternata trifase a 3.600 Volt e il binario di fermata rimase elettrificato con tale sistema fino al 28 maggio 1961 quando la ferrovia fu convertita, assieme alle altre linee afferenti al nodo di Torino, nel sistema in corrente continua a 3.000 Volt.\nNel 2001 l'impianto pass\u00f2 sotto l'esercizio della neocostituita Rete Ferroviaria Italiana.\nCessato da tempo il traffico merci, con il cambio orario del 17 giugno 2012 venne soppresso il trasporto passeggeri sulla tratta Pinerolo-Torre Pellice."}
{"id": "1558666", "revid": "729019", "url": "https://it.wikipedia.org/wiki?curid=1558666", "title": "Stazione di Bibiana", "text": "La stazione di Bibiana \u00e8 una fermata ferroviaria posta sulla linea Pinerolo-Torre Pellice che fino al 2012, anno di soppressione del traffico sulla linea, serviva il centro abitato di Bibiana.\nStoria.\nInaugurata il 21 dicembre 1882 a cura della Societ\u00e0 per le Ferrovie dell'Alta Italia (SFAI) assieme all'intera linea, la fermata segu\u00ec le vicissitudini di quest'ultima venendo affidata, in base alla legge \"Baccarini\" del 27 aprile 1885, alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea; la stessa pass\u00f2 dunque nel 1905 alle neocostituite Ferrovie dello Stato.\nFrattanto la trazione a vapore venne sostituita nel 1921, insieme con l'alimentazione elettrica in corrente alternata trifase a 3.600 Volt e il binario di fermata rimase elettrificato con tale sistema fino al 28 maggio 1961 quando la ferrovia fu convertita, assieme alle altre linee afferenti al nodo di Torino, nel sistema in corrente continua a 3.000 Volt.\nNel 2001 l'impianto pass\u00f2 sotto l'esercizio della neocostituita Rete Ferroviaria Italiana.\nCessato da tempo il traffico merci, con il cambio orario del 17 giugno 2012 venne soppresso il trasporto passeggeri sulla tratta Pinerolo-Torre Pellice."}
{"id": "1558668", "revid": "729019", "url": "https://it.wikipedia.org/wiki?curid=1558668", "title": "Stazione di Bricherasio", "text": "La stazione di Bricherasio era una stazione ferroviaria posta sulla linea Ferrovia Pinerolo-Torre Pellice che fungeva altres\u00ec da localit\u00e0 di diramazione della ferrovia Bricherasio-Barge, a servizio del centro abitato di Bricherasio e del adiacente paese di Angrogna.\nStoria.\nLa stazione di Bricherasio entr\u00f2 in servizio con all'attivazione della linea Ferrovia Pinerolo-Torre Pellice, il 21 dicembre 1882.\nNel 1885, con l'attivazione della Ferrovia Bricherasio-Barge, l'impianto divenne stazione di diramazione fino alla soppressione della linea, avvenuta nel 1984.\nNel 1921 il piazzale venne elettrificato in corrente alternata sistema trifase a 3,6 kV insieme alle linee afferenti, esercite con tale sistema fino al 28 maggio 1961 quando le linee circostanti furono convertita per il sistema in corrente continua a 3.000 Volt.\nCon il cambio orario del 17 giugno 2012 venne soppresso il trasporto passeggeri sulla tratta Pinerolo-Torre Pellice e da tale data la stazione, come l'intera linea, risulta sospesa al traffico passeggeri e merci.\nStrutture e impianti.\nAll'epoca della chiusura la stazione disponeva di due binari, residuo di un piazzale pi\u00f9 complesso che in origine comprendeva uno scalo merci posto sul lato sud rispetto al fabbricato viaggiatori e, in direzione opposta, una sottostazione elettrica raccordata.\nMovimento.\nAl traffico passeggeri di natura locale che interessava prevalentemente la relazione per Torre Pellice, risultando quello per Busca scarso fin dagli inizi del Novecento, si accompagn\u00f2 un traffico merci prevalentemente costituito da treni di minerali provenienti da Bagnolo Piemonte e Busca."}
{"id": "1558670", "revid": "729019", "url": "https://it.wikipedia.org/wiki?curid=1558670", "title": "Stazione di Piscina di Pinerolo", "text": "La stazione di Piscina di Pinerolo \u00e8 una stazione ferroviaria posta sulla Ferrovia Torino-Pinerolo. Serve il centro abitato di Piscina e della vicina Cumiana.\nStoria.\nLa stazione, in origine denominata semplicemente \"Piscina\", entr\u00f2 in servizio all'attivazione della ferrovia Torino-Pinerolo, il 5 luglio 1854.\nIl 10 agosto 1950 assunse la nuova denominazione di \"Piscina di Pinerolo\".\nMovimento.\nLa stazione \u00e8 servita quotidianamente da 22 coppie di treni della linea SFM2 del servizio ferroviario metropolitano di Torino, nell'ambito del contratto di servizio stipulato con Regione Piemonte. Sino al 2012 effettuavano fermata anche alcuni convogli diretti a Torre Pellice, linea sospesa all'esercizio dal 17 giugno di tale anno.\nInterscambi.\nPresso la stazione sono attuati i seguenti interscambi:\nServizi.\nLa stazione, che RFI classifica nella categoria \"Bronze\", dispone dei seguenti servizi:"}
{"id": "1558671", "revid": "6923", "url": "https://it.wikipedia.org/wiki?curid=1558671", "title": "Stazione di None", "text": "La stazione di None \u00e8 una stazione ferroviaria per passeggeri posta sulla linea Ferrovia Torino-Pinerolo a servizio dell'omonimo comune e del vicino Piobesi Torinese.\nStoria.\nLa stazione di None entr\u00f2 in servizio come semplice fermata all'attivazione della linea ferrovia Torino-Pinerolo, il 5 luglio 1854.\nIl 20 giugno 1909 venne innalzata al rango di stazione ferroviaria, con l'attivazione di un binario di raddoppio e di uno scalo merci.\nStrutture e impianti.\nLa stazione dispone di un fabbricato viaggiatori sviluppato su due piani. La sua pianta presenta una forma rettangolare con, sulla facciata lato strada, portico per il piano terreno sorretto da quattro colonne cilindriche in mattoni a vista. Al di sotto di quest'ultimo si trovano gli ingressi ai locali posti al piano terra, ovvero alla sala d'attesa, al dirigente movimento e al bar, oltre che alcuni servizi ai viaggiatori, quali un monitor per le partenze ed una biglietteria automatica. Questi ultimi due servizi, al 2019 risultano spenti e non pi\u00f9 in funzione. Il primo piano ospitava un appartamento indipendente per il capostazione e non risulta accessibile all'utenza.\nAccanto al FV sono presenti due ulteriori strutture: l'edificio dei servizi igienici e un magazzino merci. La struttura che ospitava i servizi igienici \u00e8 a pianta rettangolare e sviluppata su un solo piano; sulla parete lato binari \u00e8 ospitato un pannello informativo contenente gli orari in versione cartacea. L'edificio merci consiste invece in uno stabile a pianta rettangolare, con facciata a capanna e con il tetto in parte estruso, al fine di fungere da riparo per il piano caricatore. La struttura, al tempo dell'utilizzo, risultava servita da un apposito binario tronco che, al 2019, risulta in disuso.\nLa stazione dispone di tre binari dedicati al traffico passeggeri e possiede inoltre un fascio di binari tronchi utilizzati per vagoni merci ed alcuni raccordi per un'adiacente industria, ma questi non sono pi\u00f9 attivi.\nMovimento.\nLa stazione \u00e8 servita quotidianamente da 22 coppie di treni della linea SFM2 del servizio ferroviario metropolitano di Torino, nell'ambito del contratto di servizio stipulato con Regione Piemonte. Sino al 2012 effettuavano fermata anche alcuni convogli diretti a Torre Pellice, linea sospesa all'esercizio dal 17 giugno di tale anno.\nServizi.\nLa stazione, che RFI classifica nella categoria \"Bronze\", dispone dei seguenti servizi:\nInterscambi.\nPresso la stazione sono attuati i seguenti interscambi:"}
{"id": "1558672", "revid": "729019", "url": "https://it.wikipedia.org/wiki?curid=1558672", "title": "Stazione di Airasca", "text": "La stazione di Airasca \u00e8 una stazione ferroviaria posta sulla linea Ferrovia Torino-Pinerolo; serve il centro abitato di Airasca e la vicina Volvera.\nStoria.\nLa stazione entr\u00f2 in servizio in concomitanza con l'attivazione della linea Torino-Pinerolo, il 5 luglio 1854.\nLa prima stazione era posta alla progressiva chilometrica 16+400, circa 1,5 km pi\u00f9 a valle rispetto a quella attuale, nelle immediate vicinanze del comune di None.. Il 6 novembre 1884, con l'attivazione del primo tronco della ferrovia Airasca-Saluzzo, la nuova stazione divenne stazione di diramazione. Tale linea venne per\u00f2 soppressa nel 1986.\nStrutture e impianti.\nLa stazione \u00e8 dotata di uno scalo merci non utilizzato dai primi anni novanta. Fu collegato nel 1962 con uno raccordo allo stabilimento SKF Tale raccordo non risulta per\u00f2 utilizzato da decenni ed \u00e8 parzialmente interrotto nel punto di intersezione con Via Piscina.\nMovimento.\nLa stazione \u00e8 servita dalla linea 2 del servizio ferroviario metropolitano di Torino. In passato vi effettuavano alcuni servizi regionali per Torre Pellice e per Saluzzo, soppressi rispettivamente nel 2012 e nel 1986.\nInterscambi.\nNon lontano della stazione effettuano fermata alcuni servizi automobilistici provinciali."}
{"id": "1558673", "revid": "1974468", "url": "https://it.wikipedia.org/wiki?curid=1558673", "title": "Stazione di Candiolo", "text": "La stazione di Candiolo \u00e8 una stazione ferroviaria posta sulla linea Ferrovia Torino - Pinerolo, alla progressiva chilometrica 7+800 dal Bivio Sangone. \n\u00c8 al servizio di Candiolo e delle vicine frazioni di Stupinigi di Nichelino e Garino di Vinovo.\nStoria.\nLa stazione entr\u00f2 in servizio all'attivazione della linea ferrovia Torino-Pinerolo nel luglio 1854.\nStrutture e impianti.\nLa stazione \u00e8 dotata di 3 binari passanti dotati di banchina; il primo \u00e8 il binario di corretto tracciato della linea mentre il 2 e il 3 sono binari a tracciato deviato, usati per incroci e precedenze. Un ulteriore binario era raccordato ai Magazzini Militari (Centro Rifornimenti di Commissariato), ma, sebbene ancora presente, risulta in disuso ed in pessimo stato di conservazione.\nAlla stazione \u00e8 inoltre raccordato il binario della ditta Ambrogio Trasporti, che possiede uno scalo merci per servizi logistici su ferro, a livello internazionale.\nMovimento.\nLa stazione \u00e8 servita dai convogli in servizio sulla linea 2 del Servizio Ferroviario Metropolitano di Torino (Chivasso-Pinerolo); \u00e8 inoltre interessata dal traffico merci della dalla societ\u00e0 Ambrogio Trasporti.\nInterscambi.\nLa stazione \u00e8 servita da linee di pullman urbane, ad esempio il 35 navetta ed altre extraurbane. Vi \u00e8 una navetta che collega la stazione con l'Istituto per la Ricerca e la Cura del Cancro.\nIn prossimit\u00e0 della stazione, fra il 1882 e il 1956 era possibile l'interscambio con i convogli in servizio sulla tranvia Torino-Piobesi. ."}
{"id": "1558676", "revid": "1185701", "url": "https://it.wikipedia.org/wiki?curid=1558676", "title": "Clenia", "text": "Clenia (\"Klenje\" in sloveno) \u00e8 una frazione del comune di San Pietro al Natisone. \n\u00c8 situato a 179 metri s.l.m. nella parte orientale della Regione Autonoma Friuli-Venezia Giulia e precisamente nelle Valli del Natisone, sulle sponde del fiume Alberone (Aborna), ultimo paese nella vallata omonima.\nAttualmente \u00e8 abitato da circa 150 persone e la sua posizione \"comoda\" (si trova a fondovalle a soli 8\u00a0km dalla citt\u00e0 di Cividale del Friuli), fa s\u00ec che sia uno dei paesi delle Valli del Natisone con un'evoluzione demografica non negativa.\n\u00c8 adiacente alla piccola frazione di Correda, che \u00e8 spesso considerata come un suo sobborgo.\nL'origine del nome si pu\u00f2 far risalire al vocabolo del dialetto sloveno locale, \"Klin\" (= acero campestre, in dialetto sloveno) che in lingua slovena \u00e8 klen. Klenje allora significa localit\u00e0 dove cresce l'acero.\nUn'antica leggenda locale vuole l'origine del nome dalla frase \"Kle ne je\" (Qui non c'\u00e8) riferita alla ricerca di un tesoro.\nI cognomi pi\u00f9 diffusi a Clenia sono Corredig, Marinig e Iussig."}
{"id": "1558678", "revid": "3732", "url": "https://it.wikipedia.org/wiki?curid=1558678", "title": "Re del Ponto", "text": "I re del Ponto furono i sovrani del Regno del Ponto."}
{"id": "1558686", "revid": "228587", "url": "https://it.wikipedia.org/wiki?curid=1558686", "title": "Correda", "text": "Correda (\"Koreda\" in sloveno) \u00e8 una frazione del comune di San Pietro al Natisone, in provincia di Udine.\n\u00c8 situato a 185 metri s.l.m. nella parte orientale del Friuli-Venezia Giulia e precisamente nelle Valli del Natisone, sulle sponde del fiume Alberone (Aborna), ultimo paese nella vallata omonima.\nAttualmente \u00e8 abitato da circa 60 persone.\nSi trova adiacente alla frazione di Clenia, della quale viene considerata da molti un sobborgo.\nIl nome Koreda (it. Correda) ha un'origine latina passata nel dialetto sloveno attraverso il friulano e vuol dire boschetto di noccioli.\nDa Correda vengono le famiglie Coreda, Corredig, Cerednich e Coredusigh. Il cognome pi\u00f9 diffuso \u00e8 Corredig, che indica una persona originaria di Correda."}
{"id": "1558689", "revid": "1318658", "url": "https://it.wikipedia.org/wiki?curid=1558689", "title": "Prima guerra mitridatica", "text": "Per prima guerra mitridatica si intende la prima delle tre fasi delle guerre mitridatiche che furono combattute dalla Repubblica romana contro il regno del Ponto tra l'89/88 e l'85 a.C. Per l'importanza del sovrano che le condusse contro Roma e la loro difficolt\u00e0, presero il loro nome da Mitridate VI, come in passato era capitato soltanto ad Annibale con la seconda guerra punica, conosciuta all'epoca anche come \"guerra annibalica\".\nContesto storico.\nAppena salito al trono del regno del Ponto nel 111 a.C., Mitridate VI mise in atto subito (fin dal 110 a.C.) una politica espansionistica nell'area del Mar Nero, conquistando tutte le regioni da Sinope alle foci del Danubio, compresa la Colchide, il Chersoneso Taurico e la Cimmeria (attuale Crimea), e poi sottomettendo le vicine popolazioni scitiche e dei sarmati Roxolani. In seguito, il giovane re volse il suo interesse verso la penisola anatolica, dove la potenza romana era, per\u00f2, in costante crescita. Sapeva che uno scontro con quest'ultima sarebbe risultato mortale per una delle due parti.\nAlleatosi nel 104 a.C. con il re di Bitinia Nicomede III, partecip\u00f2 alla spartizione della Paflagonia (regione che si trovava tra i due regni), ma pochi anni pi\u00f9 tardi, le crescenti mire espansionistiche portarono Mitridate a scontrarsi con il nuovo alleato per il controllo del regno di Cappadocia (100 a.C. circa). Mitridate, sebbene fosse riuscito a sconfiggere Nicomede in alcune battaglie, costrinse il sovrano del Regno di Bitinia a richiedere l'intervento dell'alleato romano, in almeno tre circostanze: \nContemporaneamente, sul \"fronte\" romano, il malcontento dei popoli italici aveva portato ad una loro sollevazione generale nel 91 a.C., degenerata in guerra aperta al potere centrale romano (dal 91 all'88 a.C.). Gi\u00e0 dal tempo dei Gracchi, gli Italici avevano avanzato proposte d'estensione del diritto di cittadinanza anche a loro, fino ad allora federati, ma senza successo. La situazione si avvi\u00f2 al punto di rottura quando, nel 95 a.C., Lucio Licinio Crasso e Quinto Muzio Scevola proposero una legge che istituiva un tribunale giudicante per chi avesse ottenuto la cittadinanza romana in modo abusivo (\"Lex Licinia Mucia\"). Questa legge non fece altro che accrescere il malcontento soprattutto verso i ceti italici pi\u00f9 abbienti, che miravano alla partecipazione diretta del governo repubblicano.\nFu cos\u00ec che Marco Livio Druso si schier\u00f2 a favore della causa italica avanzando proposte di legge che ne estendessero la cittadinanza, ma la proposta, poco gradita sia ai senatori che agli equiti, trov\u00f2 nel console Lucio Marcio Filippo, il pi\u00f9 tenace oppositore, il quale la fece dichiarare illegale, tanto da non essere neppure votata. Nel novembre del 91 a.C., alcuni seguaci estremisti di Marcio Filippo mandarono un sicario ad assassinare Druso. Questa fu la scintilla che degener\u00f2 in \"guerra civile\". In un clima tanto avvelenato a Roma, Mitridate non pot\u00e9 che approfittarne, pronto ad intervenire sul fronte orientale, lontano dai torbidi dell'Urbs, tanto pi\u00f9 che le armate romane erano per la maggior parte concentrate in Italia, impegnate a sopprimere, a fatica, la grande rivolta delle genti italiche.\n\"Casus belli\": invasione dell'Asia e massacro di cittadini romani.\nI nuovi tentativi di espansionismo in Asia Minore da parte di Mitridate non poterono essere bloccati facilmente da parte della repubblica romana, come era invece accaduto nel 92 a.C., quando il sovrano pontico aveva detronizzato Ariobarzane I. Tra il 91 ed l'89 a.C., il sovrano del Ponto detronizz\u00f2 a pi\u00f9 riprese sia Nicomede IV (sostituito da Mitridate con il fratello del re di Bitinia, Socrate Cresto), sia Ariobarzane (nel 91 e nell'89 a.C., grazie all'alleato e genero armeno, Tigrane II).\nIl senato romano decise cos\u00ec di inviare l'ennesima delegazione in Asia, sotto il comando del consolare Manio Aquilio, per ottenere la reintegrazione dei due regnanti fedeli a Roma (nel 90 a.C.). Se in un primo momento Mitridate si sottomise alle richieste romane, offrendo anche degli ausiliari per la guerra sociale, successivamente, la richiesta di Aquilio di fornire a Nicomede IV un indennizzo port\u00f2 il re del Ponto a replicare di essere, egli stesso, creditore verso la repubblica romana, essendosi privato della Frigia su richiesta romana. Aquilio, irritato dal comportamento del sovrano pontico, spinse il titubante Nicomede IV ad invadere il Ponto (compiendo saccheggi fino ad \"Amastris\"). In prima istanza, Mitridate invi\u00f2 un suo fedele ambasciatore ai Romani, sapendo gi\u00e0 quali risposte avrebbe ricevuto. Ricord\u00f2 loro:\nSubito dopo che ebbe parlato Pelopida, furono gli ambasciatori di Nicomede a replicare, ricordando allo stesso, e ai Romani presenti all'incontro, che in passato era stato Mitridate a detronizzarlo, mettendo al suo posto il fratello Socrate Cresto. Aggiunsero, inoltre, che il re del Ponto stava allestendo un'immensa armata per fare la guerra non solo a Nicomede, ma all'intera Asia, domini di Roma compresi, dopo essersi procurato l'alleanza di Tigrane II d'Armenia (divenuto ora suo genero) e del re dei Parti ed aver richiesto le alleanze dei Tolomei d'Egitto e dei Seleucidi di Siria. I Romani, dopo aver preso atto dei grandiosi preparativi di guerra di Mitridate, gli intimarono di non attaccare nuovamente l'alleato Nicomede, poich\u00e9 ci\u00f2 avrebbe significato una dichiarazione di guerra a Roma stessa.\nMitridate, tutt'altro che sorpreso dalle risposte fornitogli, decise di proseguire nella sua sfida alla repubblica romana, insediando in Cappadocia suo figlio Ariarate IX ai danni del re filoromano, Ariobarzane I (nell'89 a.C.), cacciandolo dal regno per la terza volta. L'ira dei Romani per l'insolenza del re del Ponto aveva ormai raggiunto il culmine. La guerra sembrava ormai inevitabile.\nDel resto Floro sintetizza i motivi che portarono alla guerra come segue:\nForze in campo.\nRomani e loro \"alleati\".\nLe armate romane messe inizialmente in campo allo scoppio della \"prima guerra mitiradatica\" (89 a.C.) erano tutto fuorch\u00e9 esigue: erano per lo pi\u00f9 formate da contingenti ausiliari delle due province romane d'Asia e Cilicia, della Frigia, della Paflagonia e della Galazia, unitamente a quelle dei regni \"clienti\" di Bitinia e Cappadocia. Ecco come descrive Appiano di Alessandria l'esercito romano:\nL'esercito condotto da Lucio Cornelio Silla nell'87 a.C., invece, ammontava a 5 legioni, composte da circa 4.000 armati ciascuna.\nPontici e loro \"alleati\".\nL'armata del re del Ponto sembra che fosse gigantesca, composta da circa 300.000 armati. Tra le sue fila vi erano opliti greci, cavalieri armeni, Sciti, Traci, Bastarni e Sarmati delle steppe meridionali, a nord del Caucaso e della Crimea. \u00c8 ancora una volta Appiano di Alessandria a descriverci l'armata mitridatica:\nNell'86 a.C. Plutarco narra di una forza proveniente dalla Macedonia di circa 100.000 fanti e 10.000 cavalieri (oltre a 90 carri con falci), sotto la guida di un certo Tassile, a cui si un\u00ec Archelao, dopo la sconfitta subita nell'assedio di Atene.\nFasi della guerra.\nFine dell'89 a.C..\nLa successiva mossa di Mitridate fu quella di dividere l'esercito in due compagini:\nIl primo scontro vide impegnati da una parte Nicomede IV, l'alleato dei Romani, dall'altra i generali di Mitridate, Neottolemo e Archelao. Si svolse nei pressi del fiume \"Amnias\", affluente del Halys. Le forze di Mitridate, seppure in inferiorit\u00e0 numerica ebbero la meglio, grazie soprattutto all'utilizzo di carri falcati, che i Bitini mai prima di allora avevano affrontato. L'esercito di Nicomede, terrorizzato dalla carneficina che questi carri riuscivano a fare, si diede alla fuga, lasciando cos\u00ec ai generali di Mitridate la vittoria e molti prigionieri.\nQuesto primo scontro allarm\u00f2 non poco i generali romani, per come Mitridate aveva iniziato cos\u00ec rapidamente la guerra, senza che avesse deliberato l'inizio delle ostilit\u00e0 con atto pubblico. Il timore si manifestava anche nel fatto che, un numero limitato di soldati pontici era riuscito a battere l'esercito bitino di molto superiore in numero, peraltro da una posizione certamente non proprio favorevole, grazie al valore dei loro generali ed alla preparazione tattica delle loro truppe.\nFrattanto Nicomede aveva raggiunto Manio Aquilio e si era accampato con le truppe rimaste, a fianco di quelle provinciali romane. Nello scontro successivo, che avvenne presso la fortezza di \"Protophachium\" non molto distante dal fiume \"Sangarius\", l'esercito congiunto di Romani e Bitini risult\u00f2 nuovamente sconfitto e Manio Aquilio fu costretto a fuggire di notte attraverso il fiume fino a raggiungere Pergamo. Gaio Cassio Longino, Nicomede e tutti gli altri ambasciatori romani che erano con l'esercito, si rifugiarono in una localit\u00e0 chiamata \"testa del leone\", una imponente roccaforte della Frigia, dove cominciarono ad addestrare e raccogliere una grande moltitudine di artigiani, contadini e nuove leve tra i Frigi, seppure fossero reclute inesperte. Visto per\u00f2 che risultava inutile addestrarli, abbandonarono l'idea e si ritirarono. Cassio con il suo esercito si rec\u00f2 ad Apamea, mentre Nicomede IV a Pergamo, e Manio si diresse verso Rodi. Quando i comandanti della flotta romana, che si trovava a guardia dell'imbocco del Mar Nero, appresero di queste iniziali sconfitte, decisero di consegnare lo stretto dei Dardanelli e tutte le navi a Mitridate, consentendo a quest'ultimo di invadere il Mare Egeo e le sue isole con una sua flotta. Occupati tanto rapidamente tutti i domini di Nicomede, Mitridate cominci\u00f2 a mettere ordine tra le citt\u00e0 appena conquistate.\n88 a.C..\n\u00c8 forse agli inizi di quest'anno che Mitridate decise di continuare nel suo progetto di occupazione dell'intera Asia Minore, ripartendo dalla Frigia. Appiano di Alessandria racconta che il re si ferm\u00f2 presso una locanda, dove si diceva vi avesse soggiornato lo stesso Alessandro Magno, pensando che ci\u00f2 gli avrebbe portato la stessa fortuna del re macedone. La sua avanzata prosegu\u00ec, passando dalla Frigia alla Misia, e toccando quelle parti di Asia che erano state recentemente acquisite dai Romani. Poi mand\u00f2 i suoi ufficiali per le province adiacenti, sottomettendo la Licia, la Panfilia, ed il resto della Ionia.\nA Laodicea sul fiume Lico, dove la citt\u00e0 stava ancora resistendo, grazie al contributo del proconsole Quinto Oppio, il quale era arrivato con la cavalleria e alcuni soldati mercenari, Mitridate fece questo annuncio sotto le mura della citt\u00e0:\nDopo questo annuncio, gli abitanti di Laodicea lasciarono liberi i mercenari, ed inviarono Oppio con i suoi littori a Mitridate. Quest'ultimo non fece alcun male al procuratore della Cilicia, ma lo sbeffeggi\u00f2 davanti ai suoi sudditi, ora che aveva fatto di un generale romano, un suo prigioniero.\nNon molto tempo dopo Mitridate riusc\u00ec a catturare anche Manio Aquilio, che egli riteneva il principale responsabile di questa guerra. Glielo consegnarono a tradimento, gli abitanti di Mitilene. Lo port\u00f2 in giro, legato su un asino, costringendo a presentarsi al pubblico come fosse un \"pazzo maniaco\". Infine, a Pergamo, ora sede principale del re del Ponto, lo mise a morte, versandogli oro fuso in gola, a significare che i Romani troppo spesso facevano della corruzione e delle tangenti, la loro arma di ricatto nei confronti dei regni clienti dell'Asia Minore.\nSembra che a questo punto, la maggior parte delle citt\u00e0 della Asia si arresero al conquistatore pontico, accogliendolo come un liberatore dalle popolazioni locali, stanche del malgoverno romano, identificato da molti nella ristretta cerchia dei pubblicani. Dopo la nomina di nuovi satrapi sulle nazioni appena conquistate, egli si diresse a Magnesia al Meandro, poi Efeso e Mitilene, le cui cittadinanze lo accolsero tutte con benevolenza. Gli abitanti di Efeso addirittura rovesciarono tutte le statue romane che erano state erette nelle loro citt\u00e0. Tornato nella Ionia, il sovrano pontico occup\u00f2 la citt\u00e0 di Stratonicea, infliggendole una pena pecuniaria, e ponendo nella stessa un presidio militare. Prese poi in sposa poi una certa Monima, figlia di Filopemene. Diresse poi le sue armate contro le Cicladi, i Magnesi in Lidia, i Paflagoni, i Lici e la citt\u00e0 di \"Thebae\" in Caria, che ancora gli resistevano. Anche Rodi rimase fedele a Roma, riuscendo a respingere per lungo tempo, gli attacchi del re del Ponto, anche grazie ad aver rafforzato le loro mura, il porto, aggiungendo nuove macchine da guerra, ricevendo aiuto anche da Telmesso e dalla Licia. Inoltre tutti gli Italici scampati alla strage si rifugiarono a Rodi, tra i quali lo stesso Gaio Cassio Longino, il proconsole della provincia d'Asia.\nNon appena queste notizie giunsero a Roma, il Senato emise una solenne dichiarazione di guerra contro il re del Ponto, seppure nell'Urbe vi fossero gravi dissensi tra le due principali fazioni interne alla \"Res publica\" (degli \"Optimates\" e dei \"Populares\") ed una guerra sociale non fosse stata del tutto condotta a termine. Si procedette, quindi, a decretare a quale dei due consoli, sarebbe spettato il governo della provincia d'Asia, e questa tocc\u00f2 in sorte a Lucio Cornelio Silla. Si procedette quindi a raccogliere un ingente quantit\u00e0 di oro (si parla di circa 90.000 libbre) per i preparativi bellici.\nMitridate, preso possesso della maggior parte dell'Asia Minore, dispose che tutti coloro, liberi o meno, che parlavano una lingua italica, fossero barbaramente trucidati, non solo quindi i pochi soldati romani rimasti a presidio delle guarnigioni locali. 80.000 tra cittadini romani (o addirittura 150.000) e non, furono massacrati nelle due ex-province romane d'Asia e Cilicia (episodio noto come \"Vespri asiatici\").\nCompiuto il terribile eccidio, Mitridate si rec\u00f2 all'isola di Cos, dove fu accolto favorevolmente dagli abitanti e dove ricevette un figlio del re Tolomeo X Alessandro, il sovrano regnante d'Egitto, che era stato lasciato l\u00ec dalla nonna, Cleopatra III, insieme ad una grande somma di denaro. Dai tesori di Cleopatra, invi\u00f2 grandi ricchezze, opere d'arte, pietre preziose e una grande quantit\u00e0 di denaro per il regno del Ponto. Pi\u00f9 tardi Mitridate dispose l'esenzione di ogni tributo per i cinque anni successivi dei nuovi territori conquistati e divise il regno in tre parti, prendendo egli stesso il comando dell'ex-provincia asiatica. Lasciava invece a due satrapi il controllo di Cappadocia e Ponto.\nE dopo aver lungamente posto sotto assedio Rodi inutilmente, abbandon\u00f2 l'isola per sottomettere una citt\u00e0 licia chiamata Patara, cominciando a disboscare un bosco l\u00ec vicino dedicato alla dea Latona, per ottenere il materiale necessario per le sue macchine da guerra, fino a quando fu avvertito in sogno di risparmiare gli alberi sacri. Frattanto Pelopida part\u00ec per continuare la guerra contro i Lici, mentre Archelao fu inviato sul finire dell'anno in Grecia per guadagnare alla causa di Mitridate nuovi alleati, persuadendoli anche con la forza. E dopo aver disposto tutto ci\u00f2 Mitridate dedic\u00f2 il tempo invernale all'addestramento delle truppe, costruendo nuove armi, allestendo un tribunale per giudicare tutti coloro che erano accusati di cospirare contro di lui o che avessero incitato alla rivolta per favorire un ritorno dei Romani in Asia Minore, ed anche divertendosi con la nuova moglie Stratonice.\n87 a.C..\nLa situazione precipit\u00f2 ulteriormente, quando a seguito delle ribellioni nella provincia asiatica, insorse anche l'Acaia. Il governo della stessa Atene, formato da un'oligarchia di mercanti di schiavi e proprietari di miniere, fu rovesciato da un certo Aristione, che poi si dimostr\u00f2 a favore di Mitridate, meritandosi dallo stesso il titolo di \"amico\". Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nNel corso dell'inverno dell'88/87 a.C. infatti, la flotta pontica, sotto la guida dell'ammiraglio Archelao, invadeva Delo (che si era ribellata ad Atene), ne uccideva 20.000 dei suoi abitanti, molti dei quali erano Italici, e restituiva tutte le sue roccaforti agli Ateniesi. In questo modo Mitridate sperava di ottenere l'alleanza degli Ateniesi, inviando loro anche il tesoro sacro dell'isola appena conquistata, con una delegazione affidata all'ateniese Aristione e 2.000 soldati circa. Il successo della missione port\u00f2 a Mitridate nuove alleanze oltre che tra gli Achei, anche tra Lacedemoni e Beoti (tranne la citt\u00e0 di \"Thespiae\", che fu subito dopo stretta d'assedio). Allo stesso tempo, Metrofane, che era stato inviato da Mitridate con un altro esercito, devast\u00f2 i territori dell'Eubea, oltre al territorio di Demetriade e Magnesia, che si erano rifiutate di seguire il re del Ponto. Gli alleati Parti invece, lungo il fronte orientale, attraversavano l'Eufrate e invadevano il regno seleucide di Siria. La morte improvvisa del loro re Mitridate II di Partia, metteva per\u00f2 fine alla loro offensiva.\nIl grosso delle armate romane non pot\u00e9 intervenire in Acaia, se non ad anno inoltrato, a causa dei difficili scontri interni tra la fazione dei \"populares\", capitanate da Gaio Mario, e quella degli \"optimates\", condotta da Lucio Cornelio Silla. Alla fine ebbe la meglio quest'ultimo, il quale ottenne che venisse affidata a lui la conduzione della guerra contro il re del Ponto.\nVa ricordato per\u00f2, che un primo timido intervento era stato fatto in precedenza da parte del vice-governatore della provincia romana di Macedonia, Quinto Bruzzio Sura, il quale si diresse contro Metrofane con un piccolo esercito, e con lo stesso ebbe uno scontro navale, dove riusc\u00ec ad affondare una grossa nave ed una \"hemiolia\" (tipo di galea greca per il trasporto di truppe), oltre ad uccidere tutti coloro che si trovavano a bordo di queste imbarcazioni. Poi continu\u00f2 la sua navigazione facendo irruzione nel porto dell'isola di Skiathos, covo di pirati, dove crocifisse gli schiavi e tagli\u00f2 le mani dei liberti che l\u00ec si erano rifugiati. Poi rivolse il suo piccolo esercito contro la Beozia, dopo aver ricevuto rinforzi per 1.000 armati tra cavalieri e fanti dalla Macedonia. Vicino a Cheronea fu impegnato in battaglia per ben tre giorni contro Archelao ed Aristione, senza che nessuna delle due parti potesse prevalere sull'altra. Quando Lacedemoni ed Achei vennero in aiuto delle truppe mitridatiche, Bruzzio prefer\u00ec ritirarsi al Pireo, fino a quando Archelao non si avvicin\u00f2 con la sua flotta e ottenne la resa anche di questa localit\u00e0.\nTutto ci\u00f2 avveniva mentre Lucio Cornelio Silla stava addestrando ed arruolando l'esercito, per recarsi in Oriente a combattere Mitridate VI. Vi \u00e8 da aggiungere che Gaio Mario, avendo ancora l'ambizione di essere lui, e non Silla, a guidare l'esercito romano contro il re del Ponto, era riuscito a convincere il tribuno Publio Sulpicio Rufo a convocare una seduta straordinaria del Senato per annullare la precedente decisione di affidare il comando a Silla. Quest'ultimo, appresa la notizia, accampato in quel momento nell'Italia meridionale in attesa di imbarcarsi per la Grecia, prese una decisione grave e senza precedenti: scelse le 6 legioni a lui pi\u00f9 fedeli e, alla loro testa, si diresse verso Roma stessa. Nessun generale, in precedenza, aveva mai osato violare con l'esercito il perimetro della citt\u00e0 (il cosiddetto pomerio). Mario e i suoi seguaci fuggirono dalla citt\u00e0, mentre Silla, agendo dalla posizione di forza in cui oramai si trovava, si rivolse al Senato in tono risentito, atteggiandosi addirittura a vittima di una congiura, probabilmente per giustificare la presa della citt\u00e0 con la forza delle armi. Infine, dopo avere preso opportuni provvedimenti compiendo una prima strage dei suoi oppositori, torn\u00f2 a Capua, pronto ad imbarcarsi con l'esercito per l'imminente campagna militare. Egli pass\u00f2 quindi in Epiro con cinque legioni e poche coorti di truppe di cavalleria, chiedendo subito denaro, rinforzi ed approvvigionamenti da Etolia e Tessaglia. Non appena ebbe rifocillato le truppe, mosse in direzione di Archelao, pronto ad attaccarlo. E mentre stava attraversando il paese, tutta la Beozia si un\u00ec a lui, tranne pochi, tra cui la grande citt\u00e0 di Tebe.\nL'obbiettivo rimaneva Atene, che poco dopo fu assediata lungamente, fino a quando la citt\u00e0 ed il porto del Pireo, non caddero nelle mani del proconsole romano. Si racconta che appena giunto in prossimit\u00e0 della citt\u00e0, divise l'armata in due parti: con una si diresse ad assediare Aristione ad Atene, con l'altre, da lui personalmente diretta, decise di attaccare il Pireo, dove Archelao si era rifugiato. L'altezza delle mura qui era di circa venti metri, costruite con grandi pietre quadrate al tempo di Pericle, durante la guerra del Peloponneso. Silla sapeva che una vittoria sul Pireo avrebbe gettato nello sconforto la vicina Atene ed il resto della Grecia.\nE mentre Silla era impegnato nell'assedio di Atene e del Pireo, Appiano di Alessandria ci racconta che:\n86 a.C..\nCaduta Atene nel marzo di quest'anno, e poco dopo il vicino porto del Pireo, il generale romano vendic\u00f2 l'eccidio asiatico di Mitridate, compiuto su Italici e cittadini romani, compiendo un'autentica strage nella capitale achea:\nSilla proib\u00ec, invece, l'incendio della citt\u00e0, ma permise ai suoi legionari di saccheggiarla. In molte case trovarono carne umana, da preparare come cibo. Il giorno seguente il comandante romano vendette il resto della popolazione come schiavi. Ai liberti che erano sfuggiti alla strage della notte precedente in un numero molto ridotto, promise loro la libert\u00e0, ma gli tolse il diritto di elettori, poich\u00e9 gli avevano fatto la guerra. Le stesse condizioni furono quindi estese alla loro stessa prole.\nQuesto fu il risultato finale degli orrori che furono compiuti ad Atene. Silla pose, quindi, una serie di posti di guardia intorno all'Acropoli, costringendo pi\u00f9 tardi lo stesso Aristione e le poche milizie a sua disposizione ad arrendersi per fame. Il generale romano, infine, stabil\u00ec la pena di morte per il tiranno greco e per tutti quelli che, avendone l'autorit\u00e0 o lo \"status\" di cittadino romano, si erano ribellati alle leggi provinciali romane. Silla al contrario perdon\u00f2 tutti loro a cui le leggi romane, in precedenza, non erano state applicate. Chiese poi come risarcimento del danno di guerra, circa venti chili di oro e 600 libbre d'argento, prelevandole dal tesoro dell'Acropoli.\nPoco dopo fu la volta del porto di Atene del Pireo. Appiano di Alessandria ci racconta che: \nDa qui Archelao decise di fuggire in Tessaglia, attraverso la Beozia, dove port\u00f2 ci\u00f2 che era rimasto della sua iniziale armata, radunandosi presso le Termopili con quella del generale di origine tracia, Dromichete (o Tassile secondo Plutarco). Quest'ultimo aveva raccolto sotto di s\u00e9 un esercito composto da 100.000 fanti e 10.000 cavalieri, che aveva invaso la Macedonia sotto Arcatia, figlio del re Mitridate, ed aveva ricevuto ulteriori reclute da Mitridate, che non aveva mai cessato di inviare rinforzi. E mentre Archelao fuggiva dal Pireo, Silla bruci\u00f2 quanto rimaneva delle fortificazioni del porto di Atene, il quale a conti fatti, gli aveva procurato pi\u00f9 problemi della stessa capitale greca, non risparmiando neppure l'arsenale, il porto della flotta e qualsiasi altro dei suoi famosi edifici.\nIl generale romano decise quindi di inseguire il nemico, che affront\u00f2 poco a nord, dove ottenne una prima vittoria campale nella battaglia di Cheronea, dove secondo Tito Livio caddero ben 100.000 armati del regno del Ponto, 110.000 secondo Appiano di Alessandria, rimanendone comunque in vita solo 10.000. Mitridate, preoccupato da questa sconfitta, procedette ad arruolare un nuovo immenso esercito pari al primo e a far arrestate coloro i quali erano sospettati di tramare alle sue spalle. Per prima cosa mand\u00f2 a morte i tetrarchi della Galazia con mogli e figli, sia quelli che si erano dimostrati a lui alleati, sia quelli che non si erano schierati dalla sua parte, a parte tre che riuscirono a fuggire. Confisc\u00f2, quindi, i loro beni, ponendo numerosi presidi nelle loro citt\u00e0 e nominando un certo \"Eumachus\" satrapo di queste nuove acquisizioni territoriali. Ma uno dei tetrarchi, che era riuscito a fuggire, torn\u00f2 con un esercito e riusc\u00ec a cacciare nuovamente le armate mitridatiche, non riuscendo per\u00f2 a recuperare il bottino razziato in precedenza. Poi fu la volta degli abitanti dell'isola di Chio, i quali avevano attaccato accidentalmente la nave reale nel corso della battaglia combattuta nei pressi di Rodi. A questi sequestr\u00f2 i beni prima che fuggissero da Silla, occup\u00f2 le mura e le porte della citt\u00e0 grazie al suo generale Zenobio che l\u00ec aveva inviato, impose loro una multa di 2.000 talenti ed infine deport\u00f2 l'intera popolazione nel Ponto Eusino. Gli abitanti di Efeso, una volta giunto presso di loro Zenobio, non gli permisero di entrare in citt\u00e0 se non con un paio di assistenti, non aspettandosi nulla di buono dallo stesso. Poi lo arrestarono e misero a morte, disponendo il presidio dell'intera cerchia muraria, nel timore di un imminente attacco delle truppe mitridatiche. Altre citt\u00e0, come Tralles, Hypaepa in Lidia, Metropolis in Ionia, decisero di ribellarsi al dominio di Mitridate, per il timore di seguire il destino di Chio. Il re del Ponto invi\u00f2, allora, un esercito contro i ribelli e inflisse punizioni terribili a tutti coloro che cattur\u00f2, ma poich\u00e9 temeva altre defezioni, concesse la libert\u00e0 alle citt\u00e0 greche, proclamando la cancellazione dei loro debiti, dando loro il diritto di cittadinanza e liberando gli schiavi. Nel frattempo un gruppo di suoi dignitari, tutti intimi del re (un certo Minnio, Filotimo di Smirne, Clistene ed Asclepiodoto di Lesbo), ordirono contro lo stesso un complotto, sventato da Mitridate grazie al tradimento dello stesso Asclepiodoto, uno dei congiurati. I traditori furono tutti messi a morte, e molti altri furono sospettati di aver preso parte al progetto, tanto che ottanta cittadini di Pergamo furono anch'essi catturati, come pure in altre citt\u00e0. Appiano di Alessandria racconta che il re mand\u00f2 spie ovunque, pronte a denunciare i loro nemici. In questo modo circa 1.500 uomini persero la vita. Alcuni di questi accusatori furono in seguito catturati da Silla e messi dallo stesso a morte, costretti al suicidio o a fuggire con Mitridate nel Ponto.\nPoco dopo i resti dell'armata mitridatica unitisi ad una nuova di altri 80.000, veniva annientata ad Orcomeno, localit\u00e0 non molto distante da Cheronea. Il giorno successivo alla vittoria, Silla distribu\u00ec ricompense al valore ai suoi soldati. Riprese quindi la sua marcia portando devastazione in Beozia, che si era schierata prima dalla parte di uno e poi dell'altro, per poi trasferirsi in Tessaglia dove decise di porre i suoi quartieri d'inverno, in attesa che il suo legato, Lucio Licinio Lucullo gli portasse la flotta. Ma non ricevendo alcuna notizia di Lucullo, decise di iniziare egli stesso ad approntare la flotta, disponendone la costruzione. E mentre accadeva tutto ci\u00f2 in Grecia, a Roma Silla era dichiarato nemico pubblico da Gaio Mario e Cinna. Le sue abitazioni cittadine e di campagna venivano distrutte e i suoi amici messi a morte.\nTito Livio aggiunge che, dopo questa seconda terribile sconfitta, Archelao prefer\u00ec consegnarsi al proconsole romano con l'intera flotta regia, mentre Mitridate puniva le citt\u00e0 che si erano ribellate a lui dopo la sconfitta di Orcomeno. Frattanto il console Lucio Valerio Flacco, collega di Lucio Cornelio Cinna, fu inviato a succedere a Silla in Grecia ed Asia con due nuove legioni.\n85 a.C..\nAgli inizi dell'anno, il prefetto della cavalleria, Flavio Fimbria, fece uccidere il proprio proconsole, Lucio Valerio Flacco, a Nicomedia dopo averlo costretto a fuggire da Bisanzio, prendendone il comando, acclamato dalle truppe \"imperator\". Si era poi diretto contro le armate di Mitridate in Asia, uscendone vincitore. Riusc\u00ec infatti a conquistare la nuova capitale di Mitridate, Pergamo, e una volta stretto d'assedio il re presso Pitane, poco manc\u00f2 che non lo facesse prigioniero, quando il re del Ponto riusc\u00ec a fuggire a Mitilene su una nave. Espugn\u00f2 e distrusse con l'inganno la citt\u00e0 di Troia che aveva ottenuto la protezione di Silla e riconquist\u00f2 gran parte dell'Asia.\nSebbene non fossero state vittorie decisive ai fini della guerra, a causa della situazione che si andava delineando a Roma con il ritorno al potere dei mariani, Silla decise accettare di trattare la pace con il re del Ponto. Appiano di Alessandria e Plutarco ci raccontano che l'iniziativa fu presa da Mitridate, il quale invi\u00f2 il suo fidato generale Archelao a trattare con il consolare romano. L'incontro avvenne su una nave al largo di Delio, nei pressi del santuario di Apollo:\nPlutarco aggiunge che Archelao chiese a Silla di abbandonare l'Asia e Ponto e navigare verso l'Italia e Roma per disputare la sua guerra, in cambio avrebbe ricevuto da Mitridate, denaro, triremi e armati a volont\u00e0.\nEd infatti poich\u00e9 Silla non disponeva ancora di alcuna nave, oltre tutto da Roma non era arrivato denaro o qualsiasi altra forma di aiuto [a lui], ma al contrario era stato dichiarato nemico pubblico; poich\u00e9 Silla aveva gi\u00e0 speso i soldi che aveva preso dai templi della Pizia, di Olimpia e di Epidauro, in cambio dei quali egli aveva loro assegnato la met\u00e0 del territorio di Tebe, a causa delle sue frequenti defezioni, ma soprattutto poich\u00e9 aveva la necessit\u00e0 di far ritorno a Roma con il suo esercito contro la fazione a lui ostile dei \"populares\", acconsent\u00ec alla proposta del re del Ponto di raggiungere un accordo di pace. \nPoi Silla aggiunse:\nMa Archelao, mentre Silla stava ancora parlando, respinse l'offerta con indignazione, dicendo che non avrebbe mai tradito il suo re, il quale aveva posto sotto il suo comando un esercito, e replic\u00f2: \nSilla allora dett\u00f2 le sue condizioni di pace:\nPlutarco aggiunge alle condizioni riportate poco sopra da Appiano, il ripristino sul trono di Cappadocia, di Ariobarzane I, e su quello di Bitinia, di Nicomede IV; il versamento ai Romani di 2.000 talenti, la consegna di 70 navi con le prore di bronzo, complete di equipaggiamento.\nQueste furono le condizioni che Silla offr\u00ec. Archelao si ritir\u00f2 velocemente da quei luoghi e sottopose tutte le condizioni della resa a Mitridate. Frattanto Silla decise di marciare contro Eneti, Dardani, Sinti e Maedi popolazioni che abitavano lungo i confini della provincia di Macedonia, che in passato avevano invaso ripetutamente i territori romani, e ne devast\u00f2 i loro villaggi. In questo modo egli mantenne i suoi soldati in esercizio e li rese ricchi allo stesso tempo, in attesa della risposta del re del Ponto.\nGli ambasciatori di Mitridate, insieme ad Archealo, tornarono da Silla con la risposta e si incontrarono a Filippi: il re del Ponto accettava tutte le condizioni del trattato di pace ad eccezione di quelle relative alla Paflagonia. Gli emissari del re aggiungevano che Mitridate avrebbe ottenuto condizioni migliori se avesse negoziato con il console Lucio Valerio Flacco. La cosa offese non poco Silla, il quale disse agli emissari del re che avrebbe raggiunto Mitridate in Asia per capire se voleva veramente la pace o la guerra. Secondo Plutarco fu lo stesso Mitridate a richiedere l'incontro a causa dell'attivit\u00e0 bellica di Fimbria in Asia. Cercava in Silla un alleato.\nIl comandante romano marci\u00f2, quindi, attraverso la Tracia, via \"Cypsella\", dopo aver inviato Lucio Licinio Lucullo ad Abido, giunto da poco, dopo aver rischiato pi\u00f9 volte di essere catturato da parte dei pirati. Quest'ultimo era riuscito a raccogliere una flotta composta da navi provenienti da Cipro, Fenicia, Rodi e Panfilia. Aveva devastato gran parte delle coste nemiche scontrandosi con le navi pontiche. E mentre Silla avanzava da \"Cypsella\", Mitridate marciava da Pergamo. A circa met\u00e0 strada, a Dardano nella Troade, si incontrarono per una conferenza di pace. Ognuno di loro aveva con s\u00e9 una piccola forza militare: Mitridate 200 navi ad un solo ordine di remi, 20.000 opliti, 6.000 cavalieri ed un grosso nucleo di carri falcati; Silla invece, 4 coorti e 200 cavalieri. Mitridate cominci\u00f2 a parlare, raccontando di suo padre, della sua amicizia ed alleanza con i Romani. Poi accus\u00f2 ambasciatori e generali romani di averlo provocato, procurandogli un danno, avendo messo sul trono di Cappadocia Ariobarzane I, privandolo poi della Frigia, e dando ragione al re Nicomede IV di Bitinia. Egli giustific\u00f2 cos\u00ec il suo attacco alle province romane come legittima difesa, dovuto pi\u00f9 ad una necessit\u00e0 che ad una sua reale volont\u00e0.\nLa pace fu sancita dopo un acceso incontro tra il sovrano del Ponto e Silla nei pressi di Dardano, e costrinse Mitridate a ritirarsi da tutti i domini antecedenti la guerra, ottenendo in cambio di essere ancora una volta considerato \"amico del popolo romano\". Un espediente per Silla, per poter tornare nella capitale a risolvere i suoi problemi personali, interni alla Repubblica romana.\nSubito dopo Silla decise di occuparsi di Fimbria, portandosi a soli 400 metri dal suo accampamento (nei pressi di Tiatira) e gli ordin\u00f2 di consegnare il suo esercito ed arrendersi. Se in un primo momento Fimbria prov\u00f2 a resistere, rispondendo che nessuno dei due comandanti era in possesso di un comando legittimo, successivamente, quando Silla decise di procedere alla costruzione di una linea di circonvallazione intorno al campo di Fimbria, il fatto che molti dei suoi soldati preferirono disertare piuttosto che combattere contro altri cittadini romani, lo gettarono nel pi\u00f9 profondo sconforto. Alla fine Fimbria, persa la stima e l'obbedienza da parte dei suoi soldati, ottenne da Silla l'autorizzazione a lasciare liberamente il suo accampamento, esonerato da ogni forma di comando. Recatosi a Pergamo, colto da una profonda disperazione, prefer\u00ec darsi la morte nel tempio di Esculapio. Secondo invece Plutarco, Fimbria si diede la morte all'interno del suo campo. Silla ne dispose la sepoltura e poi invi\u00f2 il suo legato, Curione, a rimettere sul trono di Bitinia, Nicomede IV, e su quello di Cappadocia Ariobarzane I.\nIl comandante romano decise, infine, di imporre alla provincia d'Asia una multa pubblica di 20.000 talenti, rovinando anche le singole famiglie, a causa degli oltraggi ed insolenza dei soldati acquartierati presso di loro.\nConseguenze.\nReazioni immediate.\nSilla trascorse i successivi due anni, prima in Asia e poi in Grecia, a riorganizzare le province e le sue forze militari, prima di rientrare in Italia. Egli, infatti, una volta conclusa la pace: \nImpatto sulla storia.\nA parte una seconda fase della guerra, non particolarmente determinante ai fini della definitiva fine delle ostilit\u00e0, che si combatt\u00e9 tra l'83 e l'81 a.C. e che vide l'esercito romano, comandato da Lucio Licinio Murena, ufficiale di Lucio Cornelio Silla, respinto dal regno del Ponto con conseguente ritiro delle armate romane dai territori di Mitridate VI, la fase risolutiva, la terza, si combatt\u00e9 a partire dal 75 al 63 a.C., quando, morto il re Nicomede IV di Bitinia, che lasci\u00f2 il suo regno in eredit\u00e0 al popolo e senato romano, l'opposizione di Mitridate VI, port\u00f2 ad un nuovo conflitto contro i romani.\nNella prima fase l'esercito romano era al comando di Lucio Licinio Lucullo (dal 75 al 66 a.C.), che riusc\u00ec a fermare l'avanzata di Mitridate nella Bitinia. Ma a seguito di una ribellione delle legioni romane poste sotto il comando di Lucullo, la conduzione della guerra fu affidata a Gneo Pompeo Magno (dal 66 al 63 a.C.). Pompeo condusse l'esercito romano alla vittoria, e Mitridate VI, sconfitto, nel 63 a.C. si fece uccidere. Le forze del regno del Ponto furono distrutte, il Ponto fu aggregato alla Bitinia, venendo a formare la provincia del Ponto e della Bitinia."}
{"id": "1558690", "revid": "729019", "url": "https://it.wikipedia.org/wiki?curid=1558690", "title": "Seconda guerra mitridatica", "text": "Per seconda guerra mitridatica si intende quella fase delle ostilit\u00e0 che furono combattute dal generale di Lucio Cornelio Silla, Lucio Licinio Murena, della Repubblica romana contro il regno del Ponto tra l'83 e l'81 a.C. Per l'importanza del sovrano che la condusse contro Roma e la loro difficolt\u00e0, presero il loro nome da Mitridate VI, come in passato era capitato soltanto ad Annibale con la guerra omonima.\nContesto storico.\nLa prima guerra mitridatica inizi\u00f2 a causa dell'espansionismo da parte di Mitridate (verso la fine dell'89 a.C.). Le ostilit\u00e0 si erano aperte con due vittorie del sovrano del Ponto sulle forze alleate dei Romani, prima del re di Bitinia, Nicomede IV e poi dello stesso inviato romano Manio Aquilio, a capo di una delegazione in Asia Minore. La sua avanzata prosegu\u00ec, passando dalla Frigia alla Misia, e toccando quelle parti di Asia che erano state recentemente acquisite dai Romani. Poi mand\u00f2 i suoi ufficiali per le province adiacenti, sottomettendo la Licia, la Panfilia, ed il resto della Ionia.\nNon molto tempo dopo Mitridate riusc\u00ec a catturare anche Manio Aquilio, che egli riteneva il principale responsabile di questa guerra e lo uccise barbaramente.\nSembra che a questo punto, la maggior parte delle citt\u00e0 dell'Asia si arresero al conquistatore pontico, accogliendolo come un liberatore dalle popolazioni locali, stanche del malgoverno romano, identificato da molti nella ristretta cerchia dei pubblicani. Rodi, invece, rimase fedele a Roma.\nNon appena queste notizie giunsero a Roma, il Senato emise una solenne dichiarazione di guerra contro il re del Ponto, seppure nell'Urbe vi fossero gravi dissensi tra le due principali fazioni interne alla \"Res publica\" (degli \"Optimates\" e dei \"Populares\") ed una guerra sociale non fosse stata del tutto condotta a termine. Si procedette, quindi, a decretare a quale dei due consoli, sarebbe spettato il governo della provincia d'Asia, e questa tocc\u00f2 in sorte a Lucio Cornelio Silla.\nMitridate, preso possesso della maggior parte dell'Asia Minore, dispose che tutti coloro, liberi o meno, che parlavano una lingua italica, fossero barbaramente trucidati, non solo quindi i pochi soldati romani rimasti a presidio delle guarnigioni locali. 80.000 tra cittadini romani e non, furono massacrati nelle due ex-province romane d'Asia e Cilicia (episodio noto come \"Vespri asiatici\").\nLa situazione precipit\u00f2 ulteriormente, quando a seguito delle ribellioni nella provincia asiatica, insorse anche l'Acaia. Il governo della stessa Atene, fu rovesciato da un certo Aristione, che poi si dimostr\u00f2 a favore di Mitridate, meritandosi dallo stesso il titolo di \"amico\". Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nIl grosso delle armate romane non pot\u00e9 per\u00f2 intervenire in Acaia, se non ad anno inoltrato, a causa dei difficili scontri interni tra la fazione dei \"populares\", capitanate da Gaio Mario, e quella degli \"optimates\", condotta da Lucio Cornelio Silla. Alla fine ebbe la meglio quest'ultimo, il quale ottenne che venisse affidata a lui la conduzione della guerra contro il re del Ponto.\nCon l'arrivo di Lucio Cornelio Silla in Grecia nell'87 a.C. le sorti della guerra contro Mitridate erano quindi cambiate a favore dei Romani. Espugnata quindi Atene ed il Pireo, il comandante romano ottenne due successi determinanti ai fini della guerra, prima a Cheronea, dove secondo Tito Livio caddero ben 100.000 armati del regno del Ponto, ed infine ad Orcomeno.\nContemporaneamente, agli inizi dell'85 a.C., il prefetto della cavalleria, Flavio Fimbria, dopo aver ucciso il proprio proconsole, Lucio Valerio Flacco, a Nicomedia prese il comando di un secondo esercito romano. Quest'ultimo si diresse anch'egli contro le armate di Mitridate, in Asia, uscendone pi\u00f9 volte vincitore, riuscendo a conquistare la nuova capitale di Mitridate, Pergamo, e poco manc\u00f2 che non riuscisse a far prigioniero lo stesso re. Intanto Silla avanzava dalla Macedonia, massacrando i Traci che sulla sua strada gli si erano opposti.\nDopo una serie di trattative iniziali, Mitridate e Silla si incontrarono a Dardano, dove si accordarono per un trattato di pace, che costringeva Mitridate a ritirarsi da tutti i domini antecedenti la guerra, ma ottenendo in cambio di essere ancora una volta considerato \"amico del popolo romano\". Un espediente per Silla, per poter tornare nella capitale a risolvere i suoi problemi personali, interni alla Repubblica romana.\n\"Casus belli\".\nLucio Licinio Murena, che era stato lasciato da Silla a capo delle due legioni di Flavio Fimbria, per rimettere ordine nella provincia d'Asia, cerc\u00f2 invece il pretesto per scatenare una nuova guerra, avendo l'ambizione di celebrarne poi a Roma il trionfo. Frattanto Mitridate VI, una volta rientrato nel suo regno del Ponto, entr\u00f2 in guerra con i Colchi e le trib\u00f9 di tutto il Bosforo Cimmerio che si erano ribellate a lui. Appiano di Alessandria aggiunge che Mitridate dispose la costruzione di una nuova flotta per combattere contro queste popolazioni del Bosforo, allestendo inoltre un grande esercito. La grandezza della sua preparazione diede, per\u00f2, ai Romani l'impressione che tali preparativi fossero fatti, non tanto per combattere queste popolazioni, quanto i Romani stessi; tanto pi\u00f9 che il re del Ponto non aveva ancora restituito ad Ariobarzane I tutti i suoi territori, secondo il trattato di Dardano. Identici sospetti erano stati ravvisati anche dal generale pontico, Archelao, il quale, allarmatosi, fugg\u00ec da Murena e lo convinse ad anticipare Mitridate, iniziando una nuova guerra.\nForze in campo.\nLe armate romane messe inizialmente in campo erano state poste sotto il comando del legato di Silla, Lucio Licinio Murena. Si trattava di due legioni, per un totale di circa 8.000 uomini.\nL'esercito del re del Ponto sembra che contasse due distinte armate, almeno nella fase finale della guerra: una comandata dal generale Gordio ed una dallo stesso Mitridate VI.\nFasi della guerra.\nMurena, ufficiale di Lucio Cornelio Silla, mosse quindi attraverso la Cappadocia, attaccando improvvisamente Comana, una cittadina di quei territori molto grande, appartenente a Mitridate, con un tempio ricco e famoso. Lo scontro fu per l'ufficiale romano vittorioso, riuscendo a distruggere alcuni reparti di cavalleria del re pontico. La reazione del re non si fece attendere, poich\u00e9 egli invi\u00f2 a Murena alcuni ambasciatori, per ricordargli del recente trattato di pace con i Romani. Il proconsole rispose, per\u00f2, che non \"vedeva\" nessun trattato, poich\u00e9 Silla non lo aveva scritto, e se n'era tornato in Grecia. Frattanto depredava i templi della zona e si accampava per l'inverno in Cappadocia.\nMitridate decise cos\u00ec di inviare un'ambasciata al Senato e a Silla, lamentandosi delle azioni di Murena. Intanto quest'ultimo, aveva attraversato il fiume Halys, che allora in piena per le piogge e molto difficile da superare. Catturava, quindi, 400 villaggi appartenenti a Mitridate, senza che quest'ultimo ne ostacolasse l'avanzata, al contrario attendendo con pazienza il ritorno della sua ambasciata. Murena pot\u00e9 cos\u00ec dopo questa scorreria, tornarsene indisturbato in Frigia e Galazia carico di bottino.\nQui gli venne incontr\u00f2 Quinto Calidio, che era stato inviato da Roma in seguito alle lamentele di Mitridate. E sebbene Calidio non avesse con s\u00e9 un decreto del Senato, lo invit\u00f2 a non molestare pi\u00f9 il re del Ponto, per evitare che ci\u00f2 avesse il significato della \"rottura\" del trattato in essere. Murena, per\u00f2, non tenendo conto di quanto gli era stato appena imposto, invase nuovamente i territori di Mitridate, il quale, ritenne questa volta che la guerra fosse stata cos\u00ec ordinata dallo stesso Senato romano. Dispose cos\u00ec di inviare contro l'armata romana, il suo generale, Gordio, per vendicare le precedenti incursioni. Gordio riusc\u00ec ben presto ad occupare alcuni villaggi che si trovavano sotto il dominio romano; sequestr\u00f2 poi numerosi loro beni (tra cui un gran numero di animali domestici), oltre a numerosi uomini (tra privati cittadini e soldati), e prendendo posizione per affrontare lo stesso Murena nei pressi di un fiume, posto tra le due armate. Nessuno di loro aveva per\u00f2 intenzione di iniziare la battaglia, fino a quando Mitridate sopraggiunse con un esercito pi\u00f9 grande di quello di Gordio. La battaglia ebbe cos\u00ec inizio lungo le sponde del fiume e le armate di Mitridate cominciarono a prevalere, ed attraversare il fiume, incalzando le legioni romane di Murena. Quest'ultimo prefer\u00ec, quindi, disporre la ritirata verso una vicina collina, dove per\u00f2 il re continu\u00f2 ad attaccarlo. Dopo aver perso molti uomini, Murena riusc\u00ec a fuggire sulle vicine montagne della Frigia attraverso una strada fino ad allora inesplorata, continuamente bersagliato dai missili del nemico.\nLa notizia di questa brillante e decisiva vittoria di Gordio si diffuse rapidamente e indusse molti a cambiare \"bandiera\" a vantaggio di Mitridate. Quest'ultimo, che era cos\u00ec riuscito a cacciare Murena fuori dalla Cappadocia, offr\u00ec grandi sacrifici a \"Zeus Stratius\" su un'altissima pira di legno in cima ad un colle, secondo le usanze del suo paese. Frattanto Silla, credendo che non fosse giusto fare la guerra a Mitridate, poich\u00e9 non aveva violato nessun trattato, invi\u00f2 una nuova ambasceria a Murena, questa volta guidata da Aulo Gabinio, vietandogli di riprendere ogni tipo di ostilit\u00e0, al contrario di riconciliare Mitridate con il re Ariobarzane I. In questa circostanza, Mitridate fidanz\u00f2 sua figlia, di soli quattro anni, con Ariobarzane, restitu\u00ec i territori che fino ad allora aveva tenuto per s\u00e9, e ne aggiunse altri come dote della figlia. Poi organizz\u00f2 un banchetto per tutti, distribuendo ricchi premi d'oro per coloro avessero eccelso nel bere, mangiare, scherzare, cantare, e cos\u00ec via, come era consuetudine, e dove Gabinio fu l'unico a non gareggiare. E cos\u00ec si concluse la seconda guerra tra Mitridate ed i Romani, che dur\u00f2 circa tre anni.\nQuesta vittoria rafforz\u00f2, per\u00f2, il convincimento nel re asiatico che i Romani non fossero invincibili, e la sua speranza di creare un grande regno asiatico che potesse contrastare la crescente egemonia romana nel bacino del Mediterraneo. Da qui il re prese le mosse per una nuova politica espansionistica in chiave anti-romana.\nConseguenze.\nLa fase risolutiva si combatt\u00e9 a partire dal 75 al 63 a.C., quando, morto il re Nicomede IV di Bitinia, che lasci\u00f2 il suo regno in eredit\u00e0 al popolo e senato romano, l'opposizione di Mitridate VI, port\u00f2 ad un nuovo conflitto contro i romani. Nella prima fase l'esercito romano era al comando di Lucio Licinio Lucullo (dal 75 al 66 a.C.), che riusc\u00ec a fermare l'avanzata di Mitridate nella Bitinia. Ma a seguito di una ribellione delle legioni romane poste sotto il comando di Lucullo, la conduzione della guerra fu affidata a Gneo Pompeo Magno (dal 66 al 63 a.C.). Pompeo condusse l'esercito romano alla vittoria, e Mitridate VI, sconfitto, nel 63 a.C. si fece uccidere. Le forze del regno del Ponto furono distrutte, il Ponto fu aggregato alla Bitinia, venendo a formare la provincia del Ponto e della Bitinia."}
{"id": "1558691", "revid": "2036605", "url": "https://it.wikipedia.org/wiki?curid=1558691", "title": "Terza guerra mitridatica", "text": "Per terza guerra mitridatica si intende l'ultima fase delle ostilit\u00e0 combattute dai generali romani Lucio Licinio Lucullo e Gneo Pompeo Magno, della Repubblica romana contro il regno del Ponto tra il 74 e il 63 a.C. e videro la definitiva sconfitta e morte di Mitridate VI. Per l'importanza del sovrano che la condusse contro Roma e la loro difficolt\u00e0, presero il loro nome da Mitridate VI, come in passato era capitato soltanto ad Annibale con la guerra omonima.\nContesto storico.\nLa prima guerra mitridatica inizi\u00f2 a causa dell'espansionismo da parte di Mitridate (verso la fine dell'89 a.C.). Le ostilit\u00e0 si erano aperte con due vittorie del sovrano del Ponto sulle forze alleate dei Romani, prima del re di Bitinia, Nicomede IV e poi dello stesso inviato romano Manio Aquilio, a capo di una delegazione in Asia Minore. La sua avanzata prosegu\u00ec, passando dalla Frigia alla Misia, e toccando quelle parti di Asia che erano state recentemente acquisite dai Romani. Poi mand\u00f2 i suoi ufficiali per le province adiacenti, sottomettendo la Licia, la Panfilia, ed il resto della Ionia.\nNon molto tempo dopo Mitridate riusc\u00ec a catturare anche Manio Aquilio, che egli riteneva il principale responsabile di questa guerra e lo uccise barbaramente.\nSembra che a questo punto, la maggior parte delle citt\u00e0 della Asia si arresero al conquistatore pontico, accolto come un liberatore dalle popolazioni locali, stanche del malgoverno provinciale romano, \"sottomesso\" alla ristretta cerchia dei pubblicani. Rodi, invece, rimase fedele a Roma.\nNon appena queste notizie giunsero a Roma, il Senato emise una solenne dichiarazione di guerra contro il re del Ponto, seppure Roma avesse da poco condotto a termine la guerra sociale contro le popolazioni italiche. Si procedette, quindi, a decretare a quale dei due consoli, sarebbe spettato il governo della provincia d'Asia, e questa tocc\u00f2 in sorte a Lucio Cornelio Silla.\nMitridate, preso possesso della maggior parte dell'Asia Minore, dispose che tutti coloro, liberi o meno, che parlavano una lingua italica, fossero barbaramente trucidati, non solo quindi i pochi soldati romani rimasti a presidio delle guarnigioni locali. 80.000 tra cittadini romani e non, furono massacrati nelle due ex-province romane d'Asia e Cilicia (episodio noto come \"Vespri asiatici\").\nLa situazione precipit\u00f2 ulteriormente, quando a seguito delle ribellioni nella provincia asiatica, insorse anche l'Acaia. Il governo della stessa Atene, fu rovesciato da un certo Aristione, che poi si dimostr\u00f2 a favore di Mitridate, meritandosi dallo stesso il titolo di \"amico\". Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nIl grosso delle armate romane non pot\u00e9, per\u00f2, intervenire in Acaia, se non ad anno inoltrato, a causa dei difficili scontri interni tra la fazione dei \"populares\", capitanate da Gaio Mario, e quella degli \"optimates\", condotta da Lucio Cornelio Silla. Alla fine ebbe la meglio quest'ultimo, il quale ottenne che venisse affidata a lui la conduzione della guerra contro il re del Ponto.\nCon l'arrivo di Lucio Cornelio Silla in Grecia nell'87 a.C. le sorti della guerra contro Mitridate erano quindi cambiate a favore dei Romani. Espugnata quindi Atene ed il Pireo, il comandante romano ottenne due successi determinanti ai fini della guerra, prima a Cheronea, dove secondo Tito Livio caddero ben 100.000 armati del regno del Ponto, ed infine ad Orcomeno.\nContemporaneamente, agli inizi dell'85 a.C., il prefetto della cavalleria, Flavio Fimbria, dopo aver ucciso il proprio proconsole, Lucio Valerio Flacco, a Nicomedia prese il comando di un secondo esercito romano. Quest'ultimo si diresse anch'egli contro le armate di Mitridate, in Asia, uscendone pi\u00f9 volte vincitore, riuscendo a conquistare la nuova capitale di Mitridate, Pergamo, e poco manc\u00f2 che non riuscisse a far prigioniero lo stesso re. Intanto Silla avanzava dalla Macedonia, massacrando i Traci che sulla sua strada gli si erano opposti.\nDopo una serie di trattative iniziali, Mitridate e Silla si incontrarono a Dardano, dove si accordarono per un trattato di pace, che costringeva Mitridate a ritirarsi da tutti i domini antecedenti la guerra, ma ottenendo in cambio di essere ancora una volta considerato \"amico del popolo romano\". Un espediente per Silla, per poter tornare nella capitale a risolvere i suoi problemi personali, interni alla Repubblica romana.\nLa seconda fase fu combattuta dal generale romano, Lucio Licinio Murena, pi\u00f9 per ambizione che per una reale necessit\u00e0 della Repubblica romana e si concluse con una sconfitta romana, seppure di lieve entit\u00e0.\n\"Casus belli\".\nQuesta vittoria rafforz\u00f2, per\u00f2, il convincimento nel re asiatico che i Romani non fossero invincibili, e la sua speranza di creare un grande regno asiatico che potesse contrastare la crescente egemonia romana nel bacino del Mediterraneo. Da qui il re prese le mosse per una nuova politica espansionistica in chiave anti-romana.\nAttorno all'80 a.C. il re del Ponto decise, cos\u00ec, di tornare a sottomettere tutte le popolazioni libere che gravitavano attorno al Ponto Eusino. Nominato quindi quale generale di questa nuova impresa suo figlio Macare, si spinse alla conquista di quelle colonie greche che si diceva discendessero dagli Achei, di ritorno dalla guerra di Troia, al di l\u00e0 della Colchide. La campagna per\u00f2 si rivel\u00f2 disastrosa, poich\u00e9 furono perduti due contingenti armati, una parte in battaglia e per la severit\u00e0 del clima, un'altra in seguito ad un'imboscata. Quando fece ritorno nel Ponto, invi\u00f2 ambasciatori a Roma per firmare una nuova pace.\nContemporaneamente il re Ariobarzane I di Cappadocia, mand\u00f2 nuovi ambasciatori per lamentarsi che la maggior parte dei territori della Cappadocia, non gli erano stati completamente consegnati da Mitridate, come promesso al termine della seconda fase della guerra. Poco dopo (nel 78 a.C.) invi\u00f2 una nuova ambasceria per firmare gli accordi, ma poich\u00e9 Silla era appena morto e il Senato era impegnato in altre faccenda, i pretori non ammisero i suoi ambasciatori e non se ne fece nulla. Mitridate, che era venuto a conoscenza della morte del dittatore romano, persuase il genero, Tigrane II d'Armenia, ad invadere la Cappadocia come se fosse una sua azione indipendente. Ma questo artificio non riusc\u00ec ad ingannare i Romani. Il re armeno invase il paese e trascin\u00f2 via con s\u00e9 dalla regione, oltre ad un grosso bottino, anche 300.000 persone, che poi port\u00f2 nel suo paese, stabilendole, insieme ad altre, nella nuova capitale, chiamata Tigranocerta (\"citt\u00e0 di Tigrane\"), dove aveva assunto il diadema di re d'Armenia.\nE mentre queste cose avvenivano in Asia, Sertorio, il governatore della Spagna, che incitava la provincia e tutte le vicine popolazioni a ribellarsi ai Romani del governo degli \"optimates\", istitu\u00ec un nuovo Senato ad imitazione di quella di Roma. Due dei suoi membri, un certo Lucio Magio e Lucio Fannio, proposero a Mitridate di allearsi con Sertorio, con la prospettiva comune che una guerra combattuta su due fronti opposti (ad Occidente, Sertorio ed a Oriente, Mitridate) avrebbe portato ad ampliare i loro domini sui paesi confinanti, in Asia come in Spagna.\nMitridate, allettato da tale proposta, invi\u00f2 suoi ambasciatori a Sertorio, per valutare quali possibilit\u00e0 vi fossero per porre sotto assedio il potere romano, da Oriente ed Occidente. Fu cos\u00ec stabilita tra le parti un patto di alleanza, nel quale Sertorio si impegnava a concedere al re del Ponto tutti i territori romani d'Asia, oltre al regno di Bitinia, la Paflagonia, la Galatia ed il regno di Cappadocia, ed inviava anche un suo abile generale, un certo Marco Vario (forse il \"Mario\" di Plutarco), oltre a due altri consiglieri, Magio e Fannio Lucio, per assisterlo militarmente e diplomaticamente.\nForze in campo.\nLe armate romane messe inizialmente in campo e posto sotto il comando di Lucio Licinio Lucullo, ammontavano a 5 legioni, per un totale complessivo di circa 30.000 fanti e 1.600 cavalieri.\nCon l'aiuto dei consiglieri militari e diplomatici inviati da Sertorio, Mitridate inizi\u00f2 la sua ultima e terza fase della guerra contro i Romani. Mitridate sapeva che una nuova guerra contro questi ultimi avrebbe inevitabilmente portato alla distruzione definitiva di una delle due parti. Dispose, quindi, ogni tipo di preparativo, nel modo pi\u00f9 meticoloso possibile, poich\u00e9 tutto era in gioco, compresa la sua stessa esistenza. Il resto dell'estate del 75 a.C. e l'intero inverno lo trascorse a tagliare il legname per la costruzione di nuove navi ed a distribuire 2.000.000 di medimni di grano lungo la costa del suo regno. Vennero, inoltre, richiesti nuovi armati alle vicine popolazioni alleate tra cui: i Calibi, gli Armeni, gli Sciti, i Tauriani, gli Achei delle colonie greche del Ponto Eusino, gli \"Heniochi\", i Leucosiri e quelli che occupano il territorio lungo il fiume Termodonte (chiamato anche \"paese delle Amazzoni\"). Dall'Europa fece poi giungere altri armati tra i popoli delle trib\u00f9 sarmatiche dei Basilidi e degli Iazigi, tra i Coralli, tra i Traci che abitavano lungo il Danubio, sull\"'Haemus\" ed i monti Rodopi, tra i Bastarni, la popolazione pi\u00f9 coraggiosa di tutte . Complessivamente Mitridate riusc\u00ec a reclutare un'armata di circa 140.000 fanti e 16.000 cavalieri, con una grande quantit\u00e0 di genieri per costruire strade, servi per trasportare i bagagli e vivandieri al seguito.\nFasi della guerra.\nInvasione di Mitridate.\n74 a.C..\nAll'inizio della primavera di quest'anno, Mitridate mise alla prova la sua flotta, fece dei sacrifici a \"Zeus Stratius\" nella consueta maniera e a Poseidone, immergendo in mare un carro con cavalli bianchi. Poi si affrett\u00f2 a marciare contro la Paflagonia con i suoi due generali, Tassile ed Ermocrate, al comando del suo esercito. Giunto davanti alle sue truppe fece un discorso, elogiando prima i suoi antenati ed ancora di pi\u00f9 di s\u00e9 stesso; mostrando come il suo regno era divenuto grande da piccolo qual era agli inizi; come il suo esercito non era mai stato sconfitto dai Romani, quando era stato presente. Accus\u00f2, infine i Romani della loro avidit\u00e0 di potere e lussuria \"al punto da aver schiavizzato l'Italia e Roma stessa\". Continu\u00f2, accusandoli di malafede per il mancato rispetto del trattato (siglato dopo la fine della prima guerra mitridatica) ed ancora in corso, affermando che le reali intenzioni dei Romani non erano quelle di firmarlo, poich\u00e9 pensavano gi\u00e0 a come poterlo violare. Aggiunse che Roma stava conducendo una guerra difficile contro Sertorio in Spagna, che il mare era invaso dai pirati, e che alcuni dei loro nobili cittadini, indicando Vario ed i due Lucii, erano a lui alleati ed in guerra contro Roma stessa.\nPoco dopo Mitridate dispose di invadere la Bitinia, divenuta da poco provincia romana, in seguito alla morte del suo re, Nicomede IV, che non aveva figli e perci\u00f2 decise di lasciare il suo regno in eredit\u00e0 ai Romani. L'allora governatore provinciale, Marco Aurelio Cotta, uomo del tutto imbelle, non pot\u00e9 far altro che fuggire a Calcedonia con quante forze aveva a disposizione. E cos\u00ec la Bitinia torn\u00f2 nuovamente sotto il dominio di Mitridate, mentre i cittadini romani accorrevano da tutte le direzioni a Calcedonia. Quando il re del Ponto giunse in prossimit\u00e0 della citt\u00e0, il proconsole romano prefer\u00ec non andargli incontro, poich\u00e9 era inesperto nelle questioni militari, al contrario invi\u00f2 il suo prefetto navale, \"Nudus\", con una parte dell'esercito ad occup\u00f2 una posizione molto forte nella vicina pianura.\nMitridate attacc\u00f2, prima l'avamposto di Nudo, costringendo quest'ultimo a ritirarsi fin sotto le porte di Calcedonia, poi una volta ottenuto questo primo successo \"di terra\", trasfer\u00ec la sua flotta fino al vicino porto della citt\u00e0, lo stesso giorno e ottenne una nuova vittoria navale. Sembra che sia Nudo sia Cotta non fecero alcuna resistenza, rimanendosene chiusi tra le mura cittadine. In questo primo scontro i Romani persero circa 3.000 soldati, tra cui Lucio Manlio, un uomo di rango senatorio. Mitridate al contrario perse solo 20 tra i suoi Bastarni, che erano stati i primi ad entrare nel porto.\nQuesta volta Roma non si fece trovare impreparata. Fu scelto come generale, per questa nuova fase della guerra contro il re del Ponto, il console Lucio Licinio Lucullo, il quale port\u00f2 con s\u00e9 da Roma una legione, a cui si aggregarono le due di Flavio Fimbria, oltre ad altre due presenti nella regione, raggiungendo il numero complessivo di circa 30.000 fanti e 1.600 cavalieri. Giunto in Asia, raggiunse Mitridate, che si era accampato nei pressi di Cizico, e, appreso dai disertori che l'esercito del re contava ben 300.000 uomini (tra armati ed addetti alle salmerie, ecc.) e che tutti i suoi rifornimenti giungevano sia via terra, sia via mare, decise di porre il suo \"castrum\" vicino a quello di Mitridate, ma su una collina facilmente difendibile, dove avrebbe potuto ottenere sia gli approvvigionamenti sia \"tagliare\" quelli del nemico. Quando Lucullo prese possesso della grande collina, fu in grado di far pervenire all'armata romana, i necessari approvvigionamenti senza difficolt\u00e0. Mitridate, al contrario, fu invece \"tagliato fuori\" a causa di un vicino lago, delle montagne e dei fiumi, avendo ora difficolt\u00e0 ad approvvigionarsi. Si rendeva ora conto che sarebbe stato difficile battere Lucullo, ora che quest'ultimo era in vantaggio per le asperit\u00e0 del terreno a lui favorevoli. Inoltre, l'inverno si avvicinava e presto si sarebbero interrotti gli approvvigionamenti via mare. Frattanto Lucullo ricordava ai suoi amici e collaboratori che si stava avverando quanto aveva previsto, che \"avrebbe battuto il nemico, senza combattere\".\nE mentre era in atto l'assedio a Cizico da parte di Mitridate, con Lucullo certamente non spettatore inerte, sul finire dell'autunno un certo Eumaco, generale del re del Ponto, invase la Frigia ed uccise una grande moltitudine di cittadini romani, comprese mogli e figli; poi soggiog\u00f2 anche le popolazioni della Pisidia, dell'Isauria e della Cilicia. Infine Deiotaro, uno dei Tetrarchi della Galazia, guid\u00f2 i suoi contro il generale pontico, uccidendo molti dei suoi armati.\nCampagne di Lucullo.\n73 a.C..\nQuando giunse l'inverno, l'esercito di Mitridate, privato dei suoi approvvigionamenti via mare, si trov\u00f2 a dover soffrire la fame, tanto che alcuni soldati perirono poich\u00e9 troppo indeboliti. Appiano di Alessandria racconta che alcuni di loro arrivarono persino a cibarsi delle interiora, secondo un costume barbaro. Altri, cibandosi di sole erbe, erano in condizioni di salute pietosa, mentre molti cadaveri, che non erano stati sepolti, ma al contrario gettati senza cura nelle vicinanze, portarono una pestilenza che si aggiunse alla carestia gi\u00e0 in atto. Tuttavia Mitridate prosegu\u00ec nel suo intento di poter ancora catturare Cizico attraverso i tumuli che si estendevano gi\u00f9 dal monte \"Dindymus\". Ma quando gli abitanti di Cizico riuscirono a far crollare e bruciare le macchine d'assedio poste su di loro, facendo anche frequenti sortite contro le forze del re del Ponto, sapendo che erano in grave difficolt\u00e0 per la mancanza di cibo, Mitridate cominci\u00f2 a pensare di abbandonare l'assedio.\nIl re del Ponto, per prima cosa, invi\u00f2 alcune navi a coloro che si erano rifugiati a Lampsaco, dove erano assediati da Lucullo, riuscendo a trarli in salvo via, insieme con gli stessi abitanti di Lampsaco. Qui decise, di lasciare 10.000 dei suoi migliori soldati e 50 navi, sotto il comando di Marco Vario (il generale che gli era stato inviato da Sertorio), di Alessandro il Paflagone, e Dionigi l'eunuco. Poi anche Mitridate decise di fuggire di notte, dirigendosi egli stesso con la sua flotta a Pario, mentre il suo esercito lo avrebbe seguito via terra a Lampsaco. Molti, per\u00f2, persero la vita attraversando \"Aesepus\" ed il Granico, che allora era in piena e sotto l'attacco delle forze romane di Lucio Licinio Lucullo, che li aveva inseguiti. Mitridate, partito quindi con il grosso delle sue forze per Nicomedia via mare, fu colpito durante il viaggio da una terribile tempesta che distrusse molte delle sue navi. Plutarco aggiunge che il re stesso dovette la sua salvezza all'accorrere di una nave dei pirati suoi alleati. Frattanto i Ciziceni, usciti dalle mura, depredarono il campo, massacrando i malati ed i feriti rimasti. I superstiti dell'armata pontica in ritirata raggiunsero il re a Lampsaco, mentre Lucullo fu accolto dalla folla dei Ciziceni in modo trionfale. E fu cos\u00ec che gli abitanti di Cizico riuscirono a scampare all'assedio di Mitridate, grazie al loro coraggio, alla carestia ed al sopraggiungere delle forze romane. Per questi motivi, furono istituiti giochi in onore del generale romano, celebrati in questo periodo dell'anno e chiamati \"Luculleani\".\nE mentre Lucullo era stato impegnato, in precedenza, ad assediare la citt\u00e0 di Cizico, era riuscito a raccogliere una flotta della provincia asiatica e l'aveva distribuita tra i suoi legati. Gaio Valerio Triario salp\u00f2 per Apamea che poco dopo occup\u00f2, mettendone a morte un gran numero di abitanti che si erano rifugiati nei templi cittadini. Barbato sottomise Prusa, situata alla base di una montagna, e occup\u00f2 poi anche Nicea, che era stata abbandonata dalla guarnigione mitridatica. Intanto nel porto degli Achei (presso l'antica Troia), Lucullo catturava tredici navi del nemico ed il loro comandante Isodoro. Poco dopo il generale romano, raggiungeva le forze nemiche di Mario (o Vario), Alessandro e Dionisio in un'isola vicino a Lemnos (dove si trovava l'altare dell'eroe Filottete). La battaglia che ne segu\u00ec, vide ancora una volta Lucullo prevalere sulle forze mitridatiche di terra e di mare. Mario, Alessandro e Dionisio furono catturati in una grotta dove si erano nascosti. Dionigi si diede la morte con del veleno, mentre Mario fu messo a morte tra terribili insulti, poich\u00e9 Lucullo non voleva avere per il suo trionfo un senatore romano, al contrario Alessandro fu tenuto in vita per questo motivo. Fatto ci\u00f2, Lucullo decise di dirigersi in Bitinia.\nFrattanto Mitridate, salpato per il Ponto, fu colpito da una terribile tempesta nella quale perse circa 10.000 uomini e sessanta navi, mentre il resto della flotta fu dispersa tutta intorno per il forte vento. Si racconta che abbandon\u00f2 la propria nave che stava affondando, per recarsi in una pi\u00f9 piccola imbarcazione di pirati, sebbene i suoi amici cercassero di dissuaderlo. I pirati poi lo sbarcarono a Sinope. Da quel luogo, raggiunse Amiso, da dove invi\u00f2 appelli al genero, Tigrane II d'Armenia, ed a suo figlio, Macare, sovrano del Bosforo Cimerio, affinch\u00e9 si affrettassero ad venirgli in aiuto. Ordin\u00f2, infine, a Diocle di prendere una grande quantit\u00e0 di oro e altri regali nei pressi degli Sciti, ma quest'ultimo rub\u00f2 l'oro e si rifugi\u00f2 presso il generale romano.\nInverno 73/72 a.C..\nNel corso di questo inverno, Lucullo mosse le sue armate verso il fronte orientale attraverso Bitinia e Galazia, sottomettendo i territori precedentemente in mano romana e raggiungendo la pianura di Themiscyra ed il fiume Termodonte. Poco dopo raggiunse una regione assai ricca di risorse, che non aveva subito le devastazioni della guerra, e dove Appiano di Alessandria ci racconta che uno schiavo fu venduto per quattro dracme, un bue per una, mentre capre, pecore, indumenti ed altre cose in proporzione. Secondo Plutarco, invece, il generale romano fu costretto a chiedere aiuto al vicino ed alleato regno di Galazia, che gli forn\u00ec approvvigionamenti di grano grazie a 30.000 suoi portatori. Lucullo pose quindi sotto assedio la citt\u00e0 di \"Amisus\" ed \"Eupatoria\", che Mitridate aveva costruito a fianco di \"Amisus\", dandole il proprio nome e dove fiss\u00f2 la sua residenza reale.\nCon un altro esercito Lucullo provvedette poi ad assediare anche Themiscyra, che prende il nome da una delle Amazzoni, e si trovava sul fiume Termodonte. Qui i Romani costruirono grandi torri, alti tumuli e scavarono gallerie talmente larghe da poterci combattere intere grandi battaglie sotterranee. Gli abitanti della citt\u00e0 allora aprirono alcune gallerie che accedessero a questi tunnel dei Romani e vi gettarono dentro orsi ed altri animali feroci, oltre a sciami di api, contro coloro che vi stavano lavorando.\nI Romani, invece che stavano assediando Amisus, utilizzarono altre modalit\u00e0. Qui gli abitanti li respinsero con coraggio, facendo frequenti sortite, sfidandoli anche in campo aperto, grazie anche agli ingenti aiuti che Mitridate invi\u00f2 loro, tra armi e soldati, provenienti da Cabira, da dove egli stesso svern\u00f2 e si apprestava a raccogliere un nuovo esercito. Qui egli riusc\u00ec a radunare ancora 40.000 fanti e 4.000 cavalieri.\n72 a.C..\nQuando venne la primavera, Lucullo lasci\u00f2 a Murena il compito di portare a termine l'assedio di Amiso, e marci\u00f2 attraverso le montagne contro Mitridate, il quale aveva creato alcune postazioni per ostacolarne l'avanzata, grazie ad una lunga serie di torri di avvistamento, utilizzabili attraverso segnali luminosi nel caso qualcosa di importante potesse accadere. L'esercito del proconsole romano non era per\u00f2 soddisfatto di questa decisione, poich\u00e9 Lucullo non aveva loro concesso di saccheggiare i territori appena attraversati, Amiso compresa, negando cos\u00ec la possibilit\u00e0 di un ricco bottino. Frattanto Mitridate pose un membro della famiglia imperiale, chiamato Fenice, a presiedere il comando di questo contingente avanzato. E quando Lucullo cominci\u00f2 ad avvicinarsi, Fenice diede prima il messaggio con i segnali di fuoco a Mitridate, ma poco dopo si arrese a Lucullo con l'intero suo contingente a disposizione.\nLucullo, passato quindi senza difficolt\u00e0 attraverso le montagne, raggiunse Cabira (nuovo quartier generale di Mitridate), sebbene fosse stato battuto in uno scontro tra cavallerie, da un contingente di Mitridate. Decise allora di tornare tra le montagne. Il suo \"magister equitum\", un certo Pomponio, era stato ferito e preso prigioniero dalle truppe di Mitridate, il quale decise di schierare il suo esercito per diversi giorni nella pianura di fronte a Cabira, forte di 40.000 fanti e 4.000 cavalieri, aspettando di venire a battaglia con Lucullo, ma quest'ultimo non si mosse, costringendo Mitridate a salire egli stesso tra le montagne, per andare a stanarlo.\nLucullo esitava, infatti, a scendere in pianura dato che il nemico era molto superiore per cavalleria, ma trov\u00f2 un cacciatore di nome Artemidoro, che conosceva tutti i percorsi di montagna della zona. Da questi si fece condurre attraverso una discesa tortuosa, sulla \"testa\" di Mitridate, evitando la pianura e la cavalleria nemica, e qui pose il proprio accampamento. Numerosi furono gli scontri preparatori allo scontro campale tra i due eserciti. Frattanto Mitridate cercava in ogni modo di tagliare gli approvvigionamenti a Lucullo. Si racconta infatti che Mitridate aveva inviato la sua cavalleria (sotto il comando di Menemaco e Mirone), la quale venne a contatto con l'avanguardia del convoglio romano, sotto il comando di un certo Adriano, in una gola stretta. La sorte volle che, se soltanto le truppe pontiche avessero atteso i Romani nella vicina pianura, i loro cavalli non sarebbero risultati cos\u00ec inutili in uno spazio tanto ristretto, dove i Romani organizzarono in tutta fretta uno schieramento compatto su una linea, pronti alla battaglia. Essi riuscirono, poi, a respingere l'attacco nemico, uccidendo alcuni cavalieri pontici, altri sospingendoli gi\u00f9 dai vicini precipizi e mettendone altri in fuga. Questi, rientrati in tutta fretta la notte stessa presso gli accampamenti di Mitridate a Cabira, ne annunciarono la grande sconfitta.\nSentito ci\u00f2, Mitridate, poich\u00e9 temeva che Lucullo potesse approfittarne passando al contrattacco, cadde nel panico e decise di fuggire, comunicandolo ai suoi pi\u00f9 fidati consiglieri, i quali senza attendere oltre il segnale convenuto, quando era ancora notte, mandarono i propri bagagli personali fuori dal campo. E quando i soldati appresero i piani di evacuazione del loro re, pieni di terrore, misto a rabbia, demolirono tutto e si precipitarono fuori dall'accampamento, disperdendosi in ogni direzione per la pianura, senza aver ricevuto alcun ordine dai loro comandanti. Quando Mitridate venne a sapere della fuga disordinata dei suoi, tent\u00f2 invano di fermarli e poi si diede alla fuga anch'egli.\nQuando Lucullo venne a sapere di tutti questi fatti, invi\u00f2 gran parte della sua cavalleria all'inseguimento dei fuggitivi. Tito Livio parla addirittura di pi\u00f9 di 60.000 soldati pontici uccisi nel corso di questa battaglia. Si racconta infine che, un gruppo di soldati che aveva catturato lo stesso Mitridate, vedendo un mulo carico d'oro del suo seguito, impegnati a dividersi il bottino, permisero al re del Ponto di fuggire e recarsi a \"Comana\".\nIntanto il re, raggiunta Comana, trov\u00f2 rifugio presso Tigrane II d'Armenia, insieme a 2.000 cavalieri. Sembra per\u00f2 che il re armeno non lo ammise alla sua presenza, pur offrendogli una delle sue residenze imperiali, seppure in regioni paludose. Mitridate, perduto ormai il suo regno, mand\u00f2 il suo eunuco Bacco (o B\u00e0cchide) al palazzo reale, mettendo a morte le sue sorelle, mogli e concubine. Queste, con grande devozione, si uccisero con pugnali, veleni e cappi: tra queste le sorelle Rossana e Statira, due mogli della Ionia, le famiglie di Berenice da Chio e Moim\u00e9 da Mileto. Plutarco racconta che l'unica a salvarsi fu una sorella del re, una certa Nissa, che fu catturata dai Romani e fu la sua salvezza. Quando i comandanti del presidio di Mitridate videro ci\u00f2, si arresero in massa a Lucullo, tranne pochi. Una volta occupata Cabira e la maggior parte delle roccaforti intorno, qui trov\u00f2 grandi tesori e molti prigionieri, tra cui molti Greci.\n71 a.C..\nLucullo marci\u00f2 contro le ultime resistenze nemiche, soggiogando Caldei e Tibareni ed occupando l'Armenia Minore. Contemporaneamente inviava a Tigrane, il cognato, Appio Claudio per chiedere la consegna di Mitridate; ed una flotta lungo la costa del Ponto, dove cattur\u00f2 le citt\u00e0 di \"Amestris\", \"Heraclea\" e altre ancora.\n70 a.C..\nNel corso del 70 a.C. la citt\u00e0 di Sinope (occupata per lo pi\u00f9 da pirati cilici, alleati di Mitridate) continu\u00f2 a resistere con forza al generale romano, mentre i suoi abitanti combatterono anche per mare non senza qualche successo, ma quando furono assediati, bruciarono le navi pi\u00f9 pesanti, si imbarcarono su quelle pi\u00f9 leggere e se ne andarono. Plutarco sostiene che Lucullo, entrato in citt\u00e0, uccise 8.000 Cilici. Occupata la citt\u00e0, quindi, la rese libera e la ripopol\u00f2. Dopo questa impresa, Lucullo si diresse su Amiso, dove era ancora in corso l'assedio della citt\u00e0 da parte del suo legato, Murena. La citt\u00e0 era riuscita a resistere grazie al comandante cittadino, Callimaco. L'arrivo per\u00f2 del proconsole, permise ai Romani di prendere possesso della citt\u00e0, seppure avvolta dalle fiamme date dallo stesso Callimaco. Lucullo riusc\u00ec a restaurare la citt\u00e0, antica colonia di Atene, ed a fornire aiuti ai suoi abitanti, rimandandoli alle loro case, dopo che erano fuggiti via mare nella stessa maniera di Sinope, e li rese anch'essi liberi, come aveva fatto per Sinope.\nContemporaneamente Lucullo entr\u00f2 in rapporti di amicizia ed alleanza con uno dei figli di Mitridate, Macare, il quale era sovrano del Bosforo, e gli aveva inviato una corona d'oro del valore di 1.000 pezzi d'oro.\nPortate a termine le operazioni militari, lasci\u00f2 Sornazio con 6.000 armati a guardia del Ponto, e quindi decise di riorganizzare le province asiatiche ed amministrare la giustizia. Appiano di Alessandria sostiene che, una volta tornato nella provincia d'Asia, riscosse ci\u00f2 che era maturato dalla tassazione imposta da Silla, pari ad un quarto del raccolto; impose quindi una tassa sulla casa ed una sugli schiavi. Fatto ci\u00f2 offr\u00ec un sacrificio agli d\u00e8i, per la conclusione positiva della guerra. Plutarco, racconta che, scoperto che gli abitanti della provincia si trovavano in condizioni assai gravose, addirittura alcuni erano stati ridotti in schiavit\u00f9 dagli esattori fiscali o dagli usurai a cui avevano chiesto dei debiti, decise di porvi rimedio. Le famiglie, in generale, erano state costrette a vendere i loro figli e le figlie, ancora vergini, le citt\u00e0 invece le loro offerte votive, le immagini e statue sacre. Molti uomini poi erano stati costretti ad arrendersi ai loro creditori, servendoli come schiavi, e lavorando per loro in condizioni al limite della sopravvivenza umana. Lucullo per\u00f2 non si perse d'animo, ed al contrario decise di porvi rimedio, liberando la popolazione asiatica da una simile condizione di \"schiavit\u00f9\". Ordin\u00f2 quindi che il tasso di interesse mensile non doveva superare l'1%; dispose che nessun creditore potesse ricevere pi\u00f9 di un quarto del reddito del debitore, e che qualunque creditore avesse stabilito interessi oltre misura fosse privato del tutto. E cos\u00ec, in circa quattro anni di tempo, tutti i crediti furono pagati, e le propriet\u00e0 restituite ai loro proprietari legittimi, senza pi\u00f9 vincoli.\nVi \u00e8 da aggiungere che un tale debito pubblico si era accumulato a causa di quei 20.000 talenti che Silla aveva posto a carico dell'Asia come contributo per la fine della guerra, importo raddoppiato per ottenere i prestiti dagli usurai, i quali lo avevano portato ad un totale di 120.000 talenti grazie agli interessi. Gli usurari per\u00f2, non accettando le condizioni di Lucullo, sollevarono la questione a Roma stessa contro il proconsole romano. Corruppero alcuni tribuni affinch\u00e9 procedessero contro di lui, essendo uomini di grande influenza, che avevano numerosi debitori tra i politici romani. Lucullo, tuttavia, non solo era amato dalla popolazione che aveva beneficato del suo aiuto, ma addirittura le altre province limitrofe chiesero di averlo, anch'esse, come amministratore e loro governatore.\nFrattanto Appio Claudio era stato invitato dal re d'Armenia, Tigrane, ad attenderlo ad Antiochia, dove l'ambasciatore romano pot\u00e9 mettersi in contatto con molti dei principi greco-orientali, stanchi di essere sottoposti al dominio armeno (come Zarbieno di Gordiene), ed a cui fu promesso l'aiuto del proconsole romano Lucullo. L'incontro tra Appio e Tigrane lo descrive bene Plutarco:\nNel mentre Lucullo, amministrava la giustizia ad Efeso, gratificando la sua popolazione con cortei trionfali, festival e concorsi di atleti e gladiatori, tanto che gli Efesiani, in risposta, celebrarono una festa in suo onore che allo stesso dedicarono, nominandola \"Lucullea\". Appio torn\u00f2 da Antiochia, con il responso di Tigrane. Era ormai chiaro che, ancora una volta, la guerra fosse inevitabile. Contemporaneamente Mitridate e Tigrane stabilirono di invadere Cilicia e Licaonia, fino all'Asia, prima che ci fosse una formale dichiarazione di guerra. Appiano a questo punto critica la decisione del re armeno, sostenendo che tale azione doveva essere portata avanti quando il re del Ponto era al culmine del suo potere, non permettendo invece che Mitridate fosse schiacciato e cadesse in rovina dopo tre difficili fasi della guerra, aprendo solo ora le ostilit\u00e0, quando la guerra era oramai gi\u00e0 perduta in partenza.\n69 a.C..\nDopo aver offerto i dovuti sacrifici, si diresse con due legioni e 500 cavalieri contro Tigrane secondo Appiano (si trattava invece di 12.000 fanti e poco meno di 3.000 cavalieri secondo Plutarco), il quale si era rifiutato di consegnargli Mitridate. Sembra che i suoi soldati non fossero troppo disciplinati, e che seguirono Lucullo in modo riluttante, mentre i tribuni della plebe a Roma, sollevavano una protesta contro di lui, accusandolo di cercare una guerra dopo l'altra, per arricchirsi. Lucullo attravers\u00f2 l'Eufrate (probabilmente nei pressi di Melitene) e chiese ad alcuni sovrani del posto di fornirgli gli adeguati approvvigionamenti, se non volevano essere attaccati o essere considerati nemici di Roma al pari del re d'Armenia. Terrorizzati dall'avanzata romana, giunta in Sofene, poi attraverso il Tigri ai confini dell'Armenia, nessuno disse a Tigrane dell'invasione in corso da parte di Lucullo, anche perch\u00e9 sembra che il primo ad annunciarglielo, fu messo a morte. Quando il re armeno fu informato, decise di inviare uno dei suoi pi\u00f9 fidati generali, Mitrobarzane, con 2.000/3.000 cavalieri ed un notevole contingente di fanteria per ostacolarne e rallentarne la marcia, e permettergli cos\u00ec di organizzare le sue forze.\nContemporaneamente pose a difesa della sua capitale, Tigranocerta, un certo Mancheo. La citt\u00e0 era popolata da molti greci che vi erano stati trapiantati, come altri, dalla Cilicia, oltre a barbari che avevano subito la stessa sorte come Adiabeni, Assiri, Gordieni e Cappadoci, le cui citt\u00e0 natali Tigrane aveva demolito, e portato i loro abitanti ad abitare l\u00ec con la forza.\nTigrane, invece, attravers\u00f2 l'intero paese per raccogliere un esercito sufficiente ad affrontare il generale romano. E mentre parte dell'esercito di Lucullo stava allestendo l'accampamento, gli esploratori romani dissero che i nemici stavano sopraggiungendo per attaccarli. Temendo l'attacco nemico invi\u00f2 Sestilio, uno dei suoi legati, alla testa di 1.600 cavalieri ed altrettanti legionari, con l'ordine di fermare il nemico. Segu\u00ec quindi una battaglia, nella quale il generale di Tigrane, Mitrobarzane, cadde combattendo, mentre il resto delle sue forze si diede alla fuga, venendo quasi tutta massacrata. Poco dopo lo stesso Sestilio fu inviato ad assediare Mancheo a Tigranocerta.\nE mentre Sestilio aveva posto sotto assedio la citt\u00e0 e messo in fuga un corpo di Arabi che si voleva unire a Tigrane, quest'ultimo riusc\u00ec a raccogliere ben 250.000 uomini comprendenti (tra Armeni, Gordieni, Medi, Adiabeni, Arabi arrivati da Babilonia, Albani dal mare Caspio, oltre ad Iberi): 150.000 fanti \"pesanti\" (organizzati in coorti o falangi), 50.000/55.000 cavalieri (17.000 dei quali armati con maglie di ferro e lunghe lance), 20.000 tra arcieri e frombolieri oltre ad addetti alla costruzione di ponti, strade, ecc. per altri 35.000 uomini.\nE sebbene Mitridate avesse sconsigliato Tigrane di attaccare per primo Lucullo, ma prenderlo per fame come era accaduto a lui a Cizico, questi non lo segu\u00ec credendo si trattasse di mera invidia, tanto pi\u00f9 che aveva visto che le forze romane erano tanto ridotte rispetto al suo esercito, esclamando:\nAvendo Lucullo visto l'esercito del re avanzare, divise la sua armata in due parti: lasci\u00f2 a Murena il compito di continuare l'assedio di Tigranocerta con 6.000 fanti, mentre egli si diresse contro l'armata nemica, a capo di sole 24 coorti di fanteria \"pesante\" (pari a circa 10.000 armati) e con non pi\u00f9 di 1.000 tra cavalieri, frombolieri ed arcieri. La battaglia che ne segu\u00ec port\u00f2 ad una grande strage dell'armata di Tigrane. Nessuno dei Romani, inizialmente, si ferm\u00f2 a saccheggiare, poich\u00e9 Lucullo lo aveva proibito con minacce di severe punizioni, \u00a0tanto che i soldati si spartivano bracciali e collane lungo la strada mentre continuarono ad uccidere anche ad una distanza di 20 chilometri, fino a notte. Poi poterono iniziare il saccheggio con il permesso di Lucullo. Plutarco aggiunge che 100.000 furono i morti tra gli Armeni, quasi tutti fanti, solo cinque tra i Romani ed un centinaio rimasti feriti. E sembra che lo stesso Tito Livio abbia ammesso che mai prima d'ora i Romani erano risultati vincitori con forze pari a solo un ventesimo dei nemici, elogiando cos\u00ec le grandi doti tattiche di Lucullo, che era riuscito con Mitridate a sconfiggerlo \"temporeggiando\", ed invece con Tigrane a batterlo grazie alla rapidit\u00e0. Due doti apparentemente in antitesi, che Lucullo seppe utilizzare a seconda del nemico affrontato.\nQuando Mitridate seppe della terribile sconfitta patita dalle truppe di Tigrane, corse incontro al sovrano armeno e pianse con lui per la comune disgrazia che li aveva colpiti, lo rincuor\u00f2 affinch\u00e9 assemblassero insieme una nuova armata; Mancheo, intanto, prefer\u00ec disarmare i suoi mercenari greci (che Dione dice essere Cilici), poich\u00e9 temeva lo avrebbero tradito. Questi ultimi, temendo di essere arrestati, si armarono e riuscirono a resistere con grande coraggio ad un attacco delle truppe armene di Mancheo. Poi occupate alcune delle torri cittadine, chiesero aiuto ai Romani che assediavano Tigranocerta, permettendogli di entrare in citt\u00e0 durante la notte. In questo modo la capitale di Tigrane fu occupata e con essa anche l'immensa ricchezza che vi era al suo interno. Plutarco racconta che il tesoro reale ammontava a ben 8.000 talenti e che furono distribuite 800 dracme a ciascun soldato romano, mentre alla numerosa popolazione greca che qui era stata deportata da Tigrane, fu concesso di far ritorno alle citt\u00e0 d'origine, tanto che Lucullo fu riconosciuto da tutti come un benefattore ed un ri-fondatore.\n68 a.C..\nMolti sovrani orientali vennero a fare omaggio a Lucullo dopo la vittoria di Tigranocerta, chiedendogli alleanza ed amicizia, come i re degli Arabi (tra cui un certo Alcaudonio) o della Sofene, o Antioco I di Commagene, oppure gli abitanti della stessa Gordiene, che erano stati privati del loro sovrano, Zarbieno, denunciato e fatto uccidere da Tigrane, poich\u00e9 aveva stipulato un trattato segreto di alleanza, l'inverno precedente, con il legato di Lucullo, Appio. Plutarco racconta anche che, nel palazzo di Zarbieno furono trovati non solo oro ed argento, ma anche 3.000.000 stai di grano, che servirono a sfamare l'armata romana, tanto che il proconsole ordin\u00f2 una cerimonia funebre in suo onore e la costruzione di un monumento a lui dedicato.\nAgli inizi di questo nuovo anno Tigrane II e Mitridate VI attraversarono l'Armenia raccogliendo una nuova armata, ed il comando generale fu affidato proprio all'ex-re del Ponto, proprio perch\u00e9 Tigrane pensava che i disastri precedenti gli avevano sufficientemente insegnato ad essere prudente. Mandarono, inoltre, dei messaggeri al re dei Parti, per sollecitarne un concreto aiuto (paventando anche future campagne dei Romani contro gli stessi, in caso di successo contro Armeni e Pontici), ma Lucullo a sua volta aveva provveduto ad inviarne dei suoi (tra cui un certo Secilio Sestilio, incaricato di studiarne anche la potenza militare), chiedendo un'alleanza con Roma o almeno di rimanere neutrale. Fraate III prefer\u00ec stringere con entrambi accordi segreti, decidendo poi di non aiutare nessuno di loro, sperando che nessuno si rinforzasse troppo. Secondo quanto racconta Plutarco, Lucullo si accorse del doppio gioco di Fraate (che sembra avesse promesso la sua alleanza a Tigrane, in cambio della cessione della Mesopotamia), e decise di marciare contro lo stesso, lasciando perdere per il momento Mitridate e Tigrane. Egli cercava fama e gloria in questa sua nuova impresa, che lo vedeva cos\u00ec impegnato contro tre importanti regni orientali contemporaneamente: Ponto, Armenia e Partia.\nDecise, pertanto, di chiedere ai suoi \"legati\" lasciati nel Ponto, come Sornazio, di portargli altre turppe di rinforzo per la nuova campagna militare verso est, oltre la Gordiene. Ma questi ufficiali, che avevano gi\u00e0 dovuto amministrare soldati indisciplinati e disobbedienti, ora si trovavano a dover gestire truppe fuori controllo, non essendo in grado di condurli da Lucullo, n\u00e9 con la forza, n\u00e9 persuadendoli. Essi erano addirittura decisi ad abbandonare il Ponto, lasciandolo per\u00f2 senza difese. Quando queste notizie giunsero all'armata di Lucullo in Gordiene, generarono, da un lato grande sconforto ed invidia nei confronti di chi svolgeva il servizio militare nell'ozio, e dall'altro un forte senso di ribellione, tanto da volerli imitare, reclamando il giusto riposo per i successi appena conseguiti e per il costante pericolo a cui erano stati sottoposti ormai da anni. Queste notizie giunsero anche alle orecchie di Lucullo, il quale, onde evitare possibili situazioni di ammutinamento, prefer\u00ec rinunciare alla campagna partica, tornando a concentrarsi sul nemico armeno.\nIntanto Mitridate aveva prodotto e raccolto nuove armi in ogni citt\u00e0, mentre i soldati questa volta erano reclutati tra le sole truppe armene secondo Appiano di Alessandria. Tra queste il re del Ponto selezion\u00f2 i pi\u00f9 coraggiosi in numero di 70.000 fanti e 35.000 cavalieri, congedando tutti gli altri. Divise quindi l'esercito cos\u00ec formato, in manipoli e coorti in modo molto similare a ci\u00f2 che accadeva nel sistema romano, e li affid\u00f2 ad esperti ufficiali pontici per essere addestrati.\nPlutarco racconta che si era in piena estate e che il proconsole romano pass\u00f2 il Tauro (da identificarsi con l'altopiano armeno), e si diresse contro gli Armeni (passando ad ovest del lago di Van); e seppure attaccato in due o tre circostanze mentre era in marcia, riusc\u00ec ad avanzare in territori tanto freddi e scarsamente coltivati, a saccheggiare alcuni loro villaggi, raccogliendo grano per approvvigionare le sue truppe. Appiano aggiunge che Lucullo in una circostanza, si era accampato su una collina. E Tigrane con la cavalleria, attacc\u00f2 parte dell'esercito romano che si riforniva di grano ed alimenti, ma fu battuto; per questi motivi quella parte dei Romani che era andato alla ricerca di cibo ed altre necessit\u00e0, si trov\u00f2 a poter vagare pi\u00f9 liberamente, fino ad accamparsi nei pressi dello stesso esercito di Mitridate. Allora Lucullo offr\u00ec di dare battaglia, schierando l'esercito ma senza risultato. Decise cos\u00ec di marciare in direzione dell'altra capitale di Tigrane, Artaxata, dove si trovavano mogli e figli del re armeno.\nTigrane non poteva permettersi di lasciare che anche la sua seconda capitale venisse occupata da Lucullo, senza provare neppure a difenderla, e cos\u00ec si accamp\u00f2 di fronte all'armata romana, sulla riva opposta del fiume \"Arsania\", a protezione della citt\u00e0, da l\u00ec non molto distante. Fu Lucullo, secondo la versione di Plutarco, a dar battaglia attraversando il fiume con 12 coorti, mentre le restanti rimanevano a protezione dei fianchi. Contro di loro fu lanciata la cavalleria armena, composta da arcieri a cavallo della Mardia e da lancieri iberici. Tuttavia, questi cavalieri non brillarono nella loro azione, e cedettero all'avanzante fanteria romana, dandosi alla fuga inseguiti dalla cavalleria romana. Ancora una volta la vittoria arrise ai Romani, i quali fecero grande strage dei nemici fino a tutta la notte, tanto da essere spossati, non solo per le continue uccisioni del nemico, ma anche del gran numero di prigionieri e bottino raccolto. Livio dice che, se nella prima battaglia contro Tigrane furono uccisi pi\u00f9 nemici armeni, in questa seconda furono per\u00f2 uccisi, fatti prigionieri e resi schiavi un numero maggiore di pi\u00f9 alti dignitari.\nLucullo incoraggiato da questa vittoria, era deciso ad avanzare ulteriormente verso l'interno e sottomettere l'intero regno armeno. Ma, contrariamente a quanto ci si poteva attendere, il clima di quel paese nel periodo dell'equinozio d'autunno, era gi\u00e0 molto rigido, tanto che alcuni territori risultavano gi\u00e0 interamente coperti di neve, e anche quando il cielo era limpido si vedevano i campi cosparsi di brina e ghiaccio ovunque. Ci\u00f2 generava un grande disagio non solo nelle truppe per il freddo pungente, ma anche ai cavalli che avevano difficolt\u00e0 ad abbeverarsi e nell'attraversare i fiumi ghiacciati. Vi \u00e8 da aggiungere che gran parte di quei territori erano ricoperti da fitte foreste, con gole strette, e zone paludose, tanto che i legionari romani si trovavano costantemente a disagio per essere quasi sempre o bagnati o coperti di neve, durante tutta la loro marcia, trascorrendo anche le notti in luoghi estremamente umidi. Di conseguenza, cominciarono a lamentarsi delle continue difficolt\u00e0 che incontravano giornalmente, prima inviando al proconsole delegazioni affinch\u00e9 desistesse da questa nuova impresa militare in un periodo tanto freddo, poi, non ricevendo adeguate risposte, tenendo tumultuose assemblee, fino a ribellarsi apertamente agli ordini del loro comandante.\nLucullo fu cos\u00ec costretto a tornare indietro, sebbene avesse tentato in ogni modo di convincere le sue truppe, anche raccontando loro che si trattava della Cartagine d'Armenia, proprio perch\u00e9 a suo tempo era stata fondata grazie ai consigli dell'eterno rivale di Roma, Annibale. E cos\u00ec torn\u00f2 ad attraversare il \"Taurus\" e, questa volta, discese nel paese chiamato Migdonia, il cui territorio \u00e8 fertile e soleggiato, e contiene un grande e popolosa citt\u00e0 chiamata \"Nisibis\" (strappata dagli Armeni ai Parti). Il sovrano che regnava su quella citt\u00e0 si chiamava Gouras, ed era fratello di Tigrane II, mentre il comandante delle sue truppe si chiamava Callimaco, un uomo che a suo tempo aveva dato dei grossi problemi a Lucullo, durante l'assedio di Amiso. Cos\u00ec la citt\u00e0 fu presa d'assalto poco dopo, ed occupata. Gouras si consegn\u00f2 spontaneamente a Lucullo, e da quest'ultimo fu perdonato; mentre Callimaco, che aveva promesso di rivelare i nascondigli del grande tesoro cittadino, fu punito e messo in catene, anche perch\u00e9, qualche anno prima, si era reso responsabile dell'incendio e della distruzione della citt\u00e0 di Amiso.\nLa fortuna ed il consenso di Lucullo presso le sue truppe ormai vacillavano da troppo tempo, tanto che certe lamentele sulle recenti campagne militari condotte in Oriente, senza un preventivo appoggio del Senato, giunsero anche a Roma, dove fu deciso di sostituire il proconsole romano nel comando della sua provincia, e di mandare in congedo buona parte dei suoi soldati. Lucullo si trovava cos\u00ec ad essere esonerato, per aver scontentato non solo le sue truppe, ma anche per essersi inimicato la potente fazione di usurai e pubblicani d'Asia.\nTigrane provvedette a ritirarsi all'interno del proprio regno, riconquistandone alcune parti in precedenza perdute ed assediando il \"legato\" romano, Lucio Fannio (in precedenza alleato di Mitridate, poi tornato dalla parte romana); mentre Mitridate si affrett\u00f2 a tornare a quel poco di territori che gli erano rimasti (anch'egli riconquistando parte del Ponto e dell'Armenia Minore), portando con s\u00e9 4.000 dei suoi armati ed altri ricevuti da Tigrane. Lucullo lentamente lo segu\u00ec, ma fu costretto a tornare indietro per mancanza di approvvigionamenti.\nPoi fu Mitridate a contrattaccare i Romani, riuscendo anche ad ucciderne molti, piombando su di loro all'improvviso o in battaglia:\n67 a.C..\nEd infine giunse l'inverno, che interruppe ogni operazione militare da entrambe le parti. Trascorso l'inverno, Mitridate torn\u00f2 a scontrarsi con Triario, andando ad accamparsi presso Gaziura di fronte al legato romano. Mitridate cercava di attirare il legato romano in battaglia, sperando di batterlo, prima che giungesse Lucullo, riconquistando cos\u00ec le rimanenti parti dei suoi vecchi domini. Alla fine Tirario cadde nella sua trappola e fu sconfitto pesantemente nei pressi di \"Zela\". E fu solo grazie al gesto eroico di un centurione romano, il quale sacrificando la sua stessa vita, si gett\u00f2 contro il re e gli procur\u00f2 una ferita alla coscia con un colpo di spada, che, nella confusione generata tra i Pontici, molti Romani riuscirono a trovare scampo e si salvarono da un massacro annunciato.\nOttenute queste due vittorie, Mitridate si ritir\u00f2 nel paese che i Romani chiamavano piccola Armenia (sulle alture nei pressi Talauro), distruggendo tutto ci\u00f2 che non era in grado di trasportare, in modo da evitare di essere raggiunto da Lucullo nella sua marcia. Cassio Dione aggiunge che l'altro Mitridate I di Media Atropatene, genero di Tigrane, piomb\u00f2 anch'egli sui Romani e ne fece una grande strage. Ancora Appiano racconta che un romano di rango senatoriale, di nome Attidio, che seguiva Mitridate da tempo ed aveva goduto della sua amicizia e protezione, ord\u00ec una congiura contro il re del Ponto. Scoperto, fu condannato a morte, senza per\u00f2 essere torturato, per rispetto al suo rango di senatore della Repubblica romana. Gli altri cospiratori, furono invece sottoposti a terribili torture, mentre i liberti, seppure fossero stati al corrente del piano di Attidio, furono lasciati liberi, poich\u00e9 giudicati non responsabili e obbligati ad obbedire al loro patrono.\nSecondo quando ci racconta Appiano, mentre Lucullo era ormai accampato non molto distante da Mitridate, il proconsole d'Asia gli invi\u00f2 alcuni messaggeri per informarlo che, poich\u00e9 lo stesso aveva prolungato inutilmente la guerra, Roma lo esautorava dal comando e dava l'ordine perentorio ai suoi soldati di dissociarsi ed abbandonarlo; mentre tutti coloro che non avessero obbedito alle disposizioni del Senato, sarebbero stati privati delle loro propriet\u00e0. Quando questa informazione raggiunse l'esercito, le legioni furono tutte sciolte, e solo pochi rimasero con Lucullo, poich\u00e9 erano molto poveri e non avevano paura di perdere il \"nulla\". Nella versione di Livio, Plutarco e Cassio Dione fu invece a causa di una nuova sedizione tra i soldati, che Lucullo non pot\u00e9 continuare a combattere contro Mitridate e Tigrane, poich\u00e9 abbandonato dalle proprie truppe.\nVenuto a conoscenza di questi fatti, Mitridate decise di invadere nuovamente la Cappadocia, riuscendo a conquistare quasi tutti i suoi vecchi domini. Procedette quindi a fortificare il suo regno e danneggi\u00f2 la vicina Cappadocia, mentre i Romani non fecero nulla, o perch\u00e9 erano impegnati contro i pirati del Mediterraneo, o perch\u00e9 n\u00e9 Acilio, n\u00e9 Lucullo (ormai esautorato dal comando), n\u00e9 Marcio (nuovo governatore di Cilicia), intrapresero alcuna azione contro di lui.\nCampagne di Pompeo.\nMentre Lucullo era ancora impegnato con Mitridate e Tigrane II, Gneo Pompeo Magno riusciva a ripulire l'intero bacino del Mediterraneo dai pirati, strappando loro l'isola di Creta, le coste della Licia, della Panfilia e della Cilicia, dimostrando straordinaria disciplina ed abilit\u00e0 organizzativa (nel 67 a.C.). La \"Cilicia\" vera e propria (\"Trachea\" e \"Pedias\"), che era stata covo di pirati per oltre quarant'anni, fu cos\u00ec definitivamente sottomessa. In seguito a questi eventi la citt\u00e0 di Tarso divenne la capitale dell'intera provincia romana. Furono poi fondate ben 39 nuove citt\u00e0. La rapidit\u00e0 della campagna indic\u00f2 che Pompeo aveva avuto talento, come generale, anche in mare, con forti capacit\u00e0 logistiche.\n66 a.C..\nPompeo fu allora incaricato di condurre una nuova guerra contro Mitridate VI re del Ponto, in Oriente (nel 66 a.C.), grazie alla lex Manilia, proposta dal tribuno della plebe Gaio Manilio, ed appoggiata politicamente da Cesare e Cicerone. Questo comando gli affidava essenzialmente la conquista e la riorganizzazione dell'intero Mediterraneo orientale, avendo il potere - illimitato e mai prima d'allora conferito ad alcuno - di proclamare quali fossero i popoli clienti e quali quelli nemici ed attribuendogli tutte le forze militari al di l\u00e0 dei confini dell'Italia romana. Fu il secondo comando sostenuto da Cesare a favore di Pompeo. Plutarco racconta anche che, una volta assunto il comando delle operazioni in Oriente, Pompeo per prima cosa invi\u00f2 a Mitridate un certo Metrofane, con il compito di presentare al re del Ponto favorevoli proposte, ma rimase inascoltato; sembra infatti che Mitridate contava di farsi alleato il re dei Parti, Fraate III, che per\u00f2 si era gi\u00e0 accordato con Pompeo alle medesime condizioni ed era stato consigliato dal proconsole romano di assalire l'Armenia di Tigrane (Gordiene).\nPompeo, avendo capito che era necessario continuare la guerra contro Mitridate, comp\u00ec i necessari preparativi, richiamando in servizio la legione \"Valeriana\". Giunto in Galazia, proveniente dal sud dopo aver attraversato le \"porte della Cilicia\", incontr\u00f2 Lucullo sulla via del ritorno in un villaggio di questa regione (a Danala presso il popolo dei Trocmi). L'incontro tra i due generali, malgrado le apparenze, fu carico di tensione, come ci raccontano Plutarco e Cassio Dione Cocceiano:\nIn seguito a questi eventi, Appiano di Alessandria racconta che Pompeo ricevette il titolo di \"Magno\", in vista della guerra mitridatica. Raccolto quindi il suo esercito, marci\u00f2 nei territori ancora appartenenti a Mitridate. Dione aggiunge che Mitridate, poich\u00e9 inizialmente disponeva di un numero di armati inferiore a quello di Pompeo, si diede al saccheggio, obbligando Pompeo a corrergli dietro, oltre a cercare in ogni modo di bloccargli i rifornimenti. Poi Pompeo si convinse a marciare verso l'Armenia che era rimasta priva di difese, sperando di conquistarla. Fu allora che Mitridate, decise di anticipare il proconsole romano, appostandosi su una collina, fornita di ottime difese naturali, stando ad aspettare l'armata romana, sperando di logorarla attraverso i difficili approvvigionamenti. Pompeo per\u00f2 non era in grado di attaccare Mitridate su quell'altura. Prefer\u00ec accamparsi in altro luogo, dove, grazie al terreno accidentato, sarebbe stato meno esposto agli attacchi dei cavalieri e degli arcieri nemici. Ma una notte, postosi in agguato in un luogo favorevole, organizz\u00f2 un'improvvisa sortita nell'accampamento nemico. Molte delle truppe mitridatiche, che non se l'aspettavano, fuggite all'esterno dell'accampamento, furono uccise dalle armate romane, appostate nelle vicinanze e pronte ad intervenire. Incoraggiato da questa prima vittoria, il proconsole romano invi\u00f2 alcuni dei suoi uomini alla ricerca di nuovi approvvigionamenti.\nMitridate, che disponeva ancora di un esercito di 30.000 fanti e 2.000/3.000 cavalieri, si era posizionato lungo la frontiera del suo regno e poich\u00e9 Lucullo aveva poco prima devastato quella regione, vi erano poche risorse di approvvigionamento tanto da costringere molti dei suoi armati a disertare. Questi ultimi furono dallo stesso re catturati, crocifissi, strappati gli occhi o bruciati vivi. E se da un lato la paura della punizione diminu\u00ec il numero dei disertori, la scarsit\u00e0 di risorse indebol\u00ec le forze delle armate mitridatiche. Il re, essendo ormai a corto di provviste, prefer\u00ec ritirarsi permettendo a Pompeo di seguirlo, seppure lasciandolo entrare nei suoi territori, e sperando cos\u00ec che anche lo stesso generale romano potesse trovarsi nelle sue stesse condizioni a causa della scarsit\u00e0 dei rifornimenti. Ma Pompeo aveva organizzato in modo adeguato i suoi approvvigionamenti, avendo conquistato poco prima la regione armena dell'Anaitide. \nMitridate invi\u00f2, quindi, alcuni ambasciatori a Pompeo per chiedere a quali condizioni egli avrebbe potuto ottenere la pace. Pompeo rispose: \"Offrendo tutti i nostri disertori e arrendendosi senza condizioni\". Quando il re del Ponto lo venne a sapere, vista la grande costernazione dei disertori ed il timore delle altre truppe pontiche di rimanere da sole a combattere contro Pompeo, giur\u00f2 che a causa della cupidigia dei Romani non avrebbe mai fatto la pace con loro. Subito dopo Pompeo, inviata una forza di cavalleria a molestare gli avamposti del re, ordin\u00f2 di provocare il nemico e poi di ritirarsi, da sembrare di essere stati sconfitti ed in fuga. Questo fu il risultato dei nuovi scontri tra la cavalleria di Pompeo e le forze di Mitridate.\nPompeo cos\u00ec pot\u00e9 continuare la sua marcia passando attraverso i confini orientali del regno di Mitridate, stabilendovi una serie di nuove postazioni fortificate (ad intervalli regolari di 25\u00a0km gli uni dagli altri). Disegn\u00f2 quindi una linea di circonvallazione che gli permettesse di approvvigionarsi senza grosse difficolt\u00e0 e contemporaneamente cingesse d'assedio le truppe del re rel Ponto, posizionate presso Dasteira (localit\u00e0 non molto distante dal villaggio attuale di P\u00fcrk).\nFrattanto il re sembrava paralizzato dalla pronta reazione del proconsole romano da ormai 45 giorni, e non oppose alcuna resistenza ai lavori messi in atto dalle truppe romane. Avendo, inoltre, scarsi approvvigionamenti fu costretto a macellare i suoi animali da soma, risparmiando solo i cavalli. E quando si accorse di avere solo 50 giorni di autonomia, decise di scappare una notte, nel silenzio pi\u00f9 profondo, per strade in cattive condizioni, diretto verso l'Armenia di Tigrane.\nPompeo accortosi della sua fuga, riusc\u00ec a raggiungerlo con grande difficolt\u00e0 e ad assalire la sua retroguardia attorno a mezzanotte.\nE mentre i consiglieri del re si preparavano alla battaglia, Mitridate, che al contrario non voleva combattere, si limit\u00f2 a respingere gli assalitori e poi si ritir\u00f2 nei boschi vicini, la sera stessa. Il giorno seguente, occupata una posizione protetta da rocce, alla quale si accedeva da una sola strada, Mitridate vi pose un'avanguardia di 4 coorti di armati, mentre i Romani posero una loro forza militare di guardia, per evitare che il re potesse fuggire ancora una volta.\nCon il nuovo giorno, i comandanti cominciarono a schierare i loro armati, mentre le avanguardie iniziarono le prime scaramucce lungo la gola. Appiano di Alessandria racconta che un gruppo di cavalieri pontici, per dar manforte alla loro avanguardia, abbandonati i cavalli nell'accampamento, si precipitarono in loro soccorso a piedi. Ma un numero maggiore di cavalleria romana nel frattempo si era gettata sul nemico, costringendo quei cavalieri che avevano abbandonato i loro cavalli al campo, a farvi ritorno per prenderli e contrastare i Romani che avanzavano. E quando i cavalieri appiedati stavano tornando di corsa al campo, con alte grida, gli occupanti dell'accampamento, spaventati nel vedere i propri commilitoni impegnati in un'azione che a loro appariva una fuga, temendo in una disfatta della loro avanguardia, gettarono le loro armi e scapparono senza attendere il rientro dei cavalieri. E poich\u00e9 l'accampamento aveva una sola via d'uscita, molti nella confusione caddero nei precipizi circostanti. Cos\u00ec a causa della temerariet\u00e0 di pochi, che senza ordini avevano cercato di aiutare la propria avanguardia, l'esercito di Mitridate sub\u00ec una nuova sconfitta, considerando che fu facile alle truppe di Pompeo uccidere e catturare uomini armati, ma chiusi in una gola rocciosa (che il Leach individua nella \"Gola di Belgazi\"). Ne furono uccisi ben 10.000, mentre il campo fu preso e saccheggiato.\nAncora una volta Mitridate fu costretto alla fuga, prima provando ad essere ricevuto dal genero Tigrane attraversando territori impervi e rocciosi con poche truppe ad assisterlo.\nSi trattava di un limitato gruppo di cavalieri mercenari e di circa 3.000 fanti, i quali lo accompagnarono fino alla fortezza di \"Simorex\", dove il re vi aveva depositato un'ingente somma di denaro. Qui distribu\u00ec a tutti un ricco premio pari ad un anno di paga. Prese poi i restanti 6.000 talenti e si affrett\u00f2 a marciare verso le sorgenti del fiume Eufrate, con l'intenzione di raggiungere la Colchide. Dopo quattro giorni attravers\u00f2 l'Eufrate, tre giorni dopo entr\u00f2 nella Chotene (Armenia), dove i suoi abitanti, insieme agli Iberi tentarono di fermarlo con dardi e fionde, per impedirgli di entrare, ma lui riusc\u00ec ad avanzare fino al fiume \"Apsarus\".\nMitridate decise quindi di ritirarsi per andare a svernare a \"Dioscurias\" nella Colchide, citt\u00e0 nella quale, secondo i Colchi, si conservava il ricordo del soggiorno dei Dioscuri, Castore e Polluce, durante la spedizione degli Argonauti. Il re del Ponto pensava di passare lungo la costa pontica, passare in Scizia, fino al Mar d'Azov (Meotide) e poi al regno del Bosforo. Qui egli aveva intenzione di sottrarre il regno al figlio traditore, Macare (ora alleatosi ai Romani), per poi tornare ad attaccare i Romani, questa volta dall'Europa, mentre il grosso delle armate era ancora concentrato in Asia Minore, e tra di loro c'era il canale del Bosforo. Si racconta che attravers\u00f2 il paese degli \"Heniochi\", dove fu accolto in amicizia. Al contrario i Greci delle colonie lungo la costa del Ponto Eusino che gli si opposero, furono dallo stesso messi in fuga. Alla fine Mitridate raggiunse paese di Azov, dove abitavano numerosi principi, i quali lo ricevettero tutti in amicizia, scortandolo e scambiandosi dei doni con il re del Ponto, poich\u00e9 ne conoscevano le gesta, il regno ed il potere. Una volta stabilite sufficienti alleanze con i popoli locali (diede infatti le sue figlie al pi\u00f9 potente di questi principi), Mitirdate contemplava un piano strategico assai ardito, nel quale egli aveva previsto di marciare attraverso la Tracia, la Macedonia, la Pannonia, e poi attraverso le Alpi giungere in Italia.\nQuando suo figlio Macare, appreso che il padre non era molto distante dal suo regno, avendo attraversato territori selvaggi in un tempo cos\u00ec breve, e le stesse \"porte scitiche\", mai prima d'ora attraversate da alcuno, invi\u00f2 alcuni ambasciatori cercando di difendersi per il comportamento negativo avuto in precedenza con il padre, a causa dell'alleanza ottenuta con i Romani di Lucullo. Avendo poi inteso che la collera del padre non si placava, prefer\u00ec fuggire verso il Chersoneso pontico, bruciando le navi per evitare che il padre potesse inseguirlo. Quando quest'ultimo riusc\u00ec a procurarsene di nuove, le invi\u00f2 dietro al figlio e riusc\u00ec a farlo uccidere. Mitridate, poi, mise a morte tutti quegli amici che aveva lasciato in posizioni di potere nel Ponto e che lo avevano tradito, ma al contrario lasci\u00f2 liberi tutti gli amici del figlio, poich\u00e9 si erano comportati in quel modo per il rapporto di amicizia che avevano avuto con Macare.\nA questo punto la cronologia non coincide in Appiano e Cassio Dione. Il primo sembra riferire una serie di eventi in modo alquanto caotico, il secondo, invece, cita i consolati (e di conseguenza gli anni), e sembra seguire uno schema dettagliato, certamente pi\u00f9 usufruibile ai fini della compilazione di una cronologia degli eventi in regioni tanto vaste.\nSeguendo, quindi, la cronologia di Cassio Dione, sappiamo che Pompeo marci\u00f2 contro l'Armenia, deciso a portare la guerra contro Tigrane II che aveva prestato aiuto a Mitridate. Era ormai prossimo alla residenza reale di \"Artaxata\", ma il re armeno non aveva nessuna intenzione di continuare le ostilit\u00e0.\nAppiano di Alessandria racconta che Tigrane aveva avuto tre figli dalla figlia di Mitridate, due dei quali aveva ucciso egli stesso: uno in battaglia e l'altro durante una battuta di caccia, poich\u00e9 aveva trascurato di aiutare il padre dopo che era caduto, ma al contrario, mentre il padre giaceva a terra, aveva posto il diadema regale paterno sul suo capo. Il terzo figlio, invece, il cui nome era Tigrane, poich\u00e9 si era preoccupato per la caduta del padre durante la caccia, aveva ricevuto in dono una corona. Poco dopo per\u00f2, anche quest'ultimo era stato abbandonato dal padre, sconfitto in battaglia e costretto a fuggire presso il re dei Parti, Fraate III, succeduto da poco al padre Sanatruce. Cassio Dione aggiunge altri particolari interessanti della vicenda, secondo la quale, Tigrane-figlio, prendendo alcuni dei maggiorenti che non approvavano l'operato di governo del padre, si rifugi\u00f2 presso il re dei Parti, Fraate III. E poich\u00e9 quest'ultimo, avendo concluso con Pompeo un accordo di non-belligeranza, non sapeva come comportarsi, il giovane Tigrane gli consigli\u00f2 di invadere l'Armenia del padre. I due raggiunsero \"Artaxata\", soggiogando l'intero paese per il quale erano passati e posero d'assedio alla citt\u00e0. Il vecchio Tigrane ebbe paura e scapp\u00f2 sui monti. E poich\u00e9 tutto lasciava supporre che l'assedio sarebbe andato per le lunghe, Fraate lasci\u00f2 al giovane Tigrane una parte delle truppe e se ne torn\u00f2 nel suo regno. Allora il vecchio Tigrane torn\u00f2 sui suoi passi e si rivolt\u00f2 contro il figlio, che era rimasto da solo, e lo vinse. Il giovane avrebbe voluto rifugiarsi presso il nonno Mitridate, ma il fatto anche questi fosse in fuga, lo costrinse ad arrendersi ai Romani stessi.\nSi racconta infatti che, quando Pompeo si avvicin\u00f2, il giovane Tigrane, dopo aver comunicato le sue intenzioni a Fraate, ricevendone la sua approvazione (desideroso di ottenere un'alleanza con il generale romano), si rifugi\u00f2 presso Pompeo come supplice (incontrandolo lungo l'alto Arasse), sebbene fosse nipote di Mitridate, poich\u00e9 la reputazione del proconsole romano presso i barbari era grande, per giustizia e magnanimit\u00e0. Dione aggiunge che Pompeo lo prese come guida e marci\u00f2 contro l'Armenia ed il vecchio Tigrane, il quale, fiducioso anch'egli che avrebbe ottenuto il perdono da Pompeo, decise di arrendersi e denunci\u00f2 il comportamento del figlio traditore. L'incontro avvenne tra i tribuni ed i prefetti del generale romano lungo strada (secondo Plutarco, presso l'accampamento romano), come un atto di cortesia, ma coloro che accompagnavano Tigrane, spaventati, fuggirono abbandonando il loro re, il quale giunto dinnanzi a Pompeo si prostr\u00f2 ai suoi piedi. Alcuni riferiscono che Pompeo lo fece rialzare dai littori. Nella versione di Dione si racconta invece che:\nTigrane figlio, che invece sedeva all'altro fianco di Pompeo, n\u00e9 si alz\u00f2 in piedi alla vista del padre, n\u00e9 lo salut\u00f2, irritando non poco il generale romano. Il giorno seguente dopo averli ascoltati, Pompeo perdon\u00f2 a Tigrane padre ci\u00f2 che aveva fatto contro Roma, e lo riconcili\u00f2 con il figlio. Quest'ultimo lo pose a capo della Sofene (dov'era conservato il tesoro) e della Gordiene; al padre lasci\u00f2 la sola Armenia (che aveva ereditato, a sua volta, da suo padre), con la promessa che alla sua morte avrebbe lasciato tutto in eredit\u00e0 al figlio. Chiese che Tigrane abbandonasse tutti i territori che aveva conquistato durante la guerra: si trattava di parte della Cappadocia, della Siria dall'Eufrate al mare, della Fenicia, facendosi consegnare personalmente una parte della Cilicia, che aveva sottratto in precedenza al re seleucide Antioco XII.\nAlla fine le condizioni della resa prevedevano il pagamento di un tributo a Roma: 6.000 talenti per Pompeo, 50 dracme per ciascun legionario romano, 1.000 per ogni centurione e 10.000 per ciascun \"tribunus militum\".\nMa poich\u00e9 il figlio, desiderando di venire in possesso di tutto il tesoro cerc\u00f2 di appropriarsene, e sembra anche abbia attentato ancora una volta alla vita del padre, Pompeo lo fece arrestare, lo invi\u00f2 a Roma per il suo trionfo ed in seguito lo fece uccidere. Plutarco aggiunge che il re dei Parti, Fraate, chiese inutilmente a Pompeo la libert\u00e0 del genero, Tigrane minore, ma il proconsole romano non la concesse. Al contrario, fu trovato un accordo tra la Repubblica ed il regno dei Parti, secondo il quale, il fiume Eufrate avrebbe costituito, d'ora in poi, il confine tra i due stati.\nPompeo decise, quindi, di fondare una citt\u00e0, chiamata \"Nicopoli del Ponto\", nel luogo dove aveva sconfitto in battaglia Mitridate e posizionata nell'Armenia Minore. Qui egli invi\u00f2 ad abitarla quei soldati che erano ancora feriti o in et\u00e0 avanzata (veterani). Ad Ariobarzane diede indietro, ancora una volta, la Cappadocia, aggiungendo ora la Sofene e la Gordiene, oltre alla citt\u00e0 di Ierapoli Castabala ed altre della Cilicia. Poco dopo Ariobarzane affid\u00f2 il suo regno al figlio, quando era ancora in vita. E prima che terminasse l'anno, Pompeo pass\u00f2 attraverso i monti del Tauro e condusse una guerra sia contro Antioco I di Commagene, costringendolo a chiedere la pace, sia contro Dario di Media, che mise in fuga, perch\u00e9 aveva prestato aiuto ad Antioco o a Tigrane prima di lui.\nDivise, quindi, l'esercito in tre parti e svern\u00f2 nella regione dell'Anaitide, presso il fiume \"Cyrus\". Trigrane padre, infine, fu ascritto tra gli \"alleati ed amici del popolo romano\".\nInverno del 66-65 a.C..\nGneo Pompeo era ormai deciso ad inseguire Mitridate attraverso la Colchide, non pensando che il sovrano sarebbe andato in giro liberamente per il Ponto o per il mare d'Azov, o che avesse intenzione di intraprendere qualcosa di grande, costretto com'era a fuggire. Il comandante romano avanz\u00f2, quindi, fino ai piedi del Caucaso. Si racconta che in molti dei ruscelli presenti lungo questa catena montuosa, ce ne fossero alcuni ricchi di polvere d'oro, che gli abitanti raccoglievano attraverso le pelli di pecora, messe a bagno in modo da setacciare le particelle anche pi\u00f9 sottili della polvere aurea. Forse il vello d'oro del mitologico re Eete era di questo genere.\nTutte le vicine trib\u00f9 indigene accompagnarono Pompeo in questa spedizione esplorativa. Solo Orose, re degli Albani (amico di Tigrane-figlio e timoroso della potenza dei Romani) e Artoce, re degli Iberi, misero in campo ben 70.000 armati per fronteggiarlo in tre differenti agguati, uno dei quali presso il fiume \"Cyrus\", che si getta poi nel mar Caspio attraverso dodici bocche navigabili, ricevendo acqua da numerosi e grandi affluenti, il pi\u00f9 grande dei quali \u00e8 l'Arasse. Orose voleva colpire i Romani durante la festa dei Saturnali, mentre erano ancora divisi in tre differenti armate. Decise di attaccare per primo Quinto Cecilio Metello Celere, che teneva prigioniero il giovane Tigrane, poi Pompeo e l'altro legato, Lucio Flacco. Credeva che assaliti contemporaneamente, non avrebbero potuto aiutarsi vicendevolmente. Ma gli and\u00f2 male ovunque.\nE cos\u00ec Pompeo, dopo aver vinto l'esercito che gli era stato inviato contro, si rivolse contro lo stesso Orose, ma non riusc\u00ec a catturarlo, poich\u00e9 era fuggito dopo aver subito la sconfitta da parte del suo \"legatus\", Flacco. Riusc\u00ec, invece, ad assalire gli Albani rimasti, mentre passavano il fiume \"Cyrus\" e ne uccise molti. Per questi motivi chiesero ed ottennero una tregua dal generale romano. Pompeo era consapevole dei rischi dell'inverno, nel caso avesse deciso di invadere il loro paese. Per questo motivo rimand\u00f2 volentieri la guerra.\nTra gli ostaggi e i prigionieri furono trovati anche numerose donne, che sembra avessero subito delle ferite, tanto quanto gli uomini. Appiano di Alessandria sostiene che poteva trattarsi delle Amazzoni, se non altro poich\u00e9 il loro paese d'origine non era molto distante da dove si era svolta la battaglia.\n65 a.C..\nNel consolato di Lucio Aurelio Cotta e Lucio Manlio Torquato, Pompeo, dopo aver lasciato il legato Lucio Afranio a guardia del regno d'Armenia, era deciso a continuare la sua marcia alla ricerca di Mitridate. Dovendo attraversare la catena del Caucaso, sapeva che si sarebbe nuovamente scontrato con le popolazioni di questa regione montuosa: gli Albani e gli Iberi. Combatt\u00e9 prima questi ultimi, contrariamente ai suoi piani. Si racconta che Artoce, re degli Iberi (che abitavano su entrambe le sponde del \"Cyrus\", ed avevano come vicini sia gli Albani, sia gli Armeni), temendo che Pompeo potesse invadere anche il suo regno, invi\u00f2 al proconsole romano degli ambasciatori, in apparenza con amicizia, mentre egli stesso si apprestava ad attaccarlo. Avendo Pompeo saputo delle reali intenzioni del re iberico, decise di anticiparne i piani e pass\u00f2 al contrattacco. Artoce, terrorizzato dall'improvvisa avanzata, non prov\u00f2 neppure a dispiegare l'esercito, forte di 40.000 armati. Al contrario decise di ritirarsi rapidamente oltre il fiume. Padrone del passo, muovendo da qui, conquist\u00f2 l'intera regione al di qua del fiume.\nQuando Artoce vide che Pompeo si apprestava a passare il \"Cyrus\", invi\u00f2 nuovamente degli ambasciatori per chiedere la pace inutilmente. Preso dallo sconforto, il re iberico fugg\u00ec verso il fiume \"Pelorus\" (a nord del \"Cyrus\"?). Pompeo ne approfitt\u00f2 per inseguirlo, ed una volta raggiuntolo, riusc\u00ec a batterlo sfruttando la rapidit\u00e0 della sua azione. Anche questa volta Artoce riusc\u00ec a fuggire, e poco dopo richiese la pace, che Pompeo accett\u00f2.\nSottomessi pertanto gli Iberi (dove Plutarco inverte, almeno in questa fase della guerra, gli Iberi con gli Albani), Pompeo rivolse le sue mire ad occidente, dove scorreva il fiume Fasi, pensando di passare nella Colchide, discendendo questo fiume e poi raggiungendo Mitridate nel Bosforo Cimmerio, dopo essersi incontrato con la flotta del suo \"legatus\", Publio Servilio Vatia.\nRaggiungendo, quindi, la sua flotta, ordin\u00f2 a Servilio di dirigersi verso Mitriadate ed attuare un blocco per mare, qualora avesse cercato di fuggire, paralizando altres\u00ec tutti i suoi rifornimenti. Intanto mosse contro gli Albani (che sembra si fossero ribellati di nuovo), ma per evitare che questi fossero l\u00ec ad attenderlo, prefer\u00ec fare una deviazione in Armenia, per aggirarli e coglierli di sorpresa.\nPass\u00f2, quindi, il \"Cyrus\". Da qui continu\u00f2 la sua marcia verso il fiume Cambise, e sebbene non subisse alcun danno dai nemici, fu invece il gran caldo a creare i maggiori disagi. Neppure il fiume fu di grande aiuto, essendo l'acqua freddissima e generando nei soldati romani frequenti forme di dissenteria. Pompeo per\u00f2 non si perse d'animo e prosegu\u00ec verso un altro fiume del Caucaso, l'Abante.\nPassato anche questo fiume, Pompeo seppe che Orose stava marciando contro di lui (secondo Plutarco si trattava del fratello di Orose, Cosis), e poich\u00e9 desiderava avere con lo stesso uno scontro campale, decise di schierare il suo esercito. Orose, giunto dove il proconsole si era schierato, si lanci\u00f2 alla carica con 60.000 fanti e 12.000 cavalieri (quasi tutti male equipaggiati), ma l'esito finale della battaglia arrise ancora una volta ai Romani.\nSembra, inoltre, che nello scontro fossero presenti anche le Amazzoni, dalla parte degli Albani, giunte dalle vicine montagne e dalla valle del fiume \"Thermodon\". Dopo questi fatti Pompeo percorse i territori degli Albani in lungo e in largo, fino poi a sottometterli e concedere loro la pace. Concluse, quindi, trattati di alleanza con altre popolazioni limitrofe del Caucaso, fino al Mar Caspio.\nE mentre Pompeo era intento a stipulare nuovi trattadi di amicizia con le popolazioni caucasiche, vennero da lui alcuni ambasciatori del re dei Parti, allo scopo di rinnovare il trattato esistente, considerando che i vari luogotenenti del generale romano avevano sottomesso le restanti regioni di Armenia e Ponto, e Gabinio si era spinto oltre l'Eufrate fino al Tigri, generando grande apprensione nel sovrano partico Fraate III, al quale Pompeo sembra richiese la Conduene, ovvero la regione per la quale Fraate e Tigrane stavano litigando. Non ricevendo, per\u00f2 risposta da Fraate, invi\u00f2 il suo legato Lucio Afranio a prenderne possesso (respingendo le forze partiche fino ad \"Arbela\"), per poi concederlo a Tigrane. Cassio Dione Cocceiano racconta che Afranio, mentre stava attraversando la Mesopotamia settentrionale, contrariamente ai patti conclusi con i Parti, smarr\u00ec la strada e sub\u00ec molti danni (poich\u00e9 l'inverno era iniziato) a causa soprattutto della mancanza di vettovaglie. E sarebbe morto, insieme al suo esercito, se gli abitanti di Carre non lo avessero accolto e poi guidato nella marcia successiva.\nFraate, pur temendo Pompeo e volendo temerselo amico, avendo ricevuto un'ambasciata di Pompeo nella quale era abolita la formula di \"Re dei re\" a vantaggio del semplice \"Re\", si sdegn\u00f2 a tal punto, quasi fosse stato privato della sua dignit\u00e0 regale, da minacciare lo stesso generale romano di non oltrepassare pi\u00f9 l'Eufrate. E poich\u00e9 Pompeo non gli dava alcuna risposta, Fraate marci\u00f2 contro Tigrane II, accompagnato dal figlio di quest'ultimo. E se in un primo momento perse il primo scontro, nel successivo risult\u00f2 vincitore.\nFu cos\u00ec che Tigrane padre chiam\u00f2 Pompeo in suo aiuto, mentre Fraate invi\u00f2 ambasciatori al generale romano, muovendo gravi accuse al rivale, come pure agli stessi Romani. Ci\u00f2 indusse Pompeo a riflettere, preferendo non intervenire in questa contesa, per evitare che a causa della brama di conquista, potesse perdere quelle appena fatte a causa della potenza militare partica, tanto pi\u00f9 che Mitridate non era stato ancora sconfitto definitivamente. Pompeo accamp\u00f2, quindi, come scusa ai suoi che lo spingevano ad una nuova avventura militare, che non pensava di combattere i Parti senza un decreto del Senato. Fu cos\u00ec che il generale romano si offr\u00ec invece di fare da pacere tra i due contendenti, inviando loro tre arbitri, poich\u00e9 riteneva si trattasse di una mera questione di confini tra i due regni. Fraate e Tigrane II accettarono la proposta di Pompeo e si riconciliarono, poich\u00e9 entrambi sapevano che una sconfitta, o l'annientamento di uno dei due, avrebbe solo favorito i Romani. Erano consapevoli che solo la loro sopravvivenza o una comune e futura alleanza avrebbe potuto fermare l'avanzata romana in Oriente. E cos\u00ec Pompeo, dopo questi accordi, pot\u00e9 ritirarsi in Aspide (\"Aspis\" o \"Anaitis\") durante l'inverno.\n64 a.C..\nNel corso di questo inverno Pompeo ridusse in suo potere altre regioni che in precedenza ancora gli resistevano, vicine all'Aspide, compresa la fortezza di Sinforio (dell'Armenia Minore), grazie al tradimento di Stratonice, moglie di Mitridate, che permise ai Romani di entrarvi. Costei era adirata verso il marito, che l'aveva abbandonata l\u00ec. Si racconta anche che un enorme tesoro fu dalla stessa consegnato al proconsole romano, poi portato in trionfo per adornare i templi di Roma. In seguito anche il re degli Iberi don\u00f2 a Pompeo un giaciglio, un tavolo ed un trono. Occup\u00f2 quindi la fortezza di \"Caenum\" dove si racconta furono trovati dei documenti privati del re del Ponto, in cui si raccontavano i suoi omicidi (tra cui quelle del figlio Ariarate), i sogni e le responsabilit\u00e0 dei vespri asiatici. Si rec\u00f2 quindi ad Amiso dove ricevette doni ed ambasciatori di dodici principi o re barbari. Fece, quindi, da arbitro e regol\u00f2 gli affari di diversi principi e re, che allo stesso si erano rivolti. Diede, quindi, una sistemazione alla Celesiria ed alla Fenicia, che da poco si erano liberate dei loro re, ed avevano subito danni dagli Arabi e da Tigrane.\nAvanz\u00f2, poi, dando lungo strada sepoltura ai soldati di Triario, caduti in battaglia contro Mitriadate qualche anno prima, raggiunse quindi i territori della Cilicia che non erano ancora sotto il dominio romano e li occup\u00f2. Frattanto il suo \"legatus\" Afranio aveva sottomesso gli Arabi della zona di \"Amanus\". L'obbiettivo strategico generale era quello di raggiungere il Mar Rosso, occupando sulla strada tutti i territori compresi tra questo mare e quello d'Ircania. La stessa cosa fece con i territori della vicina Siria fino all'Eufrate (compresa la \"Coele\", la \"Phoenicia\", la \"Palestina\", l'Idumea e l'\"Iturea\"), non solo non attribuendoli ad Antioco XIII (figlio di Antioco X), ma organizzandoli in provincia romana. E non che ci\u00f2 fosse dovuto a qualche comportamento sbagliato di Antioco, ma semplicemente poich\u00e9, avendo battuto Tigrane, che a suo tempo aveva sottratto questi territori ai Seleucidi, ora appartenevano alla Repubblica romana.\nIntanto Mitridate, che non voleva darsi per vinto, tanto pi\u00f9 che Pompeo si era fermato in Siria, aveva completato il suo percorso attorno al Ponto Eusino ed aveva occupato la citt\u00e0 di \"Panticapaeum\". Ma molti alleati cominciarono ad abbandonarlo, tanto che l'ex-sovrano del Ponto divenne sempre pi\u00f9 sospettoso, fino a punirne alcuni, altri facendoli arrestare. Si spinse fino a far sgozzare alcuni dei suoi stessi figli. Si racconta infatti che mise a morte il pi\u00f9 giovane dei suoi figli, Sifare, a causa di un litigio con la madre del ragazzo, la quale voleva proteggerlo, poich\u00e9 aveva barattato con lo stesso Pompeo i tesori di Mitridate in cambio della salvezza del figlio.\n63 a.C..\nIl sovrano del Ponto decise, poi, di inviare degli ambasciatori a Pompeo, che si trovava ancora in Siria e non immaginava dove fosse il re. Mitridate prometteva dei regali ai Romani, qualora gli fosse permesso di tornare nel regno paterno. Pompeo allora chiese che fosse lo stesso re a recarsi di persona dal proconsole romano a farne richiesta, come in precedenza aveva fatto Tigrane. Mitridate rispose che avrebbe inviato al suo posto, figli ed amici. E mentre rispondeva in questo modo, continuava ad arruolare ed armare un nuovo esercito, persino con schiavi e liberti, costruendo nuove armi, producendo proiettili e macchine d'assedio, e riscuotendo tributi anche con la forza. Sembra anche che soffrisse di ulcera.\nQuando si riprese dalla malattia, ora che era stato arruolato un grande esercito (stimato in 60 coorti di 6.000 armati ciascuna, compresa una moltitudine di altre truppe, oltre a navi e fortezze catturate dai suoi generali mentre lui era malato), ne invi\u00f2 una parte a \"Phanagoria\", al fine di impossessarsi dello stretto compreso tra questa citt\u00e0 e \"Panticapaeum\", mentre Pompeo si trovava ancora in Siria. Appiano racconta che nella citt\u00e0 erano presenti sei dei suoi figli, i quali furono tutti catturati. La presa della citt\u00e0 indusse per\u00f2 alcune citt\u00e0 circostanti a ribellarsi all'ex-sovrano del Ponto: \"Chersonesus\", \"Theodosia\", \"Nymphaeum\" ed altre ancora. Mitridate, resosi conto delle continue defezioni e che il suo stesso esercito non gli era pi\u00f9 totalmente fedele (forse anche per avergli imposto una leva obbligatoria e tassazioni troppo elevate), comprese che i soldati avevano ormai scarsa fiducia nel loro comandante. Prese allora la decisione di dare in sposa alcune delle sue figlie a principi alleati tra gli Sciti, chiedendo loro di inviargli nuovi rinforzi il pi\u00f9 rapidamente possibile. Ma la sfortuna volle che i 500 soldati che accompagnavano le figlie, decisero di uccidere tutti i dignitari, eunuchi compresi, e di condurre le giovani donne a Pompeo.\nDopo questi fatti, sebbene fosse stato privato di numerose fortezze, del suo stesso regno, di un esercito adeguato per la guerra che avrebbe voluto condurre, dell'aiuto degli Sciti, ancora covava la speranza di condurre una nuova guerra contro Roma, grazie alla possibile alleanza con i Galli, con i quali aveva instaurato gi\u00e0 da tempo rapporti di amicizia. Concep\u00ec, quindi, il disegno strategico di invadere insieme agli alleati galli l'Italia, passando prima attraverso la Scizia e poi seguendo il Danubio superiore, sperando poi, che molte delle popolazioni italiche, si alleassero a lui in odio ai Romani, come era accaduto durante la seconda guerra punica ad Annibale, dopo che i Romani avevano mosso guerra contro di lui in Spagna. Sapeva, inoltre, che quasi tutta l'Italia si era ribellata ai Romani in due occasioni negli ultimi trent'anni: al tempo della guerra sociale del 90-88 a.C. e nella recente guerra servile del gladiatore Spartaco, degli anni 73-71 a.C.. L'idea per\u00f2 non piacque ai suoi soldati, per la grandezza dell'operazione e per la distanza da compiere della spedizione, reputando che Mitridate fosse:\nFrattanto Farnace, il figlio prediletto, che Mitridate aveva designato come suo successore, preoccupato per la spedizione paterna in Italia che gli avrebbe definitivamente negato il perdono da parte dei Romani (con un possibile ritorno sul trono del Ponto), form\u00f2 una congiura contro il padre, che per\u00f2 fu scoperta. Tutti i congiurati furono messi a morte, tranne il figlio che invece fu perdonato. Ma quest'ultimo temendo la collera paterna, cominci\u00f2 a spargere la voce di quali sventure sarebbero andati incontro, nel caso in cui avessero seguito il padre nella sua folle impresa di raggiungere il suolo italico. Molti cominciarono a disertare, temendo l'ennesimo fallimento, compresa la flotta che serviva per il trasporto iniziale. Mitridate, avendo intuito che qualcosa era cambiato, invi\u00f2 alcuni messaggeri per essere informato su quanto stava accadendo, ricevendo la formale richiesta di lasciare definitivamente il regno in mano al giovane figlio, Farnace, tanto pi\u00f9 che aveva commesso numerosi ed orribili omicidi a danno dei suoi stessi figli, dei suoi stessi amici e generali.\nMitridate, assediato dalle forze del figlio a \"Panticapaeum\", fuori di s\u00e9 per la collera, temendo inoltre di essere consegnato ai Romani, prima uccise le mogli e i figli rimasti, poi tent\u00f2 di uccidersi con del veleno, a cui risult\u00f2 per\u00f2 immune. Alla fine si diede, secondo Appiano e Livio, la morte grazie ad un generale dei Galli di nome Bituito, che lo aiut\u00f2 a trafiggersi con la spada. Secondo Dione fu invece ucciso dai soldati del figlio Farnace. Questa fu la fine del re del Ponto, che combatt\u00e9 Roma per quasi trent'anni.\nConseguenze.\nReazioni immediate.\nQuando i Romani vennero a sapere della morte di Mitridate, proclamarono numerosi festeggiamenti, considerandolo un nemico che tanti problemi aveva dato alla Repubblica romana. Pompeo, abbandon\u00f2 il teatro delle operazioni contro gli Arabi e si rec\u00f2 ad Amiso (secondo Plutarco) o Sinope (secondo Dione), dove tr\u00f2v\u00f2 numerosi regali di Farnace, il figlio del \"grande re del Ponto\", il quale gli aveva anche inviato il cadavere imbalsamato del padre con una trireme, insieme con le persone che avevano catturato Manio, oltre a molti ostaggi, greci e barbari, e chiese che gli fosse consentito di governare il regno paterno del Ponto, oppure il solo Bosforo, che suo fratello Macare, aveva ricevuto in dono da Mitridate.\nPompeo predispose il funerale del grande re, disponendo che fosse seppellito in modo regale nelle tombe dei re di Sinope, poich\u00e9 lui stesso ammirava i suoi grandi successi e lo considerava il pi\u00f9 grande re del suo tempo. Farnace, avendo evitato all'Italia nuovi problemi, venne dichiarato ufficialmente \"amico e alleato dei Romani\", e gli fu donato il regno del Bosforo, esclusa \"Phanagoria\", i cui abitanti rimasero liberi e indipendenti, poich\u00e9 erano stati i primi a resistere a Mitridate e avevano contribuito ad innescare la rivolta in tante altre citt\u00e0 e genti, causandone il suo crollo finale.\nMorto quindi Mitridate, Pompeo, che aveva portato a termine la guerra contro gli arabi Nabatei della citt\u00e0 di Petra, il cui re si chiamava Areta III, condusse fino alla conclusione anche quella contro i Giudei (il cui re, Aristobulo II, si era ribellato), fino a quando non ne cattur\u00f2 la citt\u00e0 santa di Gerusalemme. Si racconta, infatti, che il generale romano attacc\u00f2 per primo Areta, che per anni aveva arrecato gravi danni alla vicina Siria. Lo sconfisse ripetutamente, insieme ai suoi alleati e lasci\u00f2 un presidio armato in questa regione. Poi si rivolse contro i Giudei, riuscendo a battere anche questi.\nTerminata la guerra in Giudea, affid\u00f2 il regno ad Ircano, che si era dimostrato un affidabile alleato, mentre Aristobulo fu portato via ed utilizzato pi\u00f9 tardi per il suo trionfo. A Gerusalemme ed alla regione intorno imposte il pagamento di un tributo.\nCre\u00f2 la nuova provincia di Siria nel 63 a.C., partendo dalla regione della Celesiria. Della Giudea ne fece uno regno cliente o protettorato romano. Ricostru\u00ec Gadara, che era stata distrutta dai Giudei. Proclam\u00f2 libere dai Giudei, le citt\u00e0 di \"Ippo\", Scitopoli, Pella, Samaria, Iamnia, \"Marisa\", \"Azoto\", Aretusa, Gaza, Ioppe, \"Dora\" e Torre di Stratone, per poi aggregarle alla nuova provincia di Siria, a cui diede come governatore Emilio Scauro con due legioni.\nImpatto sulla storia.\nPompeo, tornato quindi in Siria, dopo l'ultima campagna militare, si apprest\u00f2 a riorganizzare l'intero Oriente romano, gestendo al meglio le alleanze che vi gravitavano attorno (si veda Regno cliente). Pass\u00f2 quindi dalla Siria in Cilicia, poi nel Ponto, poi in Asia e Grecia, pronto a far rientro in Italia.\nNella nuova riorganizzazione, lasci\u00f2 a Tigrane II l'Armenia; a Farnace il Bosforo; ad Ariobarzane la Cappadocia ed alcuni territori limitrofi; ad Antioco di Commagene aggiunse Seleucia e parti della Mesopotamia che aveva conquistato; a Deiotaro, tetrarca della Galazia, aggiunse i territori dell'Armenia Minore, confinanti con la Cappadocia; fece di Attalo il principe di Paflagonia e di Aristarco quello della Colchide; nomin\u00f2 Archelao sacerdote della dea venerata a Comana; ed infine fece di Castore di Phanagoria, un fedele alleato e amico del popolo romano.\nIl proconsole romano decise, inoltre, di fondare alcune nuove citt\u00e0 (sembra otto, secondo Cassio Dione Cocceiano), come Nicopoli in Armenia Minore, chiamata cos\u00ec in ricordo della vittoria ottenuta su Mitridate; poi \"Eupatoria\", costruita dal re pontico ed intitolata a s\u00e9 stesso, ma poi distrutta perch\u00e9 aveva ospitato i Romani, che Pompeo ricostru\u00ec e rinomin\u00f2 \"Magnopolis\". In Cappadocia ricostru\u00ec \"Mazaca\", che era stata completamente distrutta dalla guerra. Restaur\u00f2 poi molte altre citt\u00e0 in molte regioni, che erano state distrutte o danneggiate, nel Ponto, in Palestina, Siria Coele ed in Cilicia, dove aveva combattuto la maggior parte dei pirati, e dove la citt\u00e0, in precedenza chiamata Soli, fu ribattezzata \"Pompeiopolis\".\nCon l'inverno del 63-62 a.C. Pompeo, dopo essersi procurato un grandissimo bottino dalle camapagne di questi anni, distribu\u00ec \"donativa\" all'esercito pari a 1.500 dracme attiche per ciascun soldato, ed in proporzione agli ufficiali, il tutto per un costo complessivo di 16.000 talenti. Poi si rec\u00f2 ad Efeso, dove s'imbarc\u00f2 per l'Italia e quindi per Roma (autunno del 62 a.C.). Sbarcato a Brindisi conged\u00f2 i suoi soldati e li rimand\u00f2 alle loro case, senza attendere il decreto del Senato e del popolo. Mentre si avvicinava alla capitale fu accolto da continue processioni di gente di ogni et\u00e0, compresi i senatori, tutti ammirati per la sua incredibile vittoria conseguita contro un nemico tanto temibile ed irriducibile come Mitridate, e, allo stesso tempo, avendo portato cos\u00ec tante nazioni ad essere poste sotto il controllo romano, estendendo i confini repubblicani fino all'Eufrate. Per questi successi il Senato gli decret\u00f2 il meritato trionfo il 29 settembre del 61 a.C. (durato due intere giornate) e fu acclamato da tutta l'assemblea con il nome di \"Magnus\".\nPompeo non solo era riuscito a distruggere Mitridate nel 63 a.C., ma anche a battere Tigrane il grande, re di Armenia, con cui in seguito fiss\u00f2 dei trattati. Pompeo impose una riorganizzazione generale ai re delle nuove province orientali, tenendo intelligentemente conto dei fattori geografici e politici connessi alla creazione di una nuova frontiera di Roma in oriente. Le ultime campagne militari avevano cos\u00ec ridotto il Ponto, la Cilicia campestre, la Siria (\"Fenicia\", \"Coele\" e \"Palestina\") a nuove province romane, mentre Gerusalemme era stata conquistata. Damasco invece fu restituita agli Arabi, che giunsero a controllare cos\u00ec tutte le vie d'accesso alla Siria sul lato orientale. La provincia d'Asia era stata a sue volta ampliata, sembra aggiungendo Frigia, parte della Misia adiacente alla Frigia, in aggiunta a Lidia, Caria e Ionia. Il Ponto fu quindi aggregato alla Bitinia, venendo cos\u00ec a formare un'unica provincia di Ponto e Bitinia. A ci\u00f2 si aggiungeva un nuovo sistema di \"clientele\" che comprendevano dall'Armenia di Tigrane II, al Bosforo di Farnace, alla Cappadocia, Commagene, Galazia, Paflagonia, fino alla Colchide."}
{"id": "1558693", "revid": "247222", "url": "https://it.wikipedia.org/wiki?curid=1558693", "title": "Fairport Convention (album)", "text": "Fairport Convention \u00e8 il primo album dei Fairport Convention, pubblicato nel giugno del 1968.\nNon va tuttavia confuso con l'omonimo album pubblicato dalla A&amp;M Records, che \u00e8 la versione statunitense del loro secondo album \"What We Did on Our Holidays\".\n\u00c8 l'unico album dei Fairport Convention in cui appare alla voce Judy Dyble che verr\u00e0 sostituita dal 1968 da Sandy Denny.\nFormazione.\nMusicista aggiunto:\nNote aggiuntive:"}
{"id": "1558697", "revid": "110157", "url": "https://it.wikipedia.org/wiki?curid=1558697", "title": "Terre di Pedemonte", "text": "Terre di Pedemonte \u00e8 un comune e una regione geografica svizzera di 2\u00a0608 abitanti del Canton Ticino, nel distretto di Locarno.\nGeografia fisica.\nLe Terre di Pedemonte si trovano a ovest di Locarno e occupano la porzione di territorio che si situa tra l'inizio della valle Maggia a Ponte Brolla a est e la dirmazione tra la valle Onsernone e Centovalli a ovest. Sono bagnate dal fiume Melezza, affluente del fiume Maggia.\nStoria.\nIl comune di Terre di Pedemonte \u00e8 stato istituito il 5 giugno 2012 con la fusione dei comuni soppressi di Cavigliano, Tegna e Verscio; sede comunale \u00e8 Tegna. La fusione \u00e8 stata approvata dal Gran Consiglio ticinese il 10 agosto 2012. Gi\u00e0 2002 si erano tenute votazioni consultive per il progetto di aggregazione in nuovo comune, che avrebbe avuto il nome di \"Pedemonte\", ma l'aggregazione fu bocciata a causa della votazione negativa della popolazione di Tegna. 2011 una seconda votazione consultiva approv\u00f2 invece l'aggregazione , anche se Il Gran Consiglio in seguito attribu\u00ec al comune il nome di \"Terre di Pedemonte\". .\nSimboli.\nLa blasonatura dello stemma \u00e8 d'argento \u00ab[a]lla croce di rosso, accompagnata nel primo cantone da una fascia arcata d'azzurro, posto in fascia, e nel secondo cantone da un grappolo d'uva d'azzurro, fogliato di verde\u00bb; lo stemma \u00e8 stato adottato dal consiglio comunale, privilegiando \u00abuna scelta di continuit\u00e0 rispetto al passato\u00bb, il 15 giugno 2015.\nInfrastrutture e trasporti.\nIl Comune di Terre di Pedemonte \u00e8 servito dalla linea ferroviaria panoramica della Centovallina che collega Locarno con la Citt\u00e0 di Domodossola in Italia. Sul territorio vi sono quattro stazioni: Ponte Brolla, Tegna, Verscio e Cavigliano."}
{"id": "1558700", "revid": "247222", "url": "https://it.wikipedia.org/wiki?curid=1558700", "title": "Full House (Fairport Convention)", "text": "Full House \u00e8 un album discografico dei Fairport Convention, pubblicato dall'etichetta discografica Island Records nel luglio del 1970.\nAncora cambiamenti d'organico nel gruppo, prima delle registrazioni dell'album lasciano la cantante Sandy Denny ed il membro fondatore della band Ashley Hutchings, mentre viene ingaggiato il bassista Dave Pegg.\nFormazione.\nNote aggiuntive\nClassifica.\nAlbum"}
{"id": "1558702", "revid": "104066", "url": "https://it.wikipedia.org/wiki?curid=1558702", "title": "Giraldo del Galles", "text": ""}
{"id": "1558707", "revid": "767487", "url": "https://it.wikipedia.org/wiki?curid=1558707", "title": "House Full", "text": "House Full \u00e8 un album dei Fairport Convention pubblicato nel 1970."}
{"id": "1558709", "revid": "1543377", "url": "https://it.wikipedia.org/wiki?curid=1558709", "title": "Mapo Mapo", "text": "Mapo Mapo \u00e8 un liquore dolce a base di agrumi e di succo di mapo prodotto da Barbero 1891, societ\u00e0 del gruppo Campari.\nStoria.\nProdotto per la prima volta nel maggio 2003 dalla Barbero 1891.\nCaratteristiche.\nIl liquore \u00e8 un'infusione idroalcolica dolcificata di agrumi e mirtilli, in particolare del mapo, frutto nato dall'incrocio tra mandarino e pompelmo.\nSi presenta di colore rosato con gradazione alcolica del 28%.\nDegustazione.\nIl liquore si beve liscio, ma molto freddo (come alternativa al limoncello) e si presta nella preparazione di svariati cocktail alcolici."}
{"id": "1558711", "revid": "729019", "url": "https://it.wikipedia.org/wiki?curid=1558711", "title": "Battaglia della Guazzera", "text": "La battaglia della Guazzera (conosciuta anche come battaglia del Guassa o del Guazza o della Quassa) deve il nome al torrente che attualmente segna il confine tra il territorio del Comune di Ranco e quello di Ispra (VA).\nFu combattuta nel 1276 tra i Torriani e i Visconti - una delle tante battaglie combattute da queste due fazioni durante la guerra civile che sconvolse il milanese dopo l'elezione alla cattedra arcivescovile di Ottone Visconti (per un inquadramento generale del conflitto tra le fazioni del Comune di Milano si veda anche sub voce Battaglia di Desio).\nTra i comuni di Ranco e Ispra, in una zona prevalentemente segnata da rilievi ed alture che tendono a innalzarsi verso occidente per poi precipitare a picco nel lago Maggiore, si apre quasi inaspettata una vasta pianura di origine fluvio-glaciale, attraversata da un fiumiciattolo che nel tempo ha cambiato parecchi nomi: oggi \u00e8 noto come canale Acqua Nera, ma nel Medioevo era chiamato Guazzera.\n\"Guazzera\" da \"guazzo\", sostantivo attestato anche nell'Inferno di Dante Alighieri (12 canto, verso 39), che rende l'idea di un terreno fangoso, tanto da essere considerato quasi una palude.\nNella lingua parlata, per l'influenza del dialetto, \"Guazzera\" fa presto a divenire \"Guassera\" e successivamente, mentre il significato originale va perdendosi, il nome, nei documenti ufficiali, si trasforma in \"Quassera\" o \"Quassa\" - che col fango originale ha ben poco a che spartire... L'area mantiene ancora, nonostante sia stata ovviamente antropizzata, gran parte delle sue caratteristiche di zona umida tanto che le locali amministrazioni comunali stanno da tempo progettando di istituire un Parco Locale del Golfo della Quassa - cos\u00ec non \u00e8 difficile immaginare come fossero le condizioni del terreno al tempo della battaglia.\nLa battaglia.\nLa battaglia va inquadrata nell'ambito dei tentativi fatti dalle truppe dei banditi Visconti per forzare il confine occidentale del territorio milanese. \nI Visconti avevano raccolto alleati nel piemontese, da Ivrea, Vercelli, Biella, Novara, e con queste forze puntavano a varcare il Ticino per raggiungere Milano.L'arcivescovo Ottone affid\u00f2 il comando delle sue forze al conte Goffredo di Langosco, che raggiunse il campo visconteo accompagnato da un cospicuo contingente di cavalieri di Pavia.\nLa conquista della roccaforte di Angera, in questo senso, aveva rappresentato per i Visconti un grande passo in avanti.\nPer questo i Torriani inviarono subito un contingente di 500 cavalieri corazzati tedeschi per assediare la Rocca.\nGuidava l'assedio Cassone Della Torre, figlio di Napo, Capo del Governo di Milano.\nDa Arona - cio\u00e8 dalla sponda piemontese del Lago, pienamente sotto il controllo dei Visconti - il capitano Goffredo di Langosco sbarc\u00f2 allora sulle sponde lombarde pi\u00f9 a Nord, nella zona del Seprio, da dove mosse per sorprendere Cassone Della Torre e liberare Angera dall'assedio.\nL'accampamento torriano si trovava nella piana del Guazza.\nL'attacco a sorpresa funzion\u00f2: i lancieri dell'alleanza ribelle riuscirono ad attaccare il contingente di cavalieri imperiali prima che questi potessero riorganizzarsi in una carica che sicuramente sarebbe stata micidiale. Cassone Della Torre vide le sue truppe sbaragliarsi sotto l'attacco visconteo.\nMa si accorse di un particolare che l'impetuoso capitano Goffredo aveva invece trascurato: il nemico era scoperto. Il suo contingente si stava assottigliando, perdendo compattezza, mano a mano che procedeva nell'inseguimento della cavalleria teutonica, e non c'era nessuna coorte che gli proteggesse le spalle ed i fianchi.\nPer Cassone si trattava di resistere solo per un poco ancora: suo padre Napo, infatti, stava sopraggiungendo con rinforzi milanesi da Sud.\nGoffredo di Langosco non l'aveva previsto.\nProbabilmente un errore di valutazione cos\u00ec grossolano in un veterano come il Conte di Langosco si spiega con una sopravvalutazione della propria esperienza e, al contempo, con una grave sottostima della \"nuova\" arma micidiale a disposizione dei Torriani - il contingente dei Cavalieri Teutonici. Fatto si \u00e8 che le truppe dei Visconti si trovarono accerchiate dal nemico e letteralmente imprigionate negli acquitrini della piana del Guazza.\nFurono massacrate.\nTebaldo Visconti, nipote dell'Arcivescovo Ottone, venne catturato insieme ad altri 34 nobili ufficiali. I superstiti fuggirono, lasciando Angera e persino Arona nelle mani dei Torriani.\nI prigionieri vennero condotti a Gallarate, importante centro sulla strada per Milano, e l\u00ec sottoposti a processo, con l'accusa di Alto Tradimento. Com'\u00e8 facile immaginare, vennero riconosciuti colpevoli e condannati a morte, con sentenza ad effetto immediato. Tutti i 35 prigionieri vennero giustiziati. Le loro teste vennero esposte sulle mura della citt\u00e0.\nSulla sorte del Conte Goffredo, invece, le fonti sono divise: per alcuni fu anch'egli giustiziato con gli altri prigionieri, per altri invece fu ucciso direttamente sul campo di battaglia, appena catturato (addirittura sarebbe stato trafitto da un colpo di lancia da Napo Della Torre in persona che gli avrebbe lasciato giusto il tempo di dire il proprio nome).\nLe conseguenze fino alla Battaglia di Desio.\nFu una grave sconfitta per i Visconti; ma in realt\u00e0 l'efferatezza dell'episodio contribu\u00ec a volgere l'opinione pubblica contro i Torriani.\nIl Seprio fu riconquistato dai Torriani in capo a pochi giorni, e cos\u00ec i ribelli Visconti furono costretti a spostare ancora pi\u00f9 a Nord il punto da cui muovere l'attacco contro il territorio milanese - \u00e8 per questo quindi che la nuova base ribelle fu spostata in Svizzera, nel Canton Ticino, a Giornico, da cui i Visconti riorganizzarono le proprie forze. \nFu da l\u00ec, e dalla vicina Locarno, che i ribelli tentarono di riconquistare Arona, stavolta attaccando dal lago, con una flotta capitanata da Simone Orello (divenuto famoso tra i Milanesi col nome di Simone da Locarno) che riusc\u00ec a forzare il blocco torriano nella Battaglia di Germignaga; ma sul combattimento a terra i Milanesi sembravano imbattibili e Arona rimase in mano ai Della Torre, costringendo i Visconti a ripiegare definitivamente sull'attacco da Nord: il nuovo fronte si sarebbe spostato a Como ed \u00e8 da l\u00ec infatti che part\u00ec l'ultima grande offensiva ribelle che culmin\u00f2 nella vittoria della Battaglia di Desio."}
{"id": "1558712", "revid": "1543377", "url": "https://it.wikipedia.org/wiki?curid=1558712", "title": "Federazione calcistica di Anguilla", "text": "La Federazione calcistica di Anguilla, ufficialmente \"Anguilla Football Association (AFA)\", fondata nel 1990, \u00e8 il massimo organo amministrativo del calcio ad Anguilla. Affiliata alla CONCACAF dal 1994 e alla FIFA dal 1996, essa \u00e8 responsabile della gestione del campionato di calcio di Anguilla e della nazionale di calcio di Anguilla."}
{"id": "1558714", "revid": "1305772", "url": "https://it.wikipedia.org/wiki?curid=1558714", "title": "Simple Plan (album)", "text": "Simple Plan \u00e8 il terzo album in studio del gruppo musicale canadese Simple Plan, pubblicato nel 2008 dall'Atlantic Records.\nIl disco.\nL'album si differenzia leggermente dai precedenti lavori della band, spostando il proprio sound pi\u00f9 sull'alternative rock, anche se l'influenza pop punk che caratterizza da sempre il gruppo si pu\u00f2 notare in tracce come \"When I'm Gone\", \"Take My Hand\", \"Generation\" e \"Time to Say Goodbye\". Ci\u00f2 \u00e8 inoltre accompagnato da uno stile pi\u00f9 scuro e riflessivo rispetto a quello mostrato dai Simple Plan nei loro primi due album, mostrando un lato inedito e inaspettato della band.\nIl primo singolo pubblicato \u00e8 stato \"When I'm Gone\", pubblicato il 29 ottobre 2007, mentre il secondo \u00e8 \"Your Love Is a Lie\", pubblicato nel febbraio 2008. Il 14 agosto viene estratto il terzo e ultimo singolo, \"Save You\".\nNonostante non siano stati pubblicati come singoli, i brani \"No Love\" e \"Generation\" hanno raggiunto rispettivamente la 77\u00aa e la 90\u00aa posizione nella Billboard Canadian Hot 100, la classifica dei singoli pi\u00f9 venduti in Canada.\nTracce.\nTesti e musiche dei Simple Plan e Arnold Lanni, eccetto dove indicato."}
{"id": "1558715", "revid": "27108", "url": "https://it.wikipedia.org/wiki?curid=1558715", "title": "Anguilla Football Association", "text": ""}
{"id": "1558717", "revid": "767487", "url": "https://it.wikipedia.org/wiki?curid=1558717", "title": "Live at the L.A. Troubadour", "text": "Live at The L.A. Troubadour \u00e8 un album dei Fairport Convention pubblicato nel 1970."}
{"id": "1558722", "revid": "320578", "url": "https://it.wikipedia.org/wiki?curid=1558722", "title": "Hastatus", "text": ""}
{"id": "1558731", "revid": "326822", "url": "https://it.wikipedia.org/wiki?curid=1558731", "title": "Hunter X Hunter", "text": ""}
{"id": "1558734", "revid": "83531", "url": "https://it.wikipedia.org/wiki?curid=1558734", "title": "Varese Football Club 1966-1967", "text": "Questa pagina raccoglie i dati riguardanti il Varese Football Club 1910 nelle competizioni ufficiali della stagione 1966-1967.\nStagione.\nNella stagione 1966-1967 il Varese disputa il campionato di Serie B, un torneo cadetto che prevede due promozioni e quattro retrocessioni, con 51 punti il Varese si piazza al secondo posto della classifica ed ottiene l'immediato ritorno in Serie A con la Sampdoria che vince il torneo con 54 punti. Scendono in Serie C il Savona, l'Arezzo, l'Alessandria e la Salernitana.\nLa squadra varesina da poco retrocessa, viene affidata all'allenatore Pietro Magni. In questa stagione per la prima volta sono previste solo due promozioni nel torneo cadetto, e riescono ad ottenerla due squadre appena retrocesse dalla Serie A, la Sampdoria ed il Varese che hanno dominato il torneo, concluso rispettivamente con 12 e 9 punti di vantaggio sulle terze classificate. Partenza lanciata con cinque vittorie di fila, l'andata si chiude in testa con 27 punti, anche il ritorno una passerella verso la Serie A. Un terzetto di attaccanti biancorossi sugli scudi, autori di 28 delle 41 reti varesine, Lamberto Leonardi con 11 reti, Antonio Renna con 10 marcature e Pietro Anastasi con 7 centri. In Coppa Italia il Varese supera l'Atalanta al primo turno, la Reggiana al secondo turno, poi viene eliminato al terzo turno dal Padova.\nOrganigramma societario.\nArea direttiva\nArea tecnica\nArea sanitaria"}
{"id": "1558736", "revid": "124757521", "url": "https://it.wikipedia.org/wiki?curid=1558736", "title": "Giovanni Magno", "text": "Biografia.\nGiovanni Magno nacque a Link\u00f6ping, figlio di M\u00e5ns Pedersson e di sua moglie Kristina. Johannes fu scelto dal re Gustavo I Vasa per diventare Arcivescovo di Uppsala, primate della Chiesa di Svezia, nel 1523. Mentre si preparava a recarsi a Roma per essere ordinato, una bolla papale di Papa Clemente VII impose che Gustav Trolle, arcivescovo in esilio, fosse reintegrato nella carica, definendo illegittima la sua deposizione.\nTrolle era considerato un traditore della patria, ed il sovrano non poteva permettere che si insediasse nuovamente. Ignor\u00f2 la bolla e fece insediare Giovanni Magno senza l'accettazione da parte del Papa. Dopo poco tempo, per\u00f2, Giovanni Magno si ribell\u00f2, dichiarando il suo scontento verso gli insegnamenti luterani di Olaus e Laurentius Petri, sostenuti dal re. Quest'ultimo, di conseguenza, lo invi\u00f2 in Russia in qualit\u00e0 di diplomatico nel 1526. Giovanni ebbe cura di non tornare in patria in questo periodo, sapendo di essere indesiderato. Gustavo nomin\u00f2 Laurentius Petri nuovo Arcivescovo nel 1531.\nNel frattempo suo fratello minore Olao Magno, si era recato a Roma per discutere della questione riguardante Gustav Trolle con il pontefice. Nel 1533, alla fine della sua indagine, Clemente VII decise che Giovanni fosse il pi\u00f9 appropriato successore, e questi si rec\u00f2 a Roma per essere ordinato. Poich\u00e9, per\u00f2, la Svezia non accettava pi\u00f9 ordini dal Papato, entrambi i fratelli restarono in Italia per il resto della loro vita.\nGiovanni visse gli ultimi anni tra Venezia e Roma, ove scrisse due opere di storia sulla Svezia: la \"Historia de omnibus Gothorum Sueonumque regibus\" e la \"Historia metropolitan\u00e6 ecclesi\u00e6 Upsaliensis\". Dopo la morte di Giovanni (1544) ebbe fine la successione di Arcivescovi di Uppsala consacrati dal Papa di Roma. Suo fratello Olao fu nominato Arcivescovo di Uppsala nello stesso anno, ma non pot\u00e9 mai raggiungere la Svezia.\nOpere.\nLa \"Historia de omnibus Gothorum Sueonumque regibus\" (\"Storia di tutti i Re dei Goti e degli Svedesi\") \u00e8 un'opera sulla storia della Svezia, stampata postuma a Roma nel 1544 da Olao. Questi la invi\u00f2 in Svezia, con una dedica ai duchi Erik, Giovanni, Magnus e Carlo. In seguito fu ripubblicata pi\u00f9 volte, e fu tradotta in svedese per la prima volta nel 1620 da Ericus Schroderus.\nGiovanni fece un uso creativo della \"Getica\" di Giordane e delle opere di Saxo Grammaticus per dipingere una storia del popolo svedese, dei suoi sovrani e dei \"goti all'estero\". Sosteneva che Magog, figlio di Jafet, fosse stato il primo re di Svezia. I primi 16 volumi riguardano il periodo prima dell'anno 1000."}
{"id": "1558739", "revid": "51323", "url": "https://it.wikipedia.org/wiki?curid=1558739", "title": "Johannes Magni", "text": ""}
{"id": "1558740", "revid": "51323", "url": "https://it.wikipedia.org/wiki?curid=1558740", "title": "Johannes Magnus", "text": ""}
{"id": "1558742", "revid": "51323", "url": "https://it.wikipedia.org/wiki?curid=1558742", "title": "Johan M\u00e5nsson", "text": ""}
{"id": "1558743", "revid": "51323", "url": "https://it.wikipedia.org/wiki?curid=1558743", "title": "Johan Mansson", "text": ""}
{"id": "1558746", "revid": "339392", "url": "https://it.wikipedia.org/wiki?curid=1558746", "title": "Vagoni merci", "text": ""}
{"id": "1558751", "revid": "1543377", "url": "https://it.wikipedia.org/wiki?curid=1558751", "title": "Drezna", "text": "Drezna \u00e8 una cittadina della Russia europea centrale (oblast' di Mosca), situata 83 km a ovest della capitale sulle sponde del fiume omonimo; \u00e8 amministrativamente compresa nel distretto di Orechovo-Zuevo.\nFondata nel 1897 come villaggio annesso ad uno stabilimento tessile, vicino alla stazione ferroviaria omonima; ottenne \"status\" di citt\u00e0 nel 1940. Il comparto tessile \u00e8 anche al giorno d'oggi la base economica cittadina.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1558754", "revid": "767487", "url": "https://it.wikipedia.org/wiki?curid=1558754", "title": "Le 5000 dita del Dr. T", "text": "Le 5000 dita del Dr. T. (\"The 5,000 Fingers of Dr. T\") \u00e8 un film del 1953 diretto da Roy Rowland.\n\u00c8 un musical di fantasia noto per essere stato uno dei migliori scritti da Theodor Seuss Geisel (il famoso \"Dr. Seuss\"), che cre\u00f2 la trama della storia, l'adattamento scenografico e le musiche. Il film ebbe un tale successo che venne riproposto nel 1958 con il titolo di \"Crazy Music\" con una nuova colonna sonora ad opera di Glen Roven.\nTrama.\nBart Collins vive con la giovane madre vedova Heloise. La peggior prova con cui Bart deve confrontarsi nella sua giovane vita sono le odiate lezioni di piano che \u00e8 forzato a seguire sotto la dura e autoritaria tutela del Dr. Terwilliker. Bart ritiene che la propria madre sia caduta sotto la terribile e sinistra influenza di Terwilliker, e invita perci\u00f2 a fargli visita l'idraulico August Zabladowski, ma senza significativi risultati. Mentre sta svolgendo uno dei suoi noiosi esercizi, Bart cade in un sonno profondo ed entra in un sogno fantastico e musicale.\nNel sogno, Bart \u00e8 intrappolato nell'Istituto Terwilliker, dove l'insegnante di pianoforte \u00e8 ora un pazzo dittatore che rinchiude tutti i musicisti che non suonano il pianoforte nelle prigioni del palazzo e che ha costruito un piano talmente grande da richiedere Bart e altri 499 ragazzi schiavizzati (di modo da formare le famose 5000 dita) per suonarlo. La madre di Bart, ipnotizzata da Terwilliker, \u00e8 diventata la sua assistente ed \u00e8 intenzionata a sposarlo, e Bart trama per salvare sia se stesso che lei. Egli tenta di ritrovare Zabladowski, che qui \u00e8 stato incaricato di installare tutte le strutture sanitarie dell'Istituto; dopo molto scetticismo ed esitazione, l'idraulico si convince ad aiutarlo. (\"Dovremmo credere pi\u00f9 spesso ai bambini. Dovremmo anche credere pi\u00f9 spesso che essi mentono.\") I due costruiscono un curioso marchingegno Air Wick per succhiare ogni sorta di suono che distrugger\u00e0 il concerto iniziale d'inaugurazione del grande pianoforte dell'istituto. Il successo dell'operazione, porta i ragazzini alla rivolta e consente a Bart e agli altri la fuga.\nIl film si conclude con il ritorno a casa di Bart, Zabladowski infine sposa Heloise. Bart fugge dal piano e trionfalmente torna a giocare.\nProduzione.\nDopo il debole successo di \"Gerald McBoing-Boing\", per Geisel \"Le 5000 dita del Dr. T\" rappresent\u00f2 un autentico successo nel 1951, facendogli seguire uno scritto di 1200 pagine dove esprimeva chiaramente la sua intenzione nel film di evidenziare \"i temi della dominazione e dell'oppressione nel mondo provenienti dalla Seconda Guerra Mondiale\" Geisel spost\u00f2 le riprese da La Jolla, in California, direttamente a Los Angeles per \"permettergli di essere maggiormente coinvolto nella produzione\" e non a caso i disegni del set e la coreografia appaiono largamente ispirati da lui.\nHans Conried era assolutamente entusiasta del suo ruolo, giungendo a dichiarare \"Non ho mai recitato questa parte prima e probabilmente non la reciter\u00f2 mai pi\u00f9. Ci ho pensato per otto settimane prima di accettare. Il successo che ho avuto nella parte ha letteralmente cambiato la mia vita\".\nPrima della presentazione definitiva del film, vennero realizzate alcune modifiche fra cui il taglio di 11 delle 24 scene musicali originarie che invece compaiono ancora nella colonna sonora originale che venne pubblicata integralmente.\nTra gli altri personaggi sinistri si ricordano i gemelli siamesi sui pattini, uniti dalla loro barba, un uomo intrappolato in un gigantesco tamburo e un boia che si occupa della gestione dell'ascensore che canta ad ogni piano raggiunto la \"The Elevator Song\". Il guardiano delle prigioni \u00e8 interpretato dall'ex pugile professionale Henry Kulky. Il personaggio di Bart Collins venne pi\u00f9 volte utilizzato dal Regno Unito per campagne pubblicitarie contro la droga.\nMusica.\nLa musica venne composta da Frederick Hollander (nato Friedrich Hollaender) sulla base di canzoni scritte dal Dr. Seuss, e la colonna sonora venne candidata agli Academy Award del 1953. Venne pubblicato a proposito un CD da El in associazione con la Cherry Red Records Ltd (ACMEM126CD), che includeva anche numerose canzoni non comprese all'interno del film:\nDistribuzione.\nIn Italia il film, completamente sconosciuto ai pi\u00f9, arriv\u00f2 direttamente per la televisione. Venne trasmesso da Raitre marted\u00ec 23 luglio 1985 alle 22:05 per la rassegna \"Eccentriche visioni\", curata da Enrico Ghezzi e Maria Letizia Gambino. Essendo fin a quel momento inedito venne approntata un'edizione italiana. \u00c8 stato ritrasmesso dallo stesso canale solamente un'altra volta, il 31 dicembre dello stesso anno, a mezzanotte.\nNon risulta esser uscito mai su nessun supporto home video fino al 24 luglio 2012, quando Sinister Film lo pubblica per la prima volta in DVD, recuperando cos\u00ec il doppiaggio televisivo Rai."}
{"id": "1558761", "revid": "729019", "url": "https://it.wikipedia.org/wiki?curid=1558761", "title": "Blohm &amp; Voss BV 238", "text": "Il Blohm &amp; Voss BV 238 fu un idrovolante da trasporto a scafo centrale, esamotore e monoplano ad ala alta sviluppato dall'azienda aeronautica tedesca Blohm &amp; Voss GmbH nei primi anni quaranta del XX secolo. Destinato ai reparti della Luftwaffe, riusc\u00ec ad essere realizzato in un solo esemplare completo, utilizzato durante le fasi finali della seconda guerra mondiale. Al 1944 era il pi\u00f9 pesante velivolo mai prodotto fino ad allora e il pi\u00f9 pesante realizzato tra le forze aeree dell'asse.\nStoria del progetto.\nIl prototipo BV 238 V1, dopo un primo tentativo effettuato il giorno precedente, venne portato in volo per la prima volta il 14 marzo 1944 spinto da sei Daimler-Benz DB 603, motori 12 cilindri a V rovesciata in grado di esprimere una potenza pari a 1\u00a0750 PS (1\u00a0287 kW) ciascuno, posizionati su tre gondole fronte marcia per ciascuna ala.\nLa sua apertura alare era di 57,75 m e la sua velocit\u00e0 di ammaraggio di 143 km.\nL'ormai onnipresente aviazione degli Alleati rese troppo rischioso effettuare altri collaudi sul fiume Elba, sicch\u00e9 i tecnici della Luftwaffe trasferirono l'unico esemplare completato sullo Schaalsee (Lago di Schaal), da dove il grande idrovolante si alz\u00f2 in volo raggiungendo quasi Amburgo, facendo talvolta delle soste tecniche a Travem\u00fcnde. Il BV 238 fu quindi portato a Seedorf, sempre sul Schaalsee, mimetizzato per nasconderlo agli Alleati. Il 18 settembre tre caccia North American P-51 Mustang statunitensi del 361st Fighter Group notarono un'ala tra la vegetazione. Capito che si trattava di un aereo, aprirono il fuoco fino a farlo esplodere e affondare. L'intelligence identific\u00f2 l'aereo come un BV 222 \"Wiking\", un altro grande idrovolante in forza alla Luftwaffe. Il relitto, di cui ancora si scorgeva una parte dell'ala rimasta fuori dall'acqua, giacque sul fondo del lago fino al 1947, quando venne rimosso da una ditta specializzata.\nL'identit\u00e0 dei piloti statunitensi rimase ignota fino al 1997, quando l'asso dell'aviazione statunitense Lt. Urban \"Ben\" Drew dichiar\u00f2 ai giornalisti di aver dato il colpo di grazia all'idrovolante tedesco. Il suo gregario era William D. Rogers. Intervistato dalla rete televisiva britannica BBC per apparire in un documentario, Drew ignorava ancora il nome dell'aereo da lui affondato. La redazione lo inform\u00f2 allora che dai dati acquisiti durante le ricerche risultava che in quell'azione fosse stato distrutto effettivamente il BV 238, distaccato sul lago Schaal per test di volo. In realt\u00e0 Drew e gli altri piloti attaccarono l'idroscalo dell'isola di R\u00fcgen (lo stesso Drew nelle sue memorie ammise di aver attaccato un idroscalo, e non un semplice approdo) dove incendiarono e affondarono il 18 settembre 1944 un idrovolante di costruzione francese Potez-CAMS 161, anch'esso esamotore e anch'esso con un'apertura alare vicina a quella del BV 222. Gli autori del vero affondamento del BV 238 sarebbero stati, il 24 aprile 1945, quattro cacciabombardieri Hawker Typhoon della RAF. Drew avrebbe solamente danneggiato l'aereo senza per\u00f2 distruggerlo.\nLa costruzione degli altri due prototipi V2 e V3, a quali era stata leggermente modificata l'ala e che modificava la loro apertura alare a 60,17 m, non riusc\u00ec mai ad essere completata. Venne inoltre costruito un grande modello in scala 1:4, realizzato dalla Flugtechnische Fertigungsgemeinschaft GmbH di Praga. Identificato come FFG Prag FG 227 (o FFG FG 227) aveva il compito di acquisire dati per il programma ma durante il primo volo di collaudo dovette effettuare un atterraggio forzato non riuscendo a contribuire allo sviluppo del BV 238.\nCuriosit\u00e0.\nUn esemplare di BV 238 compare nel film d'animazione Lupin III - The First, utilizzato da un gruppo di neonazisti antagonisti di Lupin."}
{"id": "1558762", "revid": "33921", "url": "https://it.wikipedia.org/wiki?curid=1558762", "title": "Rugby a 15 nel 1990", "text": "Cronologia degli eventi principali.\n17 marzo \u2013 Superando l' in un match con forti connotazioni politiche ed extrasportive, la conquista il Grande Slam nel Cinque Nazioni 1990\n22 aprile - A Londra si disputa un incontro tra una rappresentativa delle \"Home Unions\" britanniche e del \"Resto d'Europa\". Scopo del match \u00e8 la raccolta di fondi a favore della federazione di rugby romena in grave difficolt\u00e0 economiche dopo la fine del comunismo e la caduta di Nicolae Ceau\u0219escu. Il successo arride alla selezione britannica per 18-43\n14 aprile - I \"Barbarians\" danno il via ai festeggiamenti per il loro centenario, con un match contro Cardiff nella tourn\u00e9e pasquale.\n24 maggio \u2013 Sconfiggendo sorprendentemente ad Auch 12-6 la , la Romania coglie l'ultimo grande successo di una epoca gloriosa. La Coppa Europa si chiude con un ex aequo tra le due squadre e l' che aveva battuto la Romania a Baia Mare ad ottobre 1989\ngiugno - I Tour estivi vedono apparire sulla scena una nuova destinazione: la Namibia. Diventato indipendente, il paese africano ospita il , nazionale in fase di ricostruzione. Ma anche la seconda squadra francese visita il paese africano.\nPi\u00f9 tradizionale la meta della Francia. I \"galletti\" si recano in Australia dove, vincendo il terzo test match, riscattano le sconfitte nei primi due test.\nPositivo il tour per gli Scozzesi in Nuova Zelanda. Sei vittorie in sei partite contro le selezioni provinciali, ma soprattutto due onorevoli sconfitte con gli \"All Blacks\". In particolare nel secondo match sfiorano il successo contro una squadra che non sono mai riusciti a battere.\nluglio - agosto - L' si reca in Nuova Zelanda, dove conquista una vittoria su tre partite. Troppo poco per riprendersi la Bledisloe Cup.\nluglio \u2013 agosto - Contemporaneamente si assiste ad un tour storico. Otto anni dopo la guerra delle Falkland, una nazionale britannica si reca in Argentina. Dal 1982 gli Argentini avevano avuto rapporti solo con Australia e Nuova Zelanda (oltre che il Sudafrica, peraltro bandito a sua volta per i problemi legati all'apartheid. Dal punto di vista sportivo, la serie vede un successo a testa nei test match.\nsettembre \u2013 ottobre - Le celebrazioni per il centenario dei Barbarians raggiungono il culmine con un tour che li vede protagonisti di tre match con Inghilterra, Galles (che per l'occasione assegna il \"cap\" ai giocatori) e una selezione di Bradord e Bingley.\nottobre - L'Argentina si reca nelle Isole Britanniche per un vero e proprio tour della rappacifazione. Sfiora il successo con l'Irlanda, poi l'infortunio ad Hugo Porta (rientrato in nazionale dopo 3 anni) porta in salita la strada per i \"Pumas\", che crollano contro e .\nottobre - La Nuova Zelanda rende la visita dell'anno prima, per un lungo tour in terra francese. Doppio successo per gli All Blacks.\n17 ottobre \u2013 Si chiudono con un match tra e le qualificazioni alla .\n27 ottobre \u2013 La si aggiudica a sorpresa il Campionato Asiatico 1990.\nI Barbarians.\nI Barbarians festeggiano nel 1990 il loro centenario. Allo scopo organizzano un tour nel mese di settembre-ottobre.\nLa Nazionale Italiana.\nIl lavoro di Bertrand Fourcade prosegue, ravvivando un ambiente che negli ultimi anni si era rassegnato alla mediocrit\u00e0. Importante il successo sugli Emerging Wallabies."}
{"id": "1558770", "revid": "13615809", "url": "https://it.wikipedia.org/wiki?curid=1558770", "title": "Torques", "text": ""}
{"id": "1558771", "revid": "287204", "url": "https://it.wikipedia.org/wiki?curid=1558771", "title": "Federazione delle associazioni italiane dei complessi turistico ricettivi all'aperto", "text": "La Federazione delle associazioni italiane dei complessi turistico ricettivi all'aperto o FederCamping, in acronimo FAITA, \u00e8 un'associazione di categoria che rappresenta gli interessi degli operatori che gestiscono i campeggi e i villaggi turistici italiani.\nNata nel 1966, si propone di promuovere e commercializzare il turismo \"open air\". Conta oltre 2000 associati su un totale di 2370 imprese ricettive all'aria aperta. \u00c8 presente in ambito locale tramite 18 associazioni regionali. La FAITA aderisce a livello nazionale alla Confcommercio (Confederazione generale italiana del commercio, del turismo e dei servizi) organizzazione delle imprese del settore terziario e ne rappresenta insieme a Federalberghi, Fiavet, FIPE e Rescasa il settore turismo (Confturismo).\nL'offerta \"open air\" italiana \u00e8 costituita da 1,3 milioni di posti letto per giorno in 2370 aziende e registra una media annua di circa 70 milioni di presenze. Il comparto d\u00e0 impiego a 43.000 addetti e genera un giro d'affari, indotto compreso, intorno ai 2,5 miliardi di euro annui."}
{"id": "1558781", "revid": "33921", "url": "https://it.wikipedia.org/wiki?curid=1558781", "title": "Rugby a 15 nel 1991", "text": "Cronologia degli eventi principali.\n16 marzo \u2013 L' supera la e si aggiudica il Cinque Nazioni, aggiudicandosi anche il Grande Slam\n24 agosto - La Nuova Zelanda supera l'Australia nel secondo test e conserva il possesso della Bledisloe Cup\n21 aprile - L'Italia, con una meta contestata, supera la Romania a Bucarest: un successo in casa dei romeni che mancava da 28 anni.\n22 luglio \u2013 Il Galles subisce a Brisbane la pi\u00f9 pesante sconfitta della sua storia: 63-6 con l'Australia\n1\u00ba ottobre - Conferma dell'Argentina nel campionato sudamericano\n3 ottobre - Con il match tra Nuova Zelanda e Inghilterra prende il via la \n2 novembre \u2013 L' supera l' e si laurea campione del mondo.\nLa Coppa del Mondo.\nLa 1991 Rugby World Cup fu ospitata dall'Inghilterra con incontri anche negli altri 4 paesi del Torneo delle 5 Nazioni. Come per l'edizione inaugurale del 1987, essa fu dominata dalle nazioni membri dell'International Rugby Football Board (IRFB) (il Sud Africa era escluso per i motivi legati all'Apartheid). Ben sei delle sette squadre citate giunsero ai quarti, con l'esclusione del Galles, eliminato dalle Samoa.\nL'ultima squadra qualificata per gli ottavi fu il che elimin\u00f2 Romania e Figi.\nNei quarti Scozia e Nuova Zelanda ebbero vita facile con Samoa e Canada, mentre l'Inghilterra, guidata da Rob Andrew, superava a Parigi la Francia. Emozionante il finale dell'ultimo quarto a Dublino tra Australia ed Irlanda, con \"sorpasso\" irlandese a due minuti dalla fine (meta) e controsorpasso australiano nel recupero ad opera di Tim Horan.\nNelle semifinali, l'Australia riusc\u00ec a superare i campioni uscenti della Nuova Zelanda (16-6) grazie ad un eccezionale primo tempo e alle magie di David Campese. Nell'altra semifinale, a Edimburgo, l'Inghilterra super\u00f2 la Scozia in una partita decisa dai calci (9-6) e da un clamoroso errore su punizione dello scozzese Gavin Hasting.\nUno stadio di Twickenham stracolmo vide l'Australia trionfare 12-6 sull'Inghilterra che aveva cercato di abbandonare il gioco chiuso e basato sugli avanti, per un gioco alla mano.\nGli ultimi test pre-mondiali.\nSi disputano altri test nell'immediata vicinanza della coppa del mondo:\nI Barbarians.\nLa selezione ad inviti dei Barbarians disputa, nel 1991, i seguenti incontri:\nCampionati nazionali.\n Americhe:\n' Europa:"}
{"id": "1558782", "revid": "2215945", "url": "https://it.wikipedia.org/wiki?curid=1558782", "title": "Marin \u010cili\u0107", "text": "\u00c8 il secondo croato dopo Goran Ivani\u0161evi\u0107 a essersi aggiudicato un torneo del Grande Slam, trionfando agli US Open 2014 ai danni di Kei Nishikori; ha raggiunto inoltre la finale a Wimbledon 2017 e agli Australian Open 2018, perdendo in entrambe le occasioni contro Roger Federer. Tra i suoi risultati pi\u00f9 significativi anche la medaglia d'argento in doppio ai Giochi Olimpici di Tokyo 2020 insieme a Ivan Dodig, sconfitto dai connazionali Nikola Mekti\u0107 e Mate Pavi\u0107.\nIn carriera si \u00e8 aggiudicato 20 titoli del circuito maggiore, tutti in singolare, e si \u00e8 spinto sino alla terza posizione del ranking nel gennaio 2018. Figura nel suo palmar\u00e8s anche la Coppa Davis 2018 vinta a Lilla contro i francesi, la seconda della Croazia dopo il trionfo a Bratislava contro la Slovacchia nel 2005. Nel 2017 si aggiudica la Laver Cup, vinta col Team Europa.\nTra gli juniores ha vinto il Roland Garros 2005 e ha raggiunto il 1\u00ba posto nel ranking mondiale di categoria.\nBiografia.\nSoprannominato Chila, nasce a Me\u0111ugorje in Erzegovina, che era a quel tempo parte della Jugoslavia. Nel 1992 la Bosnia-Erzegovina proclama l'indipendenza e il padre di \u010cili\u0107 \u00e8 uno dei fondatori della nuova federazione tennistica nazionale. Marin comincia a giocare a tennis a sette anni e i genitori Zdenko e Koviljka fanno costruire un campo da tennis dietro la casa per lui e i fratelli Vinko, Goran e Mile. Cresce avendo come idoli Goran Ivani\u0161evi\u0107 e Ivan Ljubicic. A 12 anni gioca per la rappresentativa della Bosnia-Erzegovina Under-14.\nLe condizioni per allenarsi sono per\u00f2 limitate ed \u00e8 questo il motivo per cui nel 2002 si trasferisce a Zagabria e sceglie di giocare per la Croazia, Paese dove le condizioni sono molto migliori. Nel 2004 inizia ad allenarsi in Italia e l'anno successivo passa al professionismo. In seguito trasferisce la residenza a Monte Carlo e sposa Kristina, con la quale ha i figli Baldo e Vito. \u00c8 attivo in opere di beneficenza e nel 2016 crea la Fondazione Marin \u010cili\u0107 che aiuta i bambini bisognosi di tutto il mondo ad avere accesso all'istruzione e allo sport, fornendo loro opportunit\u00e0 per realizzarsi. Per i suoi contributi nella fondazione, quello stesso anno gli viene assegnato il premio ATP \"Arthur Ashe Humanitarian of the Year\".\nCarriera.\nJuniores.\nInizia a giocare nei tornei dell'ITF Junior Circuit nel 2001 e nel settembre 2002 prende parte alla fase finale della Coppa Davis Junior, dove vince tutti gli incontri disputati in singolare ma la Croazia non va oltre la finale per il 15\u00ba posto. Nel maggio 2003 cede in finale del Torneo Avvenire contro Juan Mart\u00edn del Potro. A settembre vince i primi titoli ITF Junior, entrambi in tornei di Grade 5, il primo in Slovenia in doppio e il secondo in Bosnia in singolare. Torna a disputare la Coppa Davis Junior nel 2004, vince di nuovo tutti gli incontri in singolare e la Croazia chiude il torneo al quarto posto.\nQuello stesso anno inizia ad allenarsi a Sanremo nell'accademia dell'australiano Bob Brett, che in passato aveva allenato molti grandi tennisti tra cui Ivanisevi\u0107 e Boris Becker. Brett sar\u00e0 il suo coach per i successivi nove anni e il suo mentore, sotto la sua guida \u010cili\u0107 si irrobustisce, compie enormi progressi tecnici e raggiunge grandi traguardi sia da juniores che nei primi anni da professionista.\nConsegue i migliori risultati tra gli juniores nel 2005, in gennaio raggiunge per la prima volta i quarti di finale in uno Slam agli Australian Open e in giugno trionfa al Roland Garros, superando in finale l'olandese Antal Van Der Duim dopo aver eliminato in semifinale Andy Murray. Si spinge fino ai quarti anche a Wimbledon e agli US Open e in ottobre vince il titolo sia in singolare che in doppio nella prestigiosa Osaka Mayor's Cup, torneo di Grade A come quelli del Grande Slam. Disputa il suo ultimo torneo tra gli juniores nel dicembre 2005 e il 2 gennaio 2006 sale per la prima volta in vetta alla classifica mondiale di categoria. Chiude l'esperienza dopo aver vinto in totale sei titoli in singolare e cinque in doppio.\n2004-2005: inizi da professionista e primi titoli Futures.\nFa la sua prima apparizione tra i professionisti nel febbraio 2004 giocando il torneo ITF Futures Croatia F1 e vince al primo turno, risultato che gli consente di chiudere la stagione al n\u00ba 1463 nel ranking ATP. Quello stesso anno disputa altri due tornei in doppio, viene sconfitto al suo esordio nel circuito Challenger a Zagabria e raggiunge la prima finale da professionista in agosto al Futures Croatia F5. Nel 2005 partecipa a sette tornei Futures e in agosto vince i primi titoli nel torneo Croatia F3, in singolare sconfigge in finale Lukas Lacko e in doppio si impone in coppia con Ivan Dodig in quello che rester\u00e0 il suo unico titolo vinto in carriera tra i professionisti. Nel corso della stagione vince il suo primo incontro in un Challenger battendo Arnaud Di Pasquale a Ginevra e fa il suo esordio con una wild-card nel tabellone principale di un torneo ATP perdendo al primo turno a Umago contro Kristof Vliegen.\n2006: esordio in Coppa Davis e prima semifinale ATP.\nAll'inizio del 2006 vince il primo incontro in un torneo ATP a Zagabria con il successo al primo turno sul n\u00ba 25 del ranking Igor Andreev, nella sua prima vittoria su un top 100, e cede al secondo contro Andreas Seppi. Fa quindi il suo esordio nella squadra croata di Coppa Davis nella sfida vinta 3-2 contro l'Austria, viene schierato in singolare a risultato gi\u00e0 acquisito e perde contro Stefan Koubek. Nel corso della stagione disputa i suoi ultimi tornei Futures in carriera e a febbraio vince il Croatia F2. Viene sconfitto in entrambi gli incontri disputati nei quarti di finale di Davis persi 3-2 contro l'Argentina. Al torneo di Gstaad disputa la sua prima semifinale ATP e viene sconfitto da Feliciano Lopez dopo aver eliminato i top 100 Andreas Seppi e Andrei Pavel. Con questi risultati guadagna 95 posizioni nel ranking e si porta alla 211\u00aa. Supera le qualificazioni in altri tornei ATP senza ottenere altre vittorie nei tabelloni principali, e termina la stagione al 170\u00ba posto mondiale.\n2007: due titoli Challenger, una semifinale ATP e top 100.\nSupera per la prima volta le qualificazioni in una prova del Grande Slam agli Australian Open 2007 e viene eliminato al primo turno. In febbraio vince il suo primo match di Coppa Davis battendo il n\u00ba 49 ATP Benjamin Becker, con la Germania che si era gi\u00e0 assicurata il passaggio del turno. In aprile vince il primo titolo in un torneo Challenger a Casablanca battendo in finale Simone Bolelli e si ripete il mese dopo con il successo su Luk\u00e1\u0161 Lacko nella finale del Challenger di Fiume. Al Roland Garros supera le qualificazioni ed esce al primo turno. Continua l'ascesa nel ranking raggiungendo i quarti al successivo torneo ATP del Queen's e viene sconfitto dal n\u00ba 5 del mondo Andy Roddick, che vincer\u00e0 il titolo. Eliminato al primo turno a Wimbledon, raggiunge la semifinale in doppio a Umago. Non supera il secondo turno nei successivi tornei ATP n\u00e9 le qualificazioni agli US Open. Si riscatta in settembre a Pechino, dove al secondo turno elimina per la prima volta un top 10 del ranking, il n\u00ba 4 Nikolay Davydenko, ed esce nei quarti per mano di Nicolas Kiefer. Sconfitto al secondo turno a Tokyo e a Mosca, il 15 ottobre fa il suo ingresso nella top 100. Due settimane dopo torna a disputare una semifinale ATP a San Pietroburgo, dove batte nuovamente Davidenko ed Ernests Gulbis prima della sconfitta subita contro Fernando Verdasco, risultato che gli consente di chiudere la stagione al 71\u00ba posto mondiale. \n2008: primo titolo ATP e 22\u00ba nel ranking.\nIl 2008 comincia con la semifinale raggiunta a Chennai sia in singolare, persa contro Mikhail Youzhny, sia in doppio. Vince i suoi primi incontri in uno Slam all'Australian Open eliminando le teste di serie Nicol\u00e1s Almagro ma soprattutto Fernando Gonz\u00e1lez, n\u00ba 7 mondiale e vicecampione uscente, prima di fermarsi al quarto turno contro James Blake; a fine torneo sale alla 39\u00aa posizione del ranking. Cala il suo rendimento nel periodo successivo ma supera per la prima volta il primo turno in un torneo Masters 1000 a Indian Wells e subito dopo a Miami. In maggio esce nei quarti di finale a Monaco di Baviera e vince il suo primo incontro al Roland Garros. La semifinale persa contro Verdasco a Nottingham fa da preambolo al quarto turno raggiunto a Wimbledon, dove perde a sorpresa contro il n\u00ba 145 ATP Arnaud Clement dopo aver eliminato il n\u00ba 16 Paul-Henri Mathieu.\nContinua l'ascesa nel ranking con i quarti di finale nei successivi tornei di Gstaad e soprattutto a Toronto, dove ottiene il suo miglior risultato di inizio carriera in un Masters 1000; elimina Tommy Robredo e il n\u00ba 6 del mondo Andy Roddick e cede in tre set a Gilles Simon. Ad agosto fa il suo esordio olimpico ai Giochi di Pechino e viene eliminato al secondo turno. Il 24 agosto vince a New Haven il suo primo titolo ATP, sconfigge tra gli altri i top 50 Jurgen Melzer e Igor Andreev e in finale supera Mardy Fish con il punteggio di 6-4, 4-6, 6-2. Sale cos\u00ec al 24\u00ba posto mondiale e con il terzo turno raggiunto agli US Open e nei Masters 1000 di Madrid e Parigi si porta al 22\u00ba.\n2009: due titoli ATP, quarti di finale agli US Open e 13\u00ba nel ranking.\nInaugura il 2009 vincendo a Chennai il suo secondo titolo ATP con il successo in finale su Somdev Devvarman, e a fine torneo sale al 20\u00ba posto nel ranking. Come l'anno precedente si ferma al quarto turno agli Australian Open, sconfitto da Juan Martin del Potro dopo aver eliminato il n\u00ba 12 ATP David Ferrer. Riprende a salire nel ranking a febbraio vincendo il titolo anche nel torneo ATP di Zagabria, battendo in finale il connazionale Mario Ancic, e viene sconfitto nei quarti di finale al successivo torneo di Dubai. I successivi impegni sono i Masters 1000 di Indian Wells, Miami, Monte Carlo e Roma, nei quali non va oltre il terzo turno, e dopo l'eliminazione in maggio al secondo turno a Madrid raggiunge il 13\u00ba posto mondiale. A Monte Carlo consegue il miglior risultato stagionale in doppio arrivando nei quarti con Nicolas Kiefer. Viene eliminato al quarto turno al Roland Garros e al terzo a Wimbledon, rispettivamente da Andy Murray e Tommy Haas.\nStenta nei primi tornei sul cemento americani e si riprende arrivando per la prima volta nei quarti di finale in uno Slam agli US Open; viene di nuovo eliminato da del Potro dopo aver inflitto negli ottavi una pesante sconfitta in tre set al n\u00ba 2 del mondo Murray. Dopo aver vinto tutti gli incontri disputati nei primi due turni di Coppa Davis, in settembre viene sconfitto in entrambi i match giocati nella semifinale persa 4-1 contro la Repubblica Ceca. Disputa per la prima volta una finale in una prova delle ATP 500 series al successivo torneo di Pechino grazie ai netti successi in due set sul n\u00ba 8 ATP Davydenko nei quarti e sul n\u00ba 2 Rafael Nadal in semifinale, e viene sconfitto nell'incontro decisivo da Novak \u0110okovi\u0107. Due settimane dopo perde contro J\u00fcrgen Melzer la finale a Vienna, alla quale era arrivato senza perdere alcun set. Chiude la stagione raggiungendo i quarti a Basilea e al Masters di Parigi, nel quale supera negli ottavi il n\u00ba 8 del ranking Fernando Verdasco e viene sconfitto in tre set dall'idolo di casa Ga\u00ebl Monfils.\n2010: due titoli ATP, semifinale agli Australian Open e top 10.\nAll'esordio stagionale si conferma campione a Chennai con la vittoria dopo due tie-break nella finale contro Stan Wawrinka. Raggiunge la sua prima semifinale in uno Slam agli Australian Open, al terzo turno batte di nuovo Wawrinka e negli ottavi vince per la prima volta contro il n\u00ba 5 ATP Juan Martin del Potro, imponendosi in cinque set. Impiega cinque set anche nei quarti per battere il n\u00ba 7 Andy Roddick e viene sconfitto da Andy Murray, entra cos\u00ec per la prima volta nella top 10 del ranking, al 10\u00ba posto. Si conferma campione anche a Zagabria battendo in finale in tre set Michael Berrer e due settimane pi\u00f9 tardi sale al 9\u00ba posto. Nei tornei successivi raggiunge i quarti a Dubai, il quarto turno a Miami e disputa la sua prima finale sulla terra battuta a Monaco di Baviera, che perde contro Mikhail Youzhny. Esce di nuovo al quarto turno al Roland Garros con la sconfitta subita contro Robin S\u00f6derling e viene eliminato a sorpresa al primo turno a Wimbledon da Florian Mayer. L'ultimo risultato di rilievo della stagione \u00e8 la semifinale raggiunta in agosto a Washington, dove viene sconfitto da David Nalbandian, e alla fine del 2010 si trova al 14\u00ba posto del ranking. \n2011: un titolo ATP.\nNon ripete gli ottimi risultati dell'anno precedente a Chennai, dove esce al primo turno per mano di Kei Nishikori, agli Australian Open, nei quali Nadal gli concede solo nove giochi al quarto turno, e a Zagabria, eliminato al terzo turno. Scende al 28\u00ba posto nel ranking e si riprende in febbraio a Marsiglia con le vittorie su Tomas Berdych e Mikhail Youzhny, prima di farsi rimontare e battere in finale da S\u00f6derling. Con la vittoria su Mardy Fish agli Internazionali d'Italia, accede per la prima volta ai quarti di finale in un Masters 1000 su terra battuta e raccoglie solo quattro giochi contro Nadal. Le eliminazioni al primo turno al Roland Garros e a Wimbledon lo portano al 32\u00ba posto mondiale. Recupera diverse posizioni con i quarti di finale raggiunti ad Amburgo e la finale persa a Umago contro Alexandr Dolgopolov.\nDopo le eliminazioni al terzo turno a Montreal contro \u0110okovi\u0107 e agli US Open contro Federer, in ottobre perde la sua quarta finale consecutiva in singolare in un torneo ATP a Pechino, dove elimina Fabio Fognini, Kevin Anderson e Ivan Ljubicic e si fa rimontare e battere da Berdych. Tre settimane dopo vince a San Pietroburgo il suo sesto titolo ATP, sconfigge tra gli altri Seppi e Youzhny e in finale ha la meglio su Janko Tipsarevic al terzo set. Chiude il 2011 al 20\u00ba posto del ranking. Nel corso della stagione torna a ottenere alcuni buoni risultati in doppio, tra i quali spiccano le semifinali raggiunte al Madrid Masters e a Pechino con Ljubicic, e la finale persa a Umago in coppia con Lovro Zovko. Dopo Madrid entra per la prima volta nella top 100 del ranking di doppio e in novembre si porta alla 60\u00aa posizione.\n2012: due titoli ATP.\nResta fuori dal circuito le prime otto settimane del 2012 per un infortunio al ginocchio sinistro, rientra a fine febbraio e nei primi quattro tornei ATP disputati vince in totale solo due incontri. A inizio maggio raggiunge la finale a Monaco di Baviera e viene sconfitto da Philipp Kohlschreiber. A Madrid elimina Albert Monta\u00f1es e il n\u00ba 10 ATP John Isner e viene sconfitto al terzo turno da del Potro, mentre nel torneo di doppio si spinge fino ai quarti assieme a Ivan Dodig. Subisce un'altra secca sconfitta contro del Potro al terzo turno del Roland Garros, scende cos\u00ec alla 25\u00aa posizione del ranking, ma ha inizio una serie di risultati positivi con i quali risale la classifica. Dopo aver vinto i precedenti titoli ATP su campi in cemento, si aggiudica il primo titolo sull'erba al Queen's; in finale il suo avversario David Nalbandian \u00e8 costretto al ritiro nel corso del secondo set, come era successo nei quarti contro Yen-Hsun Lu. Al terzo turno di Wimbledon si impone su Sam Querrey per 17-15 al quinto set dopo che tre dei precedenti parziali si erano conclusi al tie-break, e al quarto turno contro Murray viene eliminato in tre set.\nVince il primo titolo ATP in carriera sulla terra battuta al successivo torneo di Umago, non perde alcun set nei quattro incontri disputati, in semifinale elimina Alexandr Dolgopolov e supera in finale Marcel Granollers con il punteggio di 6-4, 6-2. Chiude la stagione su terra battuta ad Amburgo cedendo in semifinale a Tommy Haas. Come era successo nella precedente edizione di Pechino, anche ai Giochi olimpici di Londra esce al secondo turno in singolare; gioca invece la sua prima Olimpiade in doppio e in coppia con Ivan Dodig viene sconfitto nei quarti da David Ferrer / Feliciano Lopez. Sconfitto al terzo turno a Toronto, raggiunge i quarti di finale a Cincinnati e raccoglie solo cinque giochi contro \u0110okovi\u0107. Si spinge fino ai quarti anche agli US Open, sconfiggendo tra gli altri Nishikori, e viene di nuovo eliminato da Murray, questa volta in quattro set dopo aver vinto il primo. Raggiunge per la prima volta i quarti di finale allo Shanghai Masters e subisce un'altra sconfitta contro Federer. Con questo risultato risale al 13\u00ba posto del ranking. Consegue l'ultimo risultato di rilievo della stagione in singolare all'ATP 500 di Valencia, nel quale perde nei quarti contro Ivan Dodig dopo aver eliminato i top 30 Verdasco e Martin Klizan. Al Paris Masters perde al primo incontro, ma assieme a Marcelo Melo disputa la semifinale in doppio e vengono sconfitti da Qureshi / Rojer, risultato con cui porta il best ranking di doppio al 58\u00ba posto.\n2013: un titolo ATP, squalifica e discesa nel ranking.\nInizia la stagione con le eliminazioni nei quarti a Chennai e al terzo turno agli Australian Open. In febbraio conquista a Zagabria il suo nono titolo ATP, in semifinale ha la meglio in tre set su Youzhny e concede quattro soli giochi in finale a Melzer. Dopo la sconfitta inflittagli nei quarti a Memphis dal futuro vincitore del torneo Nishikori, \u010cili\u0107 sale all'11\u00ba posto del ranking. Eliminato al terzo turno a Indian Wells, arriva per la prima volta nei quarti di finale a Miami con i presitigiosi successi su Isner e il n\u00ba 8 del mondo Jo-Wilfried Tsonga, e deve ancora una volta inchinarsi a Murray, che vincer\u00e0 il torneo. Raggiunge i quarti a Miami anche in doppio e sale al 49\u00ba posto nella graduatoria mondiale di specialit\u00e0, che rimarr\u00e0 il suo best ranking in carriera. I migliori risultati dei due mesi successivi sono il terzo turno a Monte Carlo e al Roland Garros. Torna in evidenza con la finale raggiunta al Queen's, dove \u00e8 campione uscente. elimina nei quarti il n\u00ba 6 del mondo Berdych e nell'incontro per il titolo colleziona la settima sconfitta consecutiva contro Murray, che si impone in tre set.\nUn nuovo infortunio al ginocchio sinistro lo costringe a dare forfait prima del secondo incontro a Wimbledon. In settembre viene sospeso per nove mesi a seguito di un test antidoping eseguito alcuni mesi prima durante il torneo di Monaco di Baviera, che ha rilevato la presenza di niketamide nelle urine. La squalifica \u00e8 retroattiva, parte da inizio maggio e gli vengono tolti tutti i punti e i premi guadagnati da allora. Fonti croate sostengono che il ritiro a Wimbledon fosse dovuto alla certezza dell'imminente squalifica. Sempre a settembre annuncia che il suo nuovo coach sar\u00e0 Goran Ivani\u0161evi\u0107. La squalifica gli viene in seguito ridotta, riparte a fine ottobre dal 41\u00ba posto mondiale e non supera il secondo turno al Paris Masters.\n2014: trionfo agli US Open e altri tre titoli ATP, rientro nella top 10 e prima volta alle ATP Finals.\nL'esordio stagionale lo vede sconfitto nei quarti di finale a Brisbane da Nishikori, a cui fanno seguito le eliminazioni al secondo turno a Sydney e agli Australian Open, dove cede al quinto set contro Gilles Simon. Raggiunge tre finali consecutive nei successivi tornei di febbraio, vince per il secondo anno consecutivo (e quarto in totale) il titolo a Zagabria, non perde alcun set durante il torneo e in finale ha la meglio sul n\u00ba 12 ATP Tommy Haas con il punteggio di 6-3, 6-4. Nell'ATP 500 di Rotterdam supera nettamente i top 10 Tsonga e soprattutto Murray, contro il quale aveva vinto l'ultima volta agli US Open 2009; dopo il successo in tre set in semifinale su Igor Sijsling, cede 4-6, 2-6 in finale a Berdych. Si aggiudica invece il trofeo di Delray Beach, dove batte in semifinale Isner e perde l'unico set di tutto il torneo in finale contro Kevin Anderson, che sconfigge dopo oltre tre ore di gioco. \u00c8 il suo undicesimo titolo ATP e supera Ljubicic nella graduatoria dei croati che hanno vinto pi\u00f9 tornei ATP, diventando il secondo dietro a Ivani\u0161evi\u0107 che ne ha vinti 22. Risale inoltre alla 25\u00aa posizione nel ranking.\nEliminato al quarto turno a Indian Wells da \u0110okovi\u0107 dopo aver vinto il primo set, raccoglie solo quattro giochi contro Nishikori nei quarti di finale a Barcellona. Arrivano quindi le eliminazioni al terzo turno a Madrid e al secondo turno a Roma, dove nel torneo di doppio raggiunge i quarti di finale. Al terzo turno del Roland Garros cede al quarto set a \u0110okovi\u0107. Si spinge per la prima volta nei quarti di finale a Wimbledon, nel corso del torneo elimina il n\u00ba 6 ATP Berdych e subisce la nona sconfitta contro \u0110okovi\u0107 su altrettanti incontri disputati. Eliminato in semifinale a Umago da Tommy Robredo, inizia la trasferta americana venendo eliminato al terzo turno a Toronto e a Cincinnati, rispettivamente da Wawrinka e Federer, che entrambi devono ricorrere al terzo set per imporsi. Nel torneo di doppio di Toronto raggiunge la semifinale in coppia con Santiago Gonz\u00e1lez.\nSi presenta agli US Open come 14\u00aa testa di serie e accede al secondo turno per il ritiro di Marcos Baghdatis durante il primo incontro, supera quindi Illya Marchenko e perde il primo set del torneo contro Kevin Anderson, che batte al quarto set. Al quarto turno sconfigge per 6-3 al quinto set Gilles Simon, contro il quale aveva sempre perso, e nei quarti elimina il n\u00ba 7 ATP Tom\u00e1\u0161 Berdych dopo tre parziali. In semifinale affronta il n\u00ba 3 del mondo Roger Federer, che a sua volta aveva vinto tutti gli incontri disputati contro \u010cili\u0107, ribalta il pronostico e riesce nell'impresa di eliminare lo svizzero con il punteggio di 6-3, 6-4, 6-4, accedendo per la prima volta a una finale del Grande Slam. Il suo avversario Nishikori \u00e8 n\u00ba 11 del ranking, aveva vinto gli ultimi tre match contro \u010cili\u0107 ed era reduce dal successo in semifinale contro \u0110okovi\u0107; l'8 settembre il croato disputa un altro grande incontro e vince con un netto 6-3, 6-3, 6-3, conquistando il suo primo titolo Slam. \u00c8 il primo croato capace di raggiungere un tale traguardo da quando il suo coach Goran Ivani\u0161evi\u0107 vinse il torneo di Wimbledon 2001 e il terzo giocatore non facente parte dei \"Big Four\" (Federer, Nadal, \u0110okovi\u0107 e Murray) \u2013 dopo del Potro e Wawrinka \u2013 a vincere una delle ultime 39 prove dello Slam. Il successo lo fa rientrare nella top 10, da cui era uscito nell'aprile 2010, eguagliando il proprio best ranking in 9\u00aa posizione.\nAl successivo ATP 500 di Pechino raccoglie solo cinque giochi nei quarti di finale contro Murray e viene eliminato al primo turno da Ivo Karlovi\u0107 allo Shanghai Masters. Nonostante la sconfitta sale all'8\u00ba posto mondiale e si assicura la sua prima partecipazione alle ATP Finals vincendo l'ATP 250 di Mosca con il doppio 6-4 inflitto a Roberto Bautista Agut in finale. Alle finali di Londra viene eliminato nel round-robin con le pesanti sconfitte patite contro \u0110okovi\u0107 e Berdych e quella in tre set nell'ultimo match contro Wawrinka. Termina il 2014 al 9\u00ba posto del ranking.\n2015: infortunio alla spalla, semifinali agli US Open e un titolo ATP.\nUn infortunio alla spalla lo costringe a giocare nei primi mesi del 2015 solo il Masters di Indian Wells, dove viene sconfitto all'esordio. In aprile entra nel suo staff Ivan Cinku\u0161 e quello stesso mese rientra nel circuito a Monte Carlo, supera al terzo turno Tsonga e nei quarti \u0110okovi\u0107 gli concede tre soli giochi. Vince solo due dei successivi incontri, torna a vincerne tre di fila al Roland Garros e viene eliminato al quarto turno da David Ferrer. Prepara Wimbledon sull'erba di Stoccarda e perde la semifinale contro Viktor Troicki al tie-break del set decisivo. Al terzo turno dello Slam londinese vince 12-10 il quinto set contro Isner, raggiunge come l'anno prima i quarti di finale e subisce una nuova secca sconfitta contro \u0110okovi\u0107. Inizia la tourn\u00e9e americana a Washington e perde in semifinale da Nishikori, che si prende la rivincita della finale persa agli US Open dell'anno prima. Dopo le premature eliminazioni nei Masters di Montr\u00e9al e Cincinnati si spinge fino alla semifinale agli US Open con il successo in cinque set su Tsonga nei quarti, e raccoglie solo tre giochi contro il n\u00ba 1 \u0110okovi\u0107, che si aggiudicher\u00e0 il titolo. Perde buona parte dei punti guadagnati con il trionfo nell'edizione precedente ed esce dalla top 10. Nella trasferta asiatica perde in semifinale contro Guillermo Garcia-Lopez a Shenzen, di nuovo contro Nishikori nei quarti a Tokyo e al terzo turno a Shanghai da Wawrinka. Si conferma campione a Mosca vincendo nuovamente per 6-4, 6-4 la finale con Bautusta Agut. Negli ultimi tornei stagionali esce nei quarti contro Nadal a Basilea e al turno d'esordio al Masters di Parigi contro Grigor Dimitrov, chiudendo il 2015 al 13\u00ba posto mondiale.\n2016: primo titolo Masters 1000 e primo ATP 500, finale di Coppa Davis e n\u00ba 6 del ranking.\nInizia la stagione a Brisbane e viene sconfitto in rimonta da Dominic Thiem nei quarti di finale. Agli Australian Open supera Thiemo de Bakker e Albert Ramos Vi\u00f1olas prima di cedere al terzo turno a Roberto Bautista Agut. A Montpellier esce di scena all'esordio per mano di Alexander Zverev e nei quarti di finale a Rotterdam viene sconfitto in rimonta da Philipp Kohlschreiber. Raggiunge la finale a Marsiglia e viene sconfitto da Nick Kyrgios per 2-6 6-7. Nel primo turno di Coppa Davis vinto 3-2 a Liegi con il Belgio, batte Kimmer Coppejans e perde contro David Goffin. Al successivo Masters di Indian Wells elimina il n\u00ba 10 ATP Richard Gasquet e nei quarti cede nuovamente a Goffin, mentre a Miami viene sconfitto da Gilles Simon al secondo turno. Un infortunio al ginocchio gli fa perdere la prima parte della stagione primaverile sulla terra battuta, rientra sei settimane dopo a Ginevra, sconfigge Ferrer in semifinale e perde la finale da Stan Wawrinka. Non va oltre il primo turno al Roland Garros e a Stoccarda, sconfitto rispettivamente da Marco Trungelliti e Radek \u0160t\u011bp\u00e1nek. Si spinge fino alla semifinale al Queen's e viene sconfitto al terzo set da Andy Murray. Per il terzo anno consecutivo raggiunge i quarti di finale a Wimbledon, superando tra gli altri il n\u00ba 5 del mondo Kei Nishikori, ed \u00e8 costretto a cedere al n\u00ba 3 Roger Federer dopo essere stato in vantaggio di due set e aver sprecato 3 match-ball nel quarto parziale. A fine torneo annuncia la fine della collaborazione con Ivani\u0161evi\u0107.\nSconfitto all'esordio da Ivo Karlovi\u0107 a Toronto, raggiunge per la prima volta il terzo turno in un torneo olimpico ai Giochi di Rio con le nette vittorie su Grigor Dimitrov e Radu Albot, e viene sconfitto in rimonta da Ga\u00ebl Monfils. Nella sfida dei quarti di finale di Davis a Portland contro gli Stati Uniti perde il primo singolare contro Jack Sock e \u2013 con la squadra in svantaggio per 2-0 \u2013 in coppia con Dodig sconfigge in doppio i fuoriclasse Bob e Mike Bryan. Batte quindi John Isner e la rimonta croata viene completata da Borna \u0106ori\u0107 con il successo su Sock. In quei giorni fa sapere che il suo nuovo allenatore \u00e8 Jonas Bj\u00f6rkman. Si aggiudica quindi il primo Masters 1000 in carriera a Cincinnati; nel corso del torneo elimina nell'ordine Viktor Troicki, Fernando Verdasco e il n\u00ba 8 ATP Tom\u00e1\u0161 Berdych. Beneficia del ritiro di Borna \u0106ori\u0107 nel corso del match dei quarti e in semifinale sconfigge in tre set Grigor Dimitrov. Si impone in finale per 6-4 7-5 sul n\u00ba 2 del mondo Andy Murray, reduce da 22 vittorie consecutive nel circuito con i trionfi a Wimbledon e alle Olimpiadi, e con questo successo ritorna per un paio di settimane nella top 10. Agli US Open non va oltre il terzo turno, battuto da Jack Sock in tre set. A settembre torna a disputare contro la Francia a Zara una semifinale di Coppa Davis dopo quella persa nel 2009; trascina la squadra in finale con le vittorie in singolare su Lucas Pouille e Richard Gasquet e quella in doppio con Dodig contro i numeri 1 e 2 del mondo Nicolas Mahut / Pierre-Hugues Herbert.\nRaggiunge quindi la semifinale a Tokyo e subisce la terza sconfitta stagionale contro David Goffin. Al Masters di Shanghai viene battuto in rimonta all'esordio da Alexander Zverev, mentre nel torneo di doppio arriva in semifinale con Mate Pavi\u0107. Vince il primo titolo ATP 500 in carriera al successivo torneo di Basilea, dove perde un solo set in semifinale contro Mi\u0161a Zverev e batte in finale Kei Nishikori con il punteggio di 6-1 7-6. A Parigi elimina Karlovi\u0107 e al terzo turno batte per la prima volta Goffin. Nei quarti di finale riesce nell'impresa di sconfiggere 6-4, 7-6 il n\u00ba 1 del mondo \u0110okovi\u0107, che lo aveva battuto in tutti i 14 incontri giocati in precedenza. Alla sua prima semifinale nel Masters parigino viene sconfitto in due set da John Isner e a fine torneo si trova al 7\u00ba posto mondiale, nuovo best ranking. Qualificato alle Finals di Londra, viene di nuovo eliminato nel round-robin con le sconfitte in due set patite contro Murray e Wawrinka e la vittoria al terzo set contro Nishikori, che gli serve per salire al 6\u00ba posto nel ranking. Conclude la stagione con la finale di Davis di Zagabria contro l'Argentina; sconfigge Federico Delbonis nel primo singolare e si impone anche in doppio assieme a Dodig portando la Croazia sul 2-1. Viene poi battuto da del Potro dopo essere stato in vantaggio di due set e l'Argentina conquista il suo primo titolo grazie al trionfo di Delbonis su Karlovi\u0107.\n2017: finale a Wimbledon, un torneo ATP e 4\u00ba nel ranking.\nInizia la stagione a Chennai e viene eliminato all'esordio da Jozef Koval\u00edk. Al primo turno degli Australian Open supera in cinque set Jerzy Janowicz e viene sconfitto al secondo da Daniel Evans. Esce all'esordio anche a Montpellier e viene sconfitto nei quarti di finale a Rotterdam da Jo-Wilfried Tsonga dopo due tie-break. Ad Acapulco si spinge fino alla semifinale e raccoglie solo tre giochi contro Nadal. Viene eliminato all'esordio anche nei Masters di Indian Wells e Miami, rispetticamente da Taylor Fritz e J\u00e9r\u00e9my Chardy. Al terzo turno a Monte Carlo supera Berdych e nei quarti cede ad Albert Ramos Vi\u00f1olas in tre sets. Vince il suo unico torneo della stagione \u2013 e secondo in carriera sulla terra battuta \u2013 a Istanbul, superando in finale Milos Raonic con il punteggio di 7-6 6-3. Esce all'esordio anche al successivo Masters di Madrid, facendosi rimontare il primo set vinto con Alexander Zverev. Al terzo turno degli Internazionali d'Italia ha la meglio sul n\u00ba 10 ATP Goffin e viene sconfitto al tie-break del terzo set da John Isner nei quarti di finale. Raggiunge per la prima volta i quarti di finale al Roland Garros con i successi su Ernests Gulbis, Konstantin Krav\u010duk, Feliciano L\u00f3pez e Kevin Anderson e viene eliminato da Stan Wawrinka, che gli concede sette soli giochi.\nAl debutto stagionale sull'erba perde la semifinale a 's-Hertogenbosch contro Ivo Karlovi\u0107 e arriva in finale al successivo torneo del Queen's, dove spreca un match-ball e subisce la rimonta di Feliciano L\u00f3pez, che si impone nel tie-break decisivo. A fine torneo sale per la prima volta al 6\u00ba posto mondiale; sempre al Queen's raggiunge la semifinale in doppio assieme a Marcin Matkowski. Disputa la seconda finale Slam in carriera a Wimbledon dopo le vittorie in tre set su Philipp Kohlschreiber, Florian Mayer, Steve Johnson e Roberto Bautista Agut; supera Gilles M\u00fcller al quinto parziale nei quarti di finale e in semifinale ha la meglio su Sam Querrey dopo quattro set. Il 16 luglio viene sconfitto in finale dal n\u00ba tre del mondo Roger Federer per 3-6 1-6 4-6. Un problema agli adduttori gli fa saltare la prima parte dei tornei americani sul cemento, si ripresenta agli US Open e viene sconfitto al terzo turno da Diego Schwartzman, che si impone al quarto set. A settembre prende parte alla prima edizione della Laver Cup e contribuisce alla vittoria del team Europa sconfiggendo Frances Tiafoe, mentre perde il match di doppio giocato in coppia con Berdych.\nViene quindi sconfitto in semifinale nei successivi tornei di Tokyo, dove si fa rimontare da Adrian Mannarino, e di Shanghai, dove cede in due set a Rafael Nadal. Era gi\u00e0 salito al 5\u00ba posto mondiale dopo la Laver Cup, e a fine torneo di Shanghai raggiunge il 4\u00ba. Si presenta a Basilea per difendere il titolo vinto l'anno precedente e viene di nuovo sconfitto in semifinale, questa volta dalla testa di serie n\u00ba 8 Juan Mart\u00edn del Potro. Si spinge fino ai quarti di finale al Masters di Parigi e viene eliminato da Julien Benneteau. Disputa per la terza volta in carriera le ATP Finals, ma nuovamente non va oltre il round-robin sconfitto in tre set da Alexander Zverev, Jack Sock e Roger Federer. Il mese dopo annuncia la fine del rapporto con Jonas Bj\u00f6rkman e promuove a capo-allenatore Cinku\u0161, con il quale si sottopone a maggiori carichi di lavoro.\n2018: finale agli Australian Open, trionfo in Coppa Davis, un titolo ATP e 3\u00ba nel ranking.\nInizia la stagione disputando la semifinale al torneo di Pune (che ha preso il posto di quello di Chennai), e per la sesta volta su sette incontri viene sconfitto da Gilles Simon. Raggiunge la terza finale Slam in carriera agli Australian Open, dove elimina nell'ordine Vasek Pospisil, a cui cede un set, Jo\u00e3o Sousa, Ryan Harrison e negli ottavi la testa di serie n\u00ba 10 Pablo Carre\u00f1o Busta, battuto al quarto set. Accede alla semifinale per il ritiro del n\u00ba 1 mondiale Rafael Nadal nel corso del quinto set, e supera in tre set la sorpresa del torneo Kyle Edmund. Nella finale del 28 gennaio viene nuovamente sconfitto da Roger Federer, con il punteggio di 2-6, 7-6, 3-6, 6-3, 1-6, e grazie a questo risultato sale alla 3\u00aa posizione mondiale, che rester\u00e0 il suo best ranking in carriera. Uscito di scena al secondo incontro nei successivi tornei di Rio e Indian Wells, al Masters di Miami perde al quarto turno contro John Isner.\nFa il suo esordio stagionale sulla terra rossa europea a Monte Carlo e cede in tre set nei quarti di finale a Kei Nishikori. Sconfitto all'esordio a sorpresa da Malek Jaziri a Istanbul, con il netto successo nei quarti di finale sul n\u00ba 11 ATP Pablo Carre\u00f1o Busta accede per la prima volta alle semifinali agli Internazionali d'Italia e viene sconfitto 6-7, 5-7 dal n\u00ba 3 del mondo Alexander Zverev. Al Roland Garros raggiunge i quarti di finale e viene sconfitto dal n\u00ba 6 ATP Juan Mart\u00edn del Potro in quattro set. Si aggiudica per la seconda volta in carriera il torneo del Queen's \u2013 entrato a far parte nel 2015 dei tornei ATP 500 \u2013 sconfiggendo in finale il rinato Novak \u0110okovi\u0107 con il punteggio di 5-7, 7-6, 6-3, ottenendo la seconda vittoria sul serbo nei 18 incontri disputati fino ad allora. Nel corso del torneo aveva eliminato Fernando Verdasco, Gilles M\u00fcller, al quale aveva ceduto un set, Sam Querrey e in semifinale Nick Kyrgios dopo due tie-break. Si presenta a Wimbledon per difendere i punti guadagnati con la finale dell'anno precedente ed \u00e8 tra i favoriti del torneo; al secondo turno domina i primi due set contro Guido Pella e il match viene interrotto per la pioggia; riprende il giorno dopo e un irriconoscibile \u010cili\u0107 finisce per perdere 7-5 al quinto set. La sconfitta di Wimbledon segna uno spartiacque nella carriera del croato, che ottiene buoni risultati nel prosieguo del 2018 ma si concede troppe pause, e nelle stagioni successive scende progressivamente nel ranking.\nA Toronto elimina il n\u00ba 12 ATP Diego Schwartzman, nel primo set dei quarti di finale domina Rafael Nadal, che si impone in rimonta approfittando del calo del croato e vincer\u00e0 il torneo. Sconfigge nei quarti Carre\u00f1o Busta a Cincinnati e perde la semifinale contro Novak \u0110okovi\u0107 al terzo set. Si spinge fino ai quarti agli US Open con il successo al quarto turno su David Goffin, prima di cedere a Kei Nishikori al quinto set. Dopo aver vinto tutti gli incontri disputati nei primi due turni di Coppa Davis, supera Frances Tiafoe nella prima giornata della semifinale con gli Stati Uniti e perde il secondo singolare contro Sam Querrey. I croati accedono alla finale grazie ai successi in singolare di Borna \u0106ori\u0107. Nei tornei di Tokyo e Shanghai, \u010cili\u0107 viene sconfitto all'esordio da Jan-Lennard Struff e da Nicol\u00e1s Jarry, contro il quale spreca due match-ball. Eliminato da Marius Copil al secondo turno a Basilea, nel Masters di Parigi raggiunge i quarti di finale battendo Grigor Dimitrov e cede al n\u00ba 2 del mondo \u0110okovi\u0107 in tre set.\nDisputa per la quarta volta le ATP Finals e alla prima giornata viene sconfitto in due tie-break da Alexander Zverev, vince il secondo match contro John Isner e viene eliminato da \u0110okovi\u0107, che si impone in due parziali. Il 25 novembre si aggiudica la Coppa Davis insieme a Borna \u0106ori\u0107, Ivan Dodig e Mate Pavi\u0107 con il trionfo per 3-1 nella finale di Lilla contro la Francia; \u010cili\u0107 \u00e8 di nuovo protagonista con le vittorie su Jo-Wilfried Tsonga e quella decisiva contro Lucas Pouille, dopo il successo di \u0106ori\u0107 alla prima giornata e la sconfitta subita in doppio da Dodig / Pavi\u0107 contro Mahut / Herbert. \u00c8 il secondo titolo per la Croazia, dopo quello conquistato nella finale di Bratislava della Coppa Davis 2005 contro la Slovacchia. Per il terzo anno consecutivo \u010cili\u0107 chiude la stagione nella top 10, al 7\u00ba posto.\n2019: scarsi risultati, infortunio al ginocchio e discesa in classifica.\nI problemi al ginocchio emersi alla fine del 2018 si accentuano e condizioneranno l'intera stagione, salta i primi tornei del 2019 e debutta agli Australian Open, al terzo turno vince contro Verdasco dopo essersi trovato in svantaggio di due set e aver salvato due match-ball, nel corso dell'incontro aumenta il dolore al ginocchio e viene eliminato al turno successivo in cinque set da Roberto Bautista Agut. Torna a giocare a fine febbraio a Dubai, viene eliminato all'esordio da un ritrovato Ga\u00ebl Monfils e a fine torneo esce dalla top ten. Dopo aver usufruito di un bye a Indian Wells, si impone su Du\u0161an Lajovi\u0107 e viene eliminato al terzo turno da Denis Shapovalov, mentre esce di scena all'esordio a Miami per mano del n\u00b0 99 del mondo Andrej Rubl\u00ebv. Viene eliminato al primo incontro anche a Monte Carlo e a Budapest, si riprende a Madrid con le vittorie al terzo set su Martin Kli\u017ean, Jan-Lennard Struff e Laslo \u0110ere, e d\u00e0 forfait per una gastroenterite prima del match dei quarti contro Novak \u0110okovi\u0107. Torna per una sola settimana al 10\u00ba posto del ranking, e non va oltre il secondo turno a Roma e al Roland Garros; fa entrare nel suo staff Wayne Ferrera per i tornei sull'erba del 2019, ma esce al secondo turno anche al Queen's e a Torneo di Wimbledon e scende al 17\u00ba posto.\nRaggiunge i quarti di finale a Washington e viene sconfitto dal top 10 Daniil Medvedev. Riprende la discesa nel ranking a Montr\u00e9al, con la sconfitta subita al terzo turno contro il n\u00ba 4 del mondo Dominic Thiem, a Cincinnati dove perde a sorpresa contro Radu Albot al primo turno, e agli US Open con la sconfitta in quattro set inflittagli al quarto turno da Nadal, dopo che aveva eliminato il n\u00b0 14 ATP John Isner. Il dolore al ginocchio, che ha continuato a condizionarlo per tutta la stagione, lo costringe a una pausa di tre settimane dopo New Yorn. Negli ultimi cinque tornei disputati nel 2019 supera il secondo turno solo a Mosca, dove raggiunge la semifinale e incassa una nuova sconfitta contro Rubl\u00ebv. Sempre a causa del ginocchio rinuncia a disputare la fase finale di Coppa Davis e chiude al 39\u00ba posto la travagliata stagione, la prima dal 2007 in cui non vince alcun titolo ATP.\n2020: una semifinale in doppio.\nRisolti i problemi al ginocchio, apre il 2020 disputando la prima edizione dell'ATP Cup, viene schierato solo in singolare e contribuisce alle vittorie su Austria e Polonia battendo Dennis Novak e Kacper Zuk. Viene invece nuovamente sconfitto da Guido Pella nella sfida con l'Argentina, che si qualifica ai quarti vincendo 3-0 il confronto con la Croazia. Si presenta agli Australian Open senza essere testa di serie ed elimina nell'ordine Corentin Moutet, Beno\u00eet Paire e il n\u00b0 9 del mondo Roberto Bautista Agut, battuto al quinto set; verr\u00e0 sconfitto al quarto turno da Milos Raonic in tre parziali. Supera Il'ja Iva\u0161ka a Marsiglia e al secondo turno cede contro Denis Shapovalov, mentre esce all'esordio a Dubai, sconfitto da Paire dopo aver sprecato quattro match-ball. A inizio marzo prende parte alla sfida di Coppa Davis vinta 3-1 contro l'India e si impone in singolare su Ramkumar Ramanathan e Sumit Nagal. Ha quindi inizio la lunga pausa del tennis per la pandemia di COVID-19, durante la quale \u010cili\u0107 sceglie come nuovo coach Vedran Marti\u0107, capitano della squadra croata di Davis ed ex allenatore di Inanisevi\u0107 e Karen Cha\u010danov.\nRientra in agosto a Cincinnati dopo la lunga pausa del tennis per la pandemia di COVID-19 e al primo turno perde nuovamente contro Shapovalov. Non va oltre il terzo turno agli US Open, sconfitto da Thiem che vincer\u00e0 il titolo, e a Roma, eliminato dall'emergente Casper Ruud. Al primo turno del Roland Garros viene di nuovo eliminato da Thiem e negli ultimi quattro tornei supera il secondo turno in singolare solo al Masters di Parigi, dove viene sconfitto al terzo turno da Ugo Humbert. A novembre scende alla 43\u00aa posizione del ranking, la peggiore dall'ottobre del 2013. Al torneo di Sofia torna a disputare una semifinale in doppio, la prima dopo quella persa al Queen's nel 2017, e in coppia con Tomislav Brki\u0107 viene sconfitto da J\u00fcrgen Melzer / Edouard Roger-Vasselin.\n2021: due titoli ATP, finale di Coppa Davis, argento olimpico in doppio e ritorno nella top 30.\nLa nuova stagione comincia con le eliminazioni al primo turno al Melbourne 2 e agli Australian Open. Vince i primi due incontri dell'anno al successivo torneo di Singapore e perde in due tie-break la semifinale con Alexei Popyrin. Dopo una nuova uscita al primo turno di Acapulco, raggiunge il quarto turno a Miami eliminando tra gli altri il n\u00ba 20 ATP Cristian Garin e subisce una nuova sconfitta contro Rubl\u00ebv. Nei primi appuntamenti sulla terra battuta, perde al primo turno a Monte Carlo e in semifinale all'Estoril. Le successive premature eliminazioni a Roma e a Ginevra lo trascinano al 47\u00ba posto del ranking. Al secondo turno del Roland Garros viene sconfitto al quarto set da Federer, che era reduce da una lunga convalescenza. Inizia la risalita vincendo a Stoccarda il suo primo titolo dopo quello vinto al Queen's tre anni prima; nel corso del torneo batte i quotati Nikoloz Basilashvili e Denis Shapovalov e in finale ha la meglio sul n\u00ba 21 del ranking Felix Auger-Aliassime; si mette in luce anche nel torneo di doppio raggiungendo la semifinale in coppia con Ivan Dodig. Perde quindi nei quarti di finale al Queen's da Alex de Minaur e al terzo turno a Wimbledon contro il n\u00ba 2 del mondo Daniil Medvedev, dopo essere stato in vantaggio di 2 set a 0.\nDisputa ai Giochi di Tokyo la sua quarta Olimpiade; in singolare esce al secondo turno per mano di Pablo Carre\u00f1o Busta, che batter\u00e0 \u0110okovi\u0107 nella finale per il bronzo; mentre ottiene il risultato pi\u00f9 significativo della carriera in doppio raggiungendo con Dodig la finale, e si devono accontentare della medaglia d'argento, sconfitti dai connazionali Mate Pavi\u0107 / Nikola Mekti\u0107, n\u00ba 1 e 2 del ranking di specialit\u00e0. Nei quattro tornei giocati sul cemento americano non va mai oltre il secondo turno, in particolare agli US Open si ritira per la prima volta in carriera durante un incontro, dopo averne giocati pi\u00f9 di 800, ed \u00e8 anche la prima volta che esce dallo Slam newyorkese al primo turno. Torna a giocare sette settimane dopo al torneo di Mosca e perde la finale per 2-6, 4-6 contro la rivelazione stagionale Aslan Karacev. Conquista il suo 20\u00ba titolo ATP al successivo torneo di San Pietroburgo battendo nell'ordine Albert Ramos-Vi\u00f1olas, Karen Cha\u010danov, Roberto Bautista Agut, Botic van de Zandschulp e in finale ha la meglio su Taylor Fritz con il punteggio di 7-6, 4-6, 6-4, risultato con cui rientra nella top 30. Dopo l'eliminazione al secondo turno al Master di Parigi, prende parte alla fase finale della Coppa Davis, viene schierato solo in singolare e, nonostante raccolga solo una vittoria sui cinque incontri disputati, la Croazia raggiunge la finale contro la Russia, dove alla sconfitta di \u010cili\u0107 si aggiunge quella di Borna Gojo e i russi conquistano il trofeo.\n2022: due semifinali ATP.\nRaggiunge le semifinali nei primi due tornei giocati nel 2022, all'Adelaide International 1 cede in due set a Karen Cha\u010danov, mentre all'Adelaide International 2 viene sconfitto 12-10 nel tie-break del set decisivo dall'idolo di casa Thanasi Kokkinakis. Dopo due anni torna a giocare al quarto turno di uno Slam agli Australian Open, e viene eliminato da F\u00e9lix Auger-Aliassime dopo aver sconfitto nel turno precedente il n\u00ba 6 del mondo Andrej Rubl\u00ebv.\nCaratteristiche tecniche.\nMolto alto di statura e di conformazione longilinea e poco pesante, fisicamente ricorda da vicino i connazionali Goran Ivani\u0161evi\u0107 e Mario An\u010di\u0107. Tecnicamente piuttosto completo e tatticamente aggressivo, ha i suoi punti di forza nel servizio e nel dritto, particolarmente potenti. Sa adattarsi a qualsiasi superficie di gioco, ma le sue preferite sono il cemento e l'erba. Gioca in prevalenza da fondocampo con colpi molto potenti ma poco angolati. Predilige mantenere l'iniziativa e cerca spesso con successo colpi vincenti sia con il dritto che con il rovescio. Non \u00e8 altrettanto forte nella fase difensiva, non varia molto il proprio gioco e quando viene messo sotto pressione gli capita di fare diversi errori, in particolare con il dritto. Improvvisi cali di concentrazione gli hanno fatto perdere in carriera alcuni importanti incontri che stava dominando.\nA rete non era troppo sicuro fino all'arrivo di Goran Ivani\u0161evi\u0107 nel suo team, con il quale ha migliorato molto il gioco di volo. L'allenatore croato lo ha spinto ad attuare un gioco pi\u00f9 aggressivo, l'ha aiutato ad avere maggiore calma e fiducia nei propri mezzi, ha migliorato il suo dritto facendogli colpire le palle veloci con un movimento pi\u00f9 lineare ed efficace e ha lavorato molto per rendere pi\u00f9 imprevedibile il suo servizio, facendogli abbassare il lancio della palla con un conseguente caricamento pi\u00f9 veloce. Le sue articolazioni sono quindi diventate pi\u00f9 mobili e i suoi muscoli pi\u00f9 elastici. Con Ivani\u0161evi\u0107 ha inoltre pensato meno alla tattica da usare con gli avversari per imporre invece il proprio tennis, rafforzandosi dal punto di vista mentale e tornando a divertirsi mentre gioca. Migliora ulteriormente il servizio e mette maggiore pressione agli avversari con la risposta al servizio nel periodo successivo con il nuovo coach Jonas Bj\u00f6rkman."}
{"id": "1558783", "revid": "287204", "url": "https://it.wikipedia.org/wiki?curid=1558783", "title": "Census Area di Bethel", "text": "La Census Area di Bethel, in inglese Bethel Census Area, \u00e8 una census area dello stato dell'Alaska, negli Stati Uniti, parte dell'Unorganized Borough. La popolazione al censimento del 2000 era di 16.006 abitanti.\nGeografia fisica.\nLa \"census area\" si trova nella parte sud-occidentale dello stato e comprende l'isola Nunivak, nel mare di Bering. Lo United States Census Bureau certifica che la sua estensione \u00e8 di 117.866 km\u00b2, di cui 12.627 km\u00b2 coperti da acque interne.\nCentri abitati.\nNella Census Area di Bethel vi sono 18 comuni (\"city\") e 19 census-designated place."}
{"id": "1558786", "revid": "1522738", "url": "https://it.wikipedia.org/wiki?curid=1558786", "title": "La paura fa novanta XIII", "text": ""}
{"id": "1558795", "revid": "287204", "url": "https://it.wikipedia.org/wiki?curid=1558795", "title": "Census Area di Dillingham", "text": "La Census Area di Dillingham, in inglese Dillingham Census Area, \u00e8 una census area dello stato dell'Alaska, negli Stati Uniti, parte dell'Unorganized Borough. La popolazione al censimento del 2000 era di 4.922 abitanti.\nGeografia fisica.\nLa \"census area\" si trova nella parte sud-occidentale dello stato. Lo United States Census Bureau certifica che la sua estensione \u00e8 di 54.204 km\u00b2, di cui 5.837 km\u00b2 coperti da acque interne.\nCentri abitati.\nNella Census-area di Dillingham vi sono 7 comuni (\"city\") e 3 census-designated place."}
{"id": "1558796", "revid": "1305772", "url": "https://it.wikipedia.org/wiki?curid=1558796", "title": "Istra", "text": "Istra \u00e8 una cittadina della Russia europea centrale (oblast' di Mosca), situata 58 km a ovest della capitale sulle sponde del fiume omonimo; \u00e8 il capoluogo amministrativo del distretto omonimo.\nViene fondata nel 1589 con il nome di \"Voskresenskoe\" (\u0412\u043e\u0441\u043a\u0440\u0435\u0441\u0435\u043d\u0441\u043a\u043e\u0435), dal nome della chiesa chiamata \"Voskresenija Christova\" (\u0412\u043e\u0441\u043a\u0440\u0435\u0441\u0435\u043d\u0438\u044f \u0425\u0440\u0438\u0441\u0442\u043e\u0432\u0430, in russo \"della resurrezione di Cristo\"); nel 1781 ottenne lo \"status\" di citt\u00e0 venendo rinominata \"Voskresensk\". Risale al 1930 l'ultima ridenominazione che la port\u00f2 al nome attuale, derivatole dal nome del fiume che la bagna.\nIstra \u00e8 un centro prevalentemente industriale (alimentari, mobili). Degno di nota il Monastero Nuova Gerusalemme.\nIl nome non ha alcun legame con l'Istria.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1558797", "revid": "1305772", "url": "https://it.wikipedia.org/wiki?curid=1558797", "title": "Orcs &amp; Elves", "text": "Orcs &amp; Elves \u00e8 un videogioco di ruolo sviluppato Fountainhead Entertainment, prodotto da id Software e pubblicato dalla Electronic Arts per Nintendo DS e telefoni cellulari. Il motore grafico di gioco, una versione sensibilmente migliorata di quello di Doom RPG, \u00e8 stato sviluppato da John Carmack; la versione per Nintendo DS dispone di un motore migliore, sviluppato in quattro giorni, e sfrutta le potenzialit\u00e0 della console, compreso l'utilizzo dello schermo touch screen. Il seguito, \"Orcs &amp; Elves II\", \u00e8 uscito nel 2009.\nTrama.\nIl protagonista, un giovane elfo, deve liberare una citt\u00e0 occupata da forze nemiche.\nModalit\u00e0 di gioco.\nLa struttura di gioco ricalca alcuni titoli del passato, come \"Dungeon Master\": il movimento \u00e8 a turni, e la visuale \u00e8 in prima persona. \u00c8 possibile utilizzare e acquistare svariate armi e pozioni; l'armatura pu\u00f2 essere aggiustata tramite un apposito power-up. I livelli sono collegati fra loro tramite un sistema a hub, similarmente a quanto avviene in \"Hexen\"."}
{"id": "1558799", "revid": "767487", "url": "https://it.wikipedia.org/wiki?curid=1558799", "title": "Triarii (gruppo musicale)", "text": "Triarii \u00e8 un progetto musicale martial industrial tedesco, fondato da Christian Erdmann nel 2003. Il nome deriva dal latino, i Triarii erano la terza linea dell'esercito romano in et\u00e0 repubblicana.\nStile musicale.\nAttraverso la composizione di melodie neoclassiche unite alla tipica musica \"pesante\" del martial industrial, propongono un genere evocativo, caratterizzato da forti riferimenti all'Impero Romano, alla cultura europea e al tradizionalismo."}
{"id": "1558803", "revid": "74801", "url": "https://it.wikipedia.org/wiki?curid=1558803", "title": "Census Area di Nome", "text": "La Census Area di Nome, in inglese Nome Census Area, \u00e8 una \"census area\" dello stato dell'Alaska, negli Stati Uniti, parte dell'Unorganized Borough. La popolazione al censimento del 2000 era di abitanti.\nGeografia fisica.\nLa \"census area\" si trova nella parte nord-occidentale dello stato e comprende la gran parte della Penisola di Seward e l'Isola di San Lorenzo, nel mare di Bering. Lo United States Census Bureau certifica che la sua estensione \u00e8 di , di cui coperti da acque interne.\nCentri abitati.\nNella Census Area di Nome vi sono 16 comuni (\"city\") e 1 \"census-designated place\"."}
{"id": "1558804", "revid": "57797", "url": "https://it.wikipedia.org/wiki?curid=1558804", "title": "Maculopatia degenerativa della retina", "text": ""}
{"id": "1558805", "revid": "834", "url": "https://it.wikipedia.org/wiki?curid=1558805", "title": "The Bold and the Beautiful", "text": ""}
{"id": "1558809", "revid": "119982", "url": "https://it.wikipedia.org/wiki?curid=1558809", "title": "Rama IX", "text": ""}
{"id": "1558810", "revid": "767487", "url": "https://it.wikipedia.org/wiki?curid=1558810", "title": "Michael Manniche", "text": "Il giocatore portoghese Nuno Ricardo de Olivera Ribeiro \u00e8 conosciuto come \"Maniche\" in suo onore.\nCarriera.\nDal 1983 al 1987 milit\u00f2 nel .\nVest\u00ec per 11 volte la maglia della , segnando 2 gol."}
{"id": "1558815", "revid": "767487", "url": "https://it.wikipedia.org/wiki?curid=1558815", "title": "Ronny Rosenthal", "text": "Professionista in Israele, in Belgio e in Inghilterra, divenne campione nazionale in tutti e tre i Paesi in cui milit\u00f2 da calciatore; alla sua figura \u00e8 tuttavia legato anche un grave episodio di razzismo, avvenuto nel 1989 a Udine, e che ne precluse l'arrivo all' a causa del ricatto di frange antisemite della tifoseria locale.\nDopo la fine dell'attivit\u00e0 calcistica si \u00e8 stabilito a Londra dove lavora come procuratore e consulente.\nCarriera.\nClub.\nGli esordi in patria e l'affermazione in Belgio.\nCresciuto calcisticamente nel , squadra della sua citt\u00e0 natale, Rosenthal debutt\u00f2 in prima squadra a 16 anni in seconda divisione nel 1980, all'inizio della stagione in cui il club conobbe la sua promozione in prima divisione.\nDopo un settimo e un sesto posto rispettivamente nel 1982 e nel 1983 il Maccabi vinse il titolo israeliano 1983-84 e Rosenthal, che nel frattempo doveva prestare il servizio militare, si riconferm\u00f2 campione nazionale nel 1985.\nNello stesso anno sostenne un provino in Germania Occidentale per il , ma il club tedesco non pot\u00e9 tesserarlo perch\u00e9 Rosenthal non aveva ancora terminato di assolvere gli obblighi di leva; nel 1986, durante una sconfitta interna per 0-1 dall' all'ultima giornata, e che cost\u00f2 al Maccabi il terzo titolo consecutivo, Rosenthal fu visionato da parte di alcuni emissari del belga per il quale firm\u00f2 a partire dalla stagione successiva; al Maccabi fu versato dal Bruges un indennizzo pari a circa sterline dell'epoca.\nCon il Bruges vinse subito la Supercoppa del Belgio 1986 e, nel 1988, vinse il campionato, di nuovo la Supercoppa e giunse alla semifinale di Coppa UEFA. Nell'estate seguente il Bruges cedette Rosenthal allo per avere la somma necessaria a comprare Dimitri Mbuyu.\nL'episodio antisemita a Udine.\nDopo solo una stagione a Liegi, l' offr\u00ec al club belga l'equivalente di sterline per prelevare il giocatore, ma successivamente non perfezion\u00f2 l'acquisto asserendo che i test medici di \"routine\" avevano evidenziato un problema vertebrale, preferendo tesserare al suo posto l'italo-argentino Abel Balbo; la vera causa del mancato ingaggio fu tuttavia individuata nella scarsa fermezza del club di fronte all'atteggiamento razzista e antisemita di una frangia della sua tifoseria, che aveva disseminato Udine di scritte con le quali veniva intimato alla propriet\u00e0 di non ingaggiare un ebreo.\nIl clamore mediatico susseguente l'episodio sfoci\u00f2 in Italia financo a un'interrogazione parlamentare, e in seguito lo stesso Rosenthal cit\u00f2 in giudizio l'Udinese per danni morali: nel 1995 la giustizia italiana riconobbe il club responsabile di atteggiamento discriminatorio e lo condann\u00f2 al risarcimento di 61 milioni di lire.\nLe esperienze inglesi.\nSfumato il passaggio in Friuli, Rosenthal torn\u00f2 inizialmente a Liegi, nel mezzo di un cambio di guida tecnica: il nuovo allenatore Georg Kessler non si aspettava di trovare il giocatore nel club, in quanto lo considerava gi\u00e0 trasferito in Italia, e questo alter\u00f2 i piani tecnici di Kessler che cos\u00ec lasci\u00f2 libero Rosenthal di cercare un nuovo ingaggio in Inghilterra.\nMesso in prova dal che lo schier\u00f2 nella squadra riserve, fu notato dall'allora allenatore del , Kenny Dalglish, che a marzo 1990 lo chiese in prestito allo Standard Liegi per i rimanenti tre mesi di campionato.\nEsordiente in First Division contro il , s'impose all'attenzione a Londra contro il allorquando, subentrato a Peter Beardsley, segn\u00f2 tre gol contribuendo al 4-0 finale del Liverpool che, alla fine del torneo, si aggiudic\u00f2 il suo diciottesimo titolo di campione inglese.\nA fine torneo fu acquistato a titolo definitivo e, nei successivi quattro anni al servizio dei \"Reds\", Rosenthal si aggiudic\u00f2 anche una Charity Shield nel 1990 e la Coppa d'Inghilterra nel 1992.\nNel 1994 si trasfer\u00ec a Londra al , club che non gli garant\u00ec titoli ma un ingaggio maggiore per via dei nuovi meccanismi di ripartizione degli incassi previsti dalla neonata Premier League. Dopo tre anni negli \"Spurs\" termin\u00f2 la carriera al in cui trascorse gli ultimi due anni di attivit\u00e0, dal 1997 al 1999.\nNazionale.\nRosenthal milit\u00f2 in nazionale israeliana per 13 anni fino al 1997, collezionando in totale 60 presenze e realizzando 11 gol.\nL'esordio avvenne il 21 dicembre 1984 a Petah Tiqwa contro il , amichevole vinta 2-0 in cui Rosenthal debutt\u00f2 da subentrato in corso di gara a Zahi Armeli.\nNel corso delle qualificazioni europee al campionato mondiale 1994, in cui fu incluso nello stesso girone di e , Rosenthal si rese autore al Parco dei Principi a Parigi di tre \"assist\" che divennero altrettanti gol con cui la sua nazionale batt\u00e9 i francesi che, a causa di tale sconfitta e della successiva nell'ultima gara contro la Bulgaria, persero la qualificazione al torneo.\nIl suo ultimo incontro fu il 26 febbraio 1997 a Tel Aviv contro la , una sconfitta 0-1.\nDopo il ritiro.\nDopo la fine della carriera agonistica, stabilitosi a Londra, ha svolto incarichi di consulenza sportiva per diversi club e lavora come procuratore sportivo e \"talent-scout\".\nSposato con una belga, ha due figli uno dei quali, Tom Rosenthal, \u00e8 calciatore presso il e rappresenta il ."}
{"id": "1558819", "revid": "767487", "url": "https://it.wikipedia.org/wiki?curid=1558819", "title": "Oltremare - Non \u00e8 l'America", "text": "Oltremare - Non \u00e8 l'America \u00e8 un film del 1998 diretto da Nello Correale."}
{"id": "1558820", "revid": "287204", "url": "https://it.wikipedia.org/wiki?curid=1558820", "title": "Census Area di Prince of Wales-Hyder", "text": "La Census Area di Prince of Wales-Hyder, in inglese Prince of Wales-Hyder Census Area, \u00e8 una census area dello stato dell'Alaska, negli Stati Uniti, parte dell'Unorganized Borough. La popolazione al censimento del 2010 era di 5559 abitanti.\nPrecedentemente nota come \"Census Area di Prince of Wales-Outer Ketchikan\", assume l'attuale nome nel 2008, dopo l'ampliamento del Borough di Ketchikan Gateway.\nGeografia fisica.\nLa \"census area\" si trova nella parte sud-orientale dello stato. Lo United States Census Bureau certifica che la sua estensione \u00e8 di 32.909 km\u00b2, di cui 13.716 km\u00b2 coperti da acque interne.\nCentri abitati.\nNella Census Area di Prince of Wales-Hyder vi sono 6 comuni (city) e 8 census-designated place."}
{"id": "1558821", "revid": "2519", "url": "https://it.wikipedia.org/wiki?curid=1558821", "title": "Ebersberg (circondario)", "text": ""}
{"id": "1558827", "revid": "182396", "url": "https://it.wikipedia.org/wiki?curid=1558827", "title": "Astati", "text": ""}
{"id": "1558828", "revid": "236698", "url": "https://it.wikipedia.org/wiki?curid=1558828", "title": "David H. Lawrence", "text": ""}
{"id": "1558832", "revid": "236698", "url": "https://it.wikipedia.org/wiki?curid=1558832", "title": "D.H. Lawrence", "text": ""}
{"id": "1558834", "revid": "106456", "url": "https://it.wikipedia.org/wiki?curid=1558834", "title": "Cheder", "text": ""}
{"id": "1558836", "revid": "729019", "url": "https://it.wikipedia.org/wiki?curid=1558836", "title": "Wavell Wakefield", "text": "Biografia.\nCarriera rugbistica.\nNato nel sobborgo londinese di Beckenham, Wakefield frequent\u00f2 le superiori nello Yorkshire e lasci\u00f2 la scuola durante la Grande guerra per arruolarsi nel servizio aeronautico della Marina britannica.\nNell'immediato dopoguerra divenne il capitano della squadra militare di rugby della RAF che prese parte alla Inter-Services and Dominions Rugby Championship e, tornato alla vita civile, nel 1919 fu ingaggiato dagli Harlequins, presso cui rimase per 11 stagioni, disputando 136 incontri e vestendo la fascia da capitano per 5 stagioni, delle quali le ultime tre consecutivamente.\nWakefield disput\u00f2 il suo primo incontro in Nazionale inglese nel 1920 contro il nel Cinque Nazioni di quell'anno.\nGuid\u00f2 la squadra alla vittoria \u2014 condivisa con lo stesso e la \u2014 di quell'edizione, e successivamente ai tre Grandi Slam del 1921, del 1923 e 1924.\nLa 31\u00aa e ultima partita di Wakefield coincise con l'ultimo incontro del Cinque Nazioni 1927, -Inghilterra a Parigi.\nA Wakefield viene riconosciuto, grazie alla sua prestanza atletica, il merito di avere rivoluzionato il ruolo dei mediani: da semplici recuperatori di palloni ai margini della mischia a veri laterali a sostegno dell'attacco, in pratica gettando le basi per il moderno ruolo di flanker.\nCarriera politica e dirigenziale.\nNel 1935 Wakefield si present\u00f2 alle elezioni generali nel collegio londinese di Swindon per il Partito Conservatore e fu eletto alla Camera dei Comuni.\nFu deputato per 15 anni, eletto per l'ultima volta nel 1945 nel collegio di St. Marylebone (oggi parte di Westminster).\nNel 1944 gli fu conferita l'onorificenza di Cavaliere Commendatore dell'Impero Britannico (KBE).\nSuccessivamente, cessata l'attivit\u00e0 parlamentare, fu presidente della Rugby Football Union nel biennio 1950-1951.\nNel 1963 gli fu conferito il rango nobiliare ed entr\u00f2 alla Camera dei Lord con il titolo di 1\u00ba Barone Wakefield di Kendal.\nNegli anni settanta si adoper\u00f2 per la preservazione della linea turistica a scartamento ridotto Ravenglass and Eskdale Railway da direttore della compagnia che gestisce la ferrovia; uno dei nuovi treni \"diesel\" costruiti durante la sua direzione fu chiamato \"Lady Wakefield\" in onore della sua consorte.\nDopo la morte di Wavell Wakefield, sua figlia Joan Raynsford ne prese il posto per continuarne l'opera.\nNel 1999, sedici anni dopo la sua morte, Wavell Wakefield divenne il primo rugbista inglese ammesso nella International Rugby Hall of Fame."}
{"id": "1558837", "revid": "13616462", "url": "https://it.wikipedia.org/wiki?curid=1558837", "title": "Catafracto", "text": ""}
{"id": "1558839", "revid": "287204", "url": "https://it.wikipedia.org/wiki?curid=1558839", "title": "Census Area di Hoonah-Angoon", "text": "La Census Area di Hoonah-Angoon, in inglese Hoonah-Angoon Census Area, \u00e8 una census area dello stato dell'Alaska, negli Stati Uniti, parte dell'Unorganized Borough. La popolazione al censimento del 2010 era di 2150 abitanti.\nGeografia fisica.\nLa \"census area\" si trova nella parte sud-orientale dello stato. Lo United States Census Bureau certifica che la sua estensione \u00e8 di 28 263 km\u00b2, di cui 8 983 km\u00b2 coperti da acque interne.\nCentri abitati.\nNella Census Area di Hoonah-Angoon vi sono 5 comuni (\"city\") e 6 census-designated place."}
{"id": "1558841", "revid": "13616479", "url": "https://it.wikipedia.org/wiki?curid=1558841", "title": "Sitka City and Borough", "text": ""}
{"id": "1558847", "revid": "76963", "url": "https://it.wikipedia.org/wiki?curid=1558847", "title": "Herbert Achternbusch", "text": "Biografia.\nPittore, poeta, attore di teatro, sceneggiatore, regista e produttore dei suoi film, spesso autobiografici, ide\u00f2 e raccont\u00f2 storie di \u00abordinaria follia quotidiana\u00bb con riferimenti a tematiche astratte e antinaturalistiche. I suoi film (fra cui \"Hades\", 1994) non ebbero mai distribuzione commerciale in Italia. Fu anche l'autore della sceneggiatura di \"Cuore di vetro\" (1976) di Werner Herzog.\nEbbe sei figli, nati da tre donne diverse."}
{"id": "1558850", "revid": "1654832", "url": "https://it.wikipedia.org/wiki?curid=1558850", "title": "Sotto la luna", "text": "Sotto la luna \u00e8 un film per la televisione del 1998 diretto da Franco Bernini."}
{"id": "1558853", "revid": "169529", "url": "https://it.wikipedia.org/wiki?curid=1558853", "title": "Special Operations Executive", "text": "Lo Special Operations Executive (SOE) fu un'organizzazione britannica operante durante la seconda guerra mondiale.\n\u201cEd ora incendiate l'Europa\u201d (\"and now set Europe ablaze\"). Con queste parole, il 19 luglio 1940, il primo ministro britannico Winston Churchill autorizzava la creazione dello Special Operations Executive o SOE (l'Esecutivo Operazioni Speciali). Esso, secondo le parole di Churchill, avrebbe dovuto incendiare l'Europa col sabotaggio e la sovversione dietro le linee tedesche.\nStoria.\nLa vicenda del SOE fa parte della storia segreta della seconda guerra mondiale. Partendo da Londra, dal Cairo, da Algeri, e in un secondo tempo anche da Brindisi e Bari, agenti segreti particolarmente addestrati presero terra in diversi paesi dell'Europa lanciandosi con il paracadute, scendendo da piccoli aerei o sbarcando da sommergibili e motoscafi.\nIl loro compito consisteva nel collaborare con la resistenza e i gruppi partigiani, nell'organizzare e addestrare volontari decisi a disturbare ovunque gli invasori nazisti, nel distruggere strade, ferrovie e linee di telecomunicazione, nel distribuire armi, munizioni ed esplosivi che aerei britannici e americani paracadutavano su campi segretamente approntati dai militanti della resistenza.\nPer quattro anni questi agenti segreti, braccati giorno e notte dalla Gestapo, non cessarono un attimo, dalla Norvegia ai Paesi Bassi, dalla Francia all'Italia, dalla Jugoslavia alla Grecia, la loro rischiosa attivit\u00e0. Molti vennero catturati e messi a morte nei campi di concentramento dei tedeschi. Nel 1941 il capo della SOE fu il colonnello Maurice Buckmaster. A partire dal 1943 furono stabilite basi del SOE a Bengasi, quindi a Monopoli presso Bari, al castello Mola di Bari e a Torre a Mare. Da queste basi segrete molti agenti partirono per infiltrarsi non solo nei territori dell'Italia settentrionale ancora occupati dai tedeschi, ma anche in Jugoslavia, in Albania, in Grecia, nelle isole del Dodecaneso, in Bulgaria, in Romania, in Ungheria, in Austria e nel cuore della stessa Germania.\nDopo l'entrata in guerra degli Stati Uniti, il generale \u201cWild Bill\u201d Donovan cre\u00f2 un organismo analogo, l'OSS (\"Office of Strategic Services\", padre dell'attuale CIA), i cui agenti furono addestrati da membri del SOE. Ma mentre le vicende degli agenti americani \u2013 relativamente pochi e \u201cultimi arrivati\u201d \u2013 sono state narrate innumerevoli volte dopo la guerra, le autorit\u00e0 britanniche ritennero in un primo tempo che i segreti degli agenti del SOE dovessero restare tali. Una delle ragioni del divieto alla pubblicazione delle attivit\u00e0 del SOE \u00e8 forse dovuta al fatto che gravi errori furono commessi al quartier generale di Londra, errori che causarono, per esempio, l'infiltrazione dei servizi di controspionaggio dell'Abwehr e della Gestapo in tutti i posti radio allestiti nei Paesi Bassi e la cattura della maggior parte degli agenti britannici l\u00ec dislocati, pi\u00f9 di cinquanta dei quali vennero in seguito messi a morte. Non pochi disastri si verificarono anche in Francia. Tuttavia non mancarono notevoli successi: importanti fabbriche di materiale bellico e di aeroplani vennero distrutte; centrali elettriche, installazioni ferroviarie, strade strategiche e impianti petroliferi furono fatti saltare in aria da sabotatori del SOE e dai loro collaboratori della resistenza; questi successi, contribuirono in larga misura all'avanzata delle truppe di Eisenhower e Montgomery dopo lo sbarco in Sicilia, Normandia e Francia meridionale.\nCaratteristiche.\nLo \"Special Operations Executive\" fu creato nel pi\u00f9 assoluto segreto ed ha rappresentato uno dei tre pilastri della strategia offensiva della Gran Bretagna per tutta la prima met\u00e0 del secondo conflitto mondiale. Tale strategia era basata sul convincimento, rivelatosi errato, che la sconfitta del nemico tedesco sarebbe potuta avvenire anche senza lo scontro diretto sul continente. La Gran Bretagna, ancora lontana dall'aver ultimato il suo riarmo, aveva impostato la sua strategia offensiva su tre pilastri militari principali: il blocco economico; i bombardamenti aerei di obiettivi economici ritenuti strategici; il sabotaggio e la guerriglia fomentata da agenti speciali sparsi su tutto il continente europeo.\nDalla seconda met\u00e0 della seconda guerra mondiale, ossia dopo l'entrata in guerra degli Stati Uniti nel dicembre del 1941, tale strategia venne completamente rivoluzionata grazie all'enorme e determinante contributo militare e umano che gli USA furono capaci di garantire ai loro alleati. Il SOE da questo momento in poi non cess\u00f2 per\u00f2 di operare. Anzi, l'enorme rete di agenti ormai sparsi per il continente venne incaricata di sfruttare il ruolo dei gruppi di resistenza presenti un po' in ogni paese europeo occupato, per favorire e coadiuvare le operazioni militari decise dall'Alto Comando Interalleato. In altre parole, il SOE doveva organizzare operazioni di sabotaggio in maniera tale da favorire un eventuale sbarco alleato o, al contrario, creare dei diversivi che avrebbero ingannato i paesi dell'Asse costringendoli a dispiegare le loro forze armate in tutto il continente.\n\u00c8 il caso della Grecia, dove il SOE riusc\u00ec con diversi attentati a far credere ai tedeschi che gli Alleati si stessero preparando ad invadere il continente dalla penisola balcanica. Questi attentati, invece, erano solamente indirizzati a distogliere l'attenzione tedesca dal reale obiettivo alleato, il meridione dell'Italia. Il risultato fu quindi quello di costringere i tedeschi a mantenere un gran numero di truppe ferme nel sud della penisola balcanica, senza che esse potessero essere utilizzate contro gli Alleati nella penisola italiana.\nNel 1944, la sezione francese del SOE si occup\u00f2 di garantire il successo del D-Day, pagando a caro prezzo in fatto di perdite di vite umane.\nDibattito.\nIl segreto di stato imposto dalle autorit\u00e0 del Regno Unito sull'intera documentazione, mantenuto fino al 1997, non aveva permesso agli storici di studiare in quale misura il SOE avesse contribuito alla vittoria degli Alleati sui paesi dell'Asse.\n\u00c8 il caso, ad esempio, delle numerose accuse pi\u00f9 volte indirizzate al SOE, riguardanti l'aver sostenuto, foraggiato e fomentato gruppi di resistenza di ispirazione comunista e di aver contribuito, con tale sostegno, all'avvento di regimi comunisti nell'immediato secondo dopoguerra.\nIl contributo del SOE nell'area balcanica, ad esempio, si presta decisamente ad un'analisi particolareggiata dell'operato degli agenti speciali di Sua Maest\u00e0. Lo studio sul contributo del SOE ai gruppi di resistenza iugoslavi (serbi), greci e albanesi rappresenta sicuramente un'eccezionale opportunit\u00e0 di analisi sulle reali responsabilit\u00e0 che i servizi segreti britannici ebbero nel favorire l'instaurazione dei regimi comunisti del maresciallo Tito in Iugoslavia e di Enver Hoxha in Albania.\nLe attivit\u00e0 del SOE, dettate da obiettivi militari di breve periodo (ossia vincere la guerra), erano in forte contrasto con quelle di lungo periodo e pi\u00f9 propriamente politiche del Foreign Office. Dall'analisi svolta si evidenzia con chiarezza quanto il SOE garantisse il suo aiuto militare a tutti quei gruppi che avessero dato maggiori garanzie di uccidere il maggior numero di tedeschi. Poco importava, perci\u00f2, di quale ispirazione politica fossero. In questa ottica, quindi, il SOE era in perfetta armonia con i capi di stato maggiore britannici, al contrario di ci\u00f2 che avveniva con l'establishment del Foreign Office. Tale dicastero, invece, era molto pi\u00f9 preoccupato di quale sarebbe stato l'equilibrio politico diplomatico nel periodo successivo alla fine della guerra e quali sarebbero state le conseguenze per la Gran Bretagna qualora si fosse resa corresponsabile dell'avvento di regimi comunisti in paesi fino ad allora monarchici ed alleati di Sua Maest\u00e0. Il SOE, favorendo tali regimi comunisti in alcuni paesi balcanici, ha delle precise responsabilit\u00e0 politiche e militari.\nUn importante riconoscimento che va attribuito al SOE \u00e8 che armando i gruppi di resistenza, lo Special Operation Executive ha permesso ai paesi balcanici di potersi liberare dal giogo nazista con l'ausilio delle loro sole forze. Al ritiro delle truppe naziste, infatti, i gruppi partigiani, iugoslavi e albanesi, furono in grado di rioccupare militarmente i propri paesi senza aspettare l'aiuto dell'Armata Rossa, come invece avvenne per il resto dell'Europa orientale, con la conseguente occupazione sovietica. Questa situazione ha permesso a questi due paesi, Iugoslavia e Albania, di seguire una politica indipendente rispetto a Mosca per tutto il periodo della Guerra Fredda."}
{"id": "1558855", "revid": "1543377", "url": "https://it.wikipedia.org/wiki?curid=1558855", "title": "Lim\u00f3n y sal", "text": "Lim\u00f3n y sal \u00e8 il quarto album della cantante messicana Julieta Venegas. Nel 2007 ha ottenuto il Grammy nella categoria \"Miglior album di Pop latino\", premio condiviso con il cantautore Ricardo Arjona.\nIl disco \u00e8 stato pubblicato in Messico il 30 maggio 2006 e negli Stati Uniti il 6 giugno 2006.\n\"Lim\u00f3n y sal\" in tutto il mondo, conquistando il disco di platino in Argentina, Spagna, Messico, ed il Disco d'oro in Cile, Colombia, e Stati Uniti d'America.\nDall'album sono stati estratti i singoli \"Me voy\" e \"Lim\u00f3n y Sal\"."}
{"id": "1558856", "revid": "287204", "url": "https://it.wikipedia.org/wiki?curid=1558856", "title": "Census Area di Southeast Fairbanks", "text": "La Census Area di Southeast Fairbanks, in inglese Southeast Fairbanks Census Area, \u00e8 una census area dello stato dell'Alaska, negli Stati Uniti, parte dell'Unorganized Borough. La popolazione al censimento del 2000 era di 6.174 abitanti.\nGeografia fisica.\nLa \"census area\" si trova nella parte centro-orientale dello stato. Lo United States Census Bureau certifica che la sua estensione \u00e8 di 64.908 km\u00b2, di cui 638 km\u00b2 coperti da acque interne.\nCentri abitati.\nNella Census Area di Southeast Fairbanks vi sono 2 comuni (\"city\") e 16 census-designated place."}
{"id": "1558857", "revid": "123069398", "url": "https://it.wikipedia.org/wiki?curid=1558857", "title": "Paolo Martin", "text": "Esercita la professione di designer concettuale. \nBiografia.\nInizia a progettare automobili presso lo studio Giovanni Michelotti nel 1960. In seguito in Bertone dal 1966 affina esperienze alternative.\nIn Pininfarina, dal 1967, in qualit\u00e0 di responsabile del \"design\", propone nuovi concetti e interpretazioni di stile nel settore automobilistico. Di rilievo internazionale la concept car Ferrari Modulo 512.\nNel 1972 con il gruppo Ghia, De Tomaso disegna la produzione motociclistica Moto Guzzi e Benelli anni '70 e il prototipo Blue Car, antesignana della Ford Fiesta.\nLibera attivit\u00e0 dal 1972. Si occupa di nuovi concetti nella Nautica nel design industriale sia di prodotto che d'interni con invenzioni relative a oggetti di uso comune e scientifico."}
{"id": "1558865", "revid": "287204", "url": "https://it.wikipedia.org/wiki?curid=1558865", "title": "Hasta", "text": "Hasta (in italiano \"asta\") \u00e8 una parola latina che indica una lancia. Le \"hastae\" erano usate dai primi legionari romani, in particolare da quelli che, per questo, presero il nome di Astati (\"hastati\") e da alcune classi gladiatorie, come l\"hoplomachus\".\nTuttavia, nel periodo repubblicano, gli astati erano equipaggiati con il \"pilum\" ed il gladio mentre l'asta era riservata ai soli triari.\nAl contrario del \"pilum\", del \"verutum\" o della \"lancea\", l\"hasta\" non era usata per il lancio ma riservata ad un uso di scherma ravvicinata, con l'offesa portata di punta.\nDescrizione.\nUn\"hasta\" era lunga circa 1,80 metri con un'impugnatura in frassino, mentre la punta era di ferro.\nUsi simbolici.\nHasta pura.\nL\"hasta pura\" era una lancia d'argento senza la punta di ferro utilizzata in combattimento. Da Tacito ed altri autori romani, sappiamo che una \"hasta pura\" era data come decorazione al merito. Tali onorificenze erano attribuite dai generali romani ai soldati, per aver salvato la vita a un concittadino:\nIl dono veniva anche dato al Primus Pilus che completasse il suo periodo di servizio. A volte, un tale dono \u00e8 ricordato nelle iscrizioni funebri.\nHastarium.\nUn\"hasta\" era anche usata, nella cultura romana, quale segno convenzionale per indicare una vendita all'incanto. Da qui deriva l'etimologia del termine usato per indicare le aste.\nCos\u00ec, un incanto era chiamato \"hasta\" e il locale preposto, \"hastarium\"."}
{"id": "1558869", "revid": "287204", "url": "https://it.wikipedia.org/wiki?curid=1558869", "title": "Census Area di Valdez-Cordova", "text": "La Census Area di Valdez-Cordova, in inglese Valdez-Cordova Census Area, \u00e8 una census area dello stato dell'Alaska, negli Stati Uniti, parte dell'Unorganized Borough. La popolazione al censimento del 2000 era di 10.195 abitanti.\nGeografia fisica.\nLa \"census area\" si trova nella parte meridionale dello stato. Lo United States Census Bureau certifica che la sua estensione \u00e8 di 104.115 km\u00b2, di cui 15.229 km\u00b2 coperti da acque interne.\nCentri abitati.\nNella Census Area di Valdez-Cordova vi sono 3 comuni (city) e 22 census-designated place."}
{"id": "1558874", "revid": "2519", "url": "https://it.wikipedia.org/wiki?curid=1558874", "title": "Kelheim (circondario)", "text": ""}
{"id": "1558878", "revid": "767487", "url": "https://it.wikipedia.org/wiki?curid=1558878", "title": "Inferno bianco (film 1952)", "text": "Inferno bianco (\"The Wild North\") \u00e8 un film del 1952 diretto da Andrew Marton.\n\u00c8 un film d'avventura a sfondo western con Stewart Granger, Wendell Corey e Cyd Charisse.\nTrama.\nCanada.Jules Vincent, cacciatore di pellicce, uccide un uomo per legittima difesa durante una spericolata discesa in canoa. Fugge nella regione pi\u00f9 desolata del Nord America ma viene tuttavia inseguito dalla \"Giubba rossa\" Pedley, determinato a catturarlo ad ogni costo.\nDopo aver affrontato le avversit\u00e0 del \"Grande Nord\", la furia degli elementi e gli attacchi di un branco di lupi, i due saranno costretti ad unire le forze per sopravvivere. Quando a Vincent si presenta l'occasione per fuggire, abbandonando Pedley gravemente ferito, il suo senso morale vincer\u00e0 ed egli si sacrificher\u00e0 per condurre il suo inseguitore in salvo. Pedley, a sua volta, si sdebiter\u00e0 facendo prosciogliere Vincent dall'accusa d'omicidio."}
{"id": "1558881", "revid": "287204", "url": "https://it.wikipedia.org/wiki?curid=1558881", "title": "Stephen O\u2019Malley", "text": ""}
{"id": "1558885", "revid": "287204", "url": "https://it.wikipedia.org/wiki?curid=1558885", "title": "Census Area di Wade Hampton", "text": "La Census Area di Wade Hampton, in inglese Wade Hampton Census Area, \u00e8 una census area dello stato dell'Alaska, negli Stati Uniti, parte dell'Unorganized Borough. La popolazione al censimento del 2000 era di 7.028 abitanti.\nGeografia fisica.\nLa \"census area\" si trova nella parte nord-occidentale dello stato. Lo United States Census Bureau certifica che la sua estensione \u00e8 di 50.943 km\u00b2, di cui 6.412 km\u00b2 coperti da acque interne.\nCentri abitati.\nNella Census Area di Wade Hampton vi sono 12 comuni (\"city\") e 1 census-designated place."}
{"id": "1558889", "revid": "1543377", "url": "https://it.wikipedia.org/wiki?curid=1558889", "title": "S\u00ed", "text": "S\u00ed \u00e8 il terzo album della cantante messicana Julieta Venegas, pubblicato il 2 maggio 2003. Dall'album sono stati estratti i singoli \"Andar conmigo\", \"Lento\", \"Algo est\u00e1 cambiando\" e \"Oleada\"."}
{"id": "1558892", "revid": "1305772", "url": "https://it.wikipedia.org/wiki?curid=1558892", "title": "Angel Delight", "text": "Angel Delight \u00e8 il sesto album discografico dei Fairport Convention, pubblicato dall'etichetta discografica Island Records nel giugno del 1971.\nPrima delle registrazioni del disco, Richard Thompson lascia il gruppo per intraprendere una propria carriera musicale, Simon Nicol rimane l'unico membro originale della band.\nMusicisti.\nLord Marlborough\nSir William Gower\nBridge Over the River Ash\nWizard of the Worldly Game\nThe Journeyman's Grace\nAngel Delight\nBanks of the Sweet Primroses\nInstrumental Medley: The Cuckoo's Nest / Hardiman the Fiddler / Papa Stoor\nThe Bonny Black Hare\nSickness &amp; Diseases\nMusicista aggiunto:\nClassifica.\nAlbum"}
{"id": "1558901", "revid": "287204", "url": "https://it.wikipedia.org/wiki?curid=1558901", "title": "Census Area di Petersburg", "text": "La Census Area di Petersburg, in inglese Petersburg Census Area, era una census area dello stato dell'Alaska, negli Stati Uniti, parte dell'Unorganized Borough. La popolazione al censimento del 2000 era di 6.684 abitanti. La census area ha cessato di esistere il 3 gennaio 2013 ed \u00e8 diventato un Borough.\nGeografia.\nLa \"census area\" si trova nella parte sud-orientale dello stato. Lo United States Census Bureau certifica che la sua estensione \u00e8 di 23.365 km\u00b2, di cui 8.252 km\u00b2 coperti da acque interne.\nCentri abitati.\nNella Census Area di Petersburg vi sono 4 comuni (\"city\")."}
{"id": "1558906", "revid": "599013", "url": "https://it.wikipedia.org/wiki?curid=1558906", "title": "Chantal Bournissen", "text": "Biografia.\nSpecialista delle prove veloci originaria di Arolla di Evol\u00e8ne, debutt\u00f2 in campo internazionale in occasione dei Mondiali juniores di Sugarloaf 1984, dove vinse la medaglia di bronzo nella combinata; l'anno dopo, nella rassegna iridata giovanile di Jasn\u00e1 1985, si aggiudic\u00f2 altre due medaglie di bronzo, nella discesa libera e nello slalom speciale. In Coppa del Mondo ottenne il primo piazzamento di rilievo a Val-d'Is\u00e8re il 4 dicembre 1987, arrivando 10\u00aa in discesa libera; il giorno dopo, nelle medesime specialit\u00e0 e localit\u00e0, colse la prima vittoria, nonch\u00e9 primo podio, nel circuito. Esord\u00ec ai Giochi olimpici invernali a , classificandosi 11\u00aa nella discesa libera.\nNella stagione 1990-1991 raggiunse l'apice della carriera: in Coppa del Mondo, dopo aver ottenuto otto podi con tre vittorie, vinse la Coppa del Mondo di discesa libera con 18 punti di vantaggio su Sabine Ginther e fu 4\u00aa nella classifica generale; ai Mondiali di Saalbach-Hinterglemm, sua unica presenza iridata, si aggiudic\u00f2 la medaglia d'oro nella combinata e si classific\u00f2 4\u00aa nella discesa libera e 5\u00aa nel supergigante. L'anno dopo ai XVI Giochi olimpici invernali di fu 4\u00aa nella combinata e non complet\u00f2 la discesa libera e il supergigante.\nIn Coppa del Mondo ottenne l'ultima vittoria, e ultimo podio, il 22 gennaio 1993 a Haus in discesa libera; ai XVII Giochi olimpici invernali di , sua ultima presenza olimpica, non complet\u00f2 il supergigante. La sua ultima gara di Coppa del Mondo fu la discesa libera disputata a Bormio il 15 marzo 1995, che chiuse al 23\u00ba posto; si conged\u00f2 dal Circo bianco il 25 marzo successivo a Les Crosets, in occasione dello slalom gigante dei Campionati svizzeri 1995 che chiuse al 19\u00ba posto.\nBilancio della carriera.\nProtagonista delle gare veloci tra la fine degli anni 1980 e i primi anni 1990 e rappresentante di punta della nazionale svizzera, pur non riuscendo a ottenere i risultati delle compagne di squadra che l'avevano preceduta (come Maria Walliser e Michela Figini) conquist\u00f2 sette successi in Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1558908", "revid": "1494169", "url": "https://it.wikipedia.org/wiki?curid=1558908", "title": "Aspar", "text": ""}
{"id": "1558912", "revid": "123626295", "url": "https://it.wikipedia.org/wiki?curid=1558912", "title": "Carlo Sassi", "text": "Biografia.\nDa giovanissimo tent\u00f2 la carriera da calciatore: nel 1946, dopo un provino non andato a buon fine con l'Inter firm\u00f2 per l'Angerese, squadra che nella stagione 1947-1948 disputava il campionato di serie C. Successivamente, per motivi di studio e di lontananza geografica, rinunci\u00f2 al contratto e si ritir\u00f2 dal calcio professionistico. Milit\u00f2 ancora per quattro stagioni (l'ultima alla Gaviratese) tra i dilettanti, poi trov\u00f2 un lavoro in banca dove rimase per nove anni. In Rai dal 1960, lavor\u00f2 fin dall'inizio a \"La Domenica Sportiva\" e grazie a lui venne resa popolare la innovazione tecnologica che cambi\u00f2 radicalmente le discussioni sul calcio: la \"moviola\", gi\u00e0 presentata al pubblico nel 1965 da Enzo Tortora, allora conduttore della Domenica Sportiva. Attraverso la moviola le azioni salienti delle partite di cartello possono essere mostrate al rallentatore, analizzate e lungamente discusse.\nLa moviola di Sassi nacque il 22 ottobre 1967, per il gol fantasma di Gianni Rivera nel derby tra Inter e Milan. Nei primi anni Sassi si limitava soltanto a selezionare gli episodi, che in diretta venivano commentati da Bruno Pizzul, in seguito li analizzava di persona (negli anni ottanta cur\u00f2 all'interno della \"DS\" una rubrica intitolata \"Pronto moviola\", in cui commentava gli episodi da moviola della giornata ascoltando il parere dei calciatori protagonisti in diretta telefonica). Sassi fu curatore della \"Domenica Sportiva\" e della moviola fino al 1991. Sempre alla Rai nel 1992 condusse assieme a Sandro Ciotti \"Quasi Gol\" e dal 1993 affianc\u00f2 Fabio Fazio e Marino Bartoletti in \"Quelli che il calcio\" prima su Rai 3 e poi su Rai 2 fino al 2001. Originariamente tifoso dell'Inter, \u00e8 divenuto un sostenitore della Cremonese per l'amicizia nutrita nei riguardi dello storico presidente grigiorosso Domenico Luzzara."}
{"id": "1558913", "revid": "1305772", "url": "https://it.wikipedia.org/wiki?curid=1558913", "title": "''Babbacombe'' Lee", "text": "\"Babbacombe\" Lee \u00e8 un album discografico dei Fairport Convention, pubblicato dall'etichetta discografica Island Records nel novembre del 1971.\nConcept album ispirato ad un fatto realmente accaduto durante l'Inghilterra vittoriana, quello di un uomo (John Babbacombe Lee) accusato dell'omicidio della propria padrona di casa (Emma Ann Whitehead Keyse), che sopravvisse per ben tre volte all'impiccagione.\nL'edizione statunitense (e canadese) del disco ha una normale suddivisione delle tracce rispetto alla versione originale britannica.\nTracce.\nBrani composti dai Fairport Convention, eccetto dove indicato.\nClassifica.\nAlbum"}
{"id": "1558916", "revid": "287204", "url": "https://it.wikipedia.org/wiki?curid=1558916", "title": "Census Area di Yukon-Koyukuk", "text": "La Census Area di Yukon-Koyukuk, in inglese Yukon-Koyukuk Census Area, \u00e8 una census area dello stato dell'Alaska, negli Stati Uniti, parte dell'Unorganized Borough. La popolazione al censimento del 2000 era di 6.551 abitanti.\nGeografia fisica.\nLa \"census area\" si trova nella parte centro-settentrionale dello stato. Lo United States Census Bureau certifica che la sua estensione \u00e8 di 382.910 km\u00b2, di cui 5.032 km\u00b2 coperti da acque interne.\nCentri abitati.\nNella Census Area di Yukon-Koyukuk vi sono 19 comuni (\"city\") e 21 census-designated place."}
{"id": "1558917", "revid": "767487", "url": "https://it.wikipedia.org/wiki?curid=1558917", "title": "I coltelli del vendicatore", "text": "I coltelli del vendicatore \u00e8 un film diretto da Mario Bava nel 1966.\nTrama.\nUna donna di nome Karen e suo figlio Moki chiedono il loro destino ad una strega su una spiaggia. Le viene detto che suo marito Harald non \u00e8 morto e che arriver\u00e0 prima dell'inverno, ma un grande pericolo incombe su di loro: li invita perci\u00f2 a fuggire. Il perfido Hagen, infatti, convinto della morte del re Harald, \u00e8 sulle loro tracce. Di l\u00ec a poco Hagen arriva dalla strega e le chiede dove si \u00e8 nascosta Karen. La strega non glielo dice e anzi gli profetizza la sua morte e che chi lo uccider\u00e0 \u00e8 gi\u00e0 in cammino. A casa di Karen, sopraggiunge uno straniero, il quale chiede ospitalit\u00e0 ma lei rifiuta. Poco dopo arrivano gli uomini di Hagen e vogliono catturarla, ma lo straniero ritorna sui suoi passi e li uccide. Grazie a questo fatto rimane con loro, insegna a tirare con l'arco e con i coltelli a Moki. Ben presto lo straniero chiede a Karen perch\u00e9 viva l\u00ec tutta sola e lei gli spiega tutto, ma quando gli dice che \u00e8 la moglie di Harald, lui si agita nervosamente.\nTutto era iniziato il giorno delle loro nozze, quando Hagen arriva al matrimonio con la testa mozzata di due nemici; si scopre per\u00f2, che ha ucciso degli alleati, che erano sudditi di Ator. Il re lo maledice e dice ad Hagen di andarsene; Ator si vendica e mette a ferro e fuoco il villaggio. In verit\u00e0 lo straniero capitato nella casa di Karen altro non \u00e8 se non Ator, che \u00e8 in cerca del vero traditore, cio\u00e8 Hagen. Anche Harald per\u00f2 ha maledetto Ator, dopo l'assedio al villaggio. Tre uomini di Hagen vanno a casa di Karen, dicendole che il loro capo la vuole in sposa, ma Ator ancora una volta salva la situazione. I tre colpiti da Ator raccontano tutto ad Hagen, che per tutta risposta ne uccide uno. Ator scende al villaggio e nella locanda litiga con gli uomini di Hagen; durante la zuffa uno degli scagnozzi vede un tatuaggio, raffigurante il disco del sole. Quando racconta questo dettaglio ad Hagen, quest'ultimo capisce che si tratta di Ator.\nDi l\u00ec a qualche giorno Ator torna alla locanda e trova Hagen; gli dice che lo ha aspettato per dodici anni e durante il combattimento lo colpisce sul petto con un coltello ma Hagen si \u00e8 messo una corazza e si salva disperdendosi nella notte. Intanto Harald \u00e8 ritornato sano e salvo e, giunto alla locanda, viene a sapere che Hagen vuole diventare re e trova Ator. Quest'ultimo gli vuole spiegare tutto ma Harald non sente ragioni e iniziano a combattere; vince Ator ma non lo uccide e Karen li avverte che Moki \u00e8 stato rapito. Ator parte da solo e Karen spiega tutto ad Harald, che si mette in cerca anche lui. Harald trova Moki, ma arriva Hagen che gli dice di fargli trovare entro il tramonto una nave con un carico d'oro pari al peso del figlio se lo vuole rivedere vivo. Intanto anche Ator \u00e8 arrivato nella grotta dove \u00e8 prigioniero il ragazzo e, grazie ad una disattenzione di Hagen, Moki riesce a liberarsi e Ator uccide il terribile Hagen con i coltelli. Mochi pu\u00f2 cos\u00ec riabbracciare suo padre, mentre Ator se ne va via da solo."}
{"id": "1558918", "revid": "767487", "url": "https://it.wikipedia.org/wiki?curid=1558918", "title": "L'ammiraglio \u00e8 uno strano pesce", "text": "L'ammiraglio \u00e8 uno strano pesce \u00e8 un film del 1964 prodotto dalla Warner Bros. e narrante la storia di un uomo, Henry Limpet, che viene mutato in un pesce parlante, cogliendo l'occasione di aiutare la marina militare statunitense a sconfiggere i nazisti, usando il suo naturale e inspiegabile ruggito, un rumore intenso che disturba i segnali degli apparecchi sottomarini. Don Knotts recita il ruolo principale. Il film venne diretto da Arthur Lubin, mentre l'animazione della parte a cartone animato venne diretta da Robert McKimson. Tra le musiche sono inclusi brani di Sammy Fain, in collaborazione con Harold Adamson, incluse \"I Wish I Were A Fish\", \"Be Careful How You Wish\", e \"Deep Rapture\".\nTrama.\nLa storia inizia con il coinvolgimento degli Stati Uniti d'America nella Seconda guerra mondiale, prima dell'attacco di Pearl Harbor. Il timido bibliotecario Henry Limpet ha una passione smisurata per i pesci. Rifiutato dalla marina militare degli Stati Uniti per la propria debole salute e sentendosi gi\u00f9 di morale, egli cade un giorno nelle acque presso Coney Island e si trova tramutato in pesce. Dal momento che egli non riemerger\u00e0 pi\u00f9 dalle acque e il suo corpo non verr\u00e0 ripescato, la moglie e gli amici lo daranno per disperso.\nLimpet, ora pesce, scopre sui fondali americani una nuova vita e anche alcune delle proprie caratteristiche, tra cui il curioso boato che riesce ad emettere. Durante la sua permanenza in fondo al mare si innamora di Rosalisca (\"Ladyfish\" nella versione americana), una pesciolina che incontra ed \u00e8 costretto ad abbandonare la moglie, Bessie.\nDeterminato a collaborare ad ogni modo con la marina, Limpet riesce a trovare la nave su cui \u00e8 imbarcato l'amico George Stizza (\"George Stickel\" nella versione americana). Grazie al suo aiuto, Limpet entra a far parte della marina subacquea, ottenendo anche un salario che viene inviato regolarmente a Bessie, mentre Henry \u00e8 impegnato per far affondare le navi tedesche che circolano sulle coste atlantiche. Egli ricopre un grande ruolo nella Battaglia dell'Atlantico che permette la vittoria marittima degli alleati sulle forze dell'asse."}
{"id": "1558920", "revid": "110157", "url": "https://it.wikipedia.org/wiki?curid=1558920", "title": "The History of Fairport Convention", "text": "The History Of Fairport Convention \u00e8 un album dei Fairport Convention pubblicato nel 1972."}
{"id": "1558921", "revid": "124855831", "url": "https://it.wikipedia.org/wiki?curid=1558921", "title": "Me voy (Julieta Venegas)", "text": "Me voy (in italiano \"Me ne vado\") \u00e8 il primo singolo della cantante messicana Julieta Venegas estratto dal suo quarto album \"Lim\u00f3n y sal\". \u00c8 il primo singolo della cantante ad ottenere un enorme successo al di fuori del suo paese.\nIl video.\nIl surreale video di \"Me voy\" \u00e8 stato girato dal regista messicano Picky Tallarico. Il video comincia in una casa dove si vede la Venegas fare le valigie per poi imbarcarsi su una mongolfiera. Dopo essere stata prima fra i ghiacci artici e poi nel deserto (ed in entrambi i casi si \u00e8 sempre comportata come se fosse a casa, passando l'aspirapolvere e facendo le faccende domestiche), alla fine la mongolfiera fa ritorno a casa."}
{"id": "1558925", "revid": "242434", "url": "https://it.wikipedia.org/wiki?curid=1558925", "title": "Kassel Wilhelmsh\u00f6he", "text": ""}
{"id": "1558928", "revid": "201394", "url": "https://it.wikipedia.org/wiki?curid=1558928", "title": "Rosie (Fairport Convention)", "text": "Rosie \u00e8 l'ottavo album discografico del gruppo musicale di folk rock britannico dei Fairport Convention, pubblicato dalla casa discografica Island Records nel febbraio del 1973.\nDurante le registrazioni dell'album il batterista Dave Mattacks si un\u00ec alla Albion Band, i Fairport dovettero sopperire a questo imprevisto ingaggiando in sedute diverse i batteristi Tim Donald e Gerry Conway."}
{"id": "1558936", "revid": "123528323", "url": "https://it.wikipedia.org/wiki?curid=1558936", "title": "Nine (Fairport Convention)", "text": "Nine \u00e8 il nono album dei Fairport Convention, pubblicato dalla casa discografica Island Records nell'ottobre del 1973."}
{"id": "1558937", "revid": "125661304", "url": "https://it.wikipedia.org/wiki?curid=1558937", "title": "Johan August Ekman", "text": "Studi\u00f2 all'Universit\u00e0 di Uppsala e fu ordinato prete nella stessa citt\u00e0, nel 1873. In seguito fu vicario e ricopr\u00ec altre cariche ecclesiastiche. Si spos\u00f2 nel 1882 e divenne professore di teologia nel 1897. Divenne Arcivescovo di Uppsala nel 1900.\nAlcuni degli articoli scritti da Ekman sono: \"Det kristna pr\u00e4st\u00e4mbetets ursprung\" (\"Le origini del clero cristiano\", 1882) e \"Den naturalistiska hedendomen\" (\"Il paganesimo naturalista\", 1888).\nGenealogia episcopale.\nLa genealogia episcopale \u00e8:"}
{"id": "1558938", "revid": "1870573", "url": "https://it.wikipedia.org/wiki?curid=1558938", "title": "Lim\u00f3n y sal (singolo)", "text": "Lim\u00f3n y Sal (in italiano \"limone e sale\") \u00e8 un brano musicale della cantante messicana Julieta Venegas, pubblicato come secondo singolo estratto dal suo quarto album \"omonimo\".\nIl brano.\nScritto da Julieta Venegas e Jorge Villamizar prodotto da Cachorro L\u00f3pez, \"Lim\u00f3n y sal\" \u00e8 la canzone che porta il titolo dell'album. La canzone parla di accettazione di una persona cara, con i suoi pregi e difetti.\nIl video.\nIl video mostra una storia di Julieta ragazza, che \u00e8 con il suo \"principe azzurro\" (rappresentato da un lupo mannaro), che al raggiungimento della luna piena si trasforma in un uomo normale, Julieta spaventata sviene, e sogna lui in un'altra fiaba, in cui ci sono due maiali, un uomo malvagio e un campione con un tronco umano e la testa, ma due gambe da cavallo."}
{"id": "1558940", "revid": "124668055", "url": "https://it.wikipedia.org/wiki?curid=1558940", "title": "Apatia (psicologia)", "text": "L'apatia (dal greco \"a-pathos\", letteralmente \"senza emozione\") \u00e8 una forte assenza della motivazione e conseguente forte riduzione dei comportamenti finalizzati. L'assenza di motivazione per vivere genera una drastica riduzione dell'emotivit\u00e0 ed una forte indifferenza emotiva nei confronti del mondo esterno, quindi un costante sentimento di noia nel vivere. L'apatia si distingue dalla depressione in quanto il paziente apatico non prova disagio per la sua condizione, mentre la depressione si correla spesso con stati ansiosi e disprezzo e/o odio di s\u00e9 stessi, che provoca un tono pi\u00f9 spesso negativo che indifferente dell'umore e spesso pi\u00f9 forte assenza di piacere (anedonia), che pu\u00f2 arrivare fino al desiderio di morire oltre che non desiderio di vivere, molto comune negli apatici.\n\u00c8 importante distinguerla dall'atarassia, che costituisce la perdit\u00e0 di emotivit\u00e0 nei confronti del mondo esterno senza per\u00f2 mancanza di motivazioni nel vivere, anzi costituisce una felicit\u00e0 profonda e permanente come la intendeva Seneca e priva di felicit\u00e0 provenienti dall'esterno. \nLo stato di felicit\u00e0 proveniente dall'esterno, in accopiata o non con una felicit\u00e0 profonda e permanente, si definisce eutimia.\nDescrizione.\nCondizione caratterizzata da una diminuzione o dall'assenza di qualsiasi reazione emotiva di fronte a situazioni, eventi della vita di tutti i giorni. Si esprime sotto forma di indifferenza, di inerzia fisica oppure di mancanza di reazione di fronte a situazioni che normalmente dovrebbero suscitare interesse o emozione, di una riduzione dei comportamenti finalizzati, di una assenza di spirito di iniziativa, di una sottomissione nelle scelte quotidiane.\nIl soggetto apatico limita la produzione di pensieri legati a obiettivi, al punto da trascurare persino se stesso, oltre a mostrare gravi segni di distacco verso l'ambiente che lo circonda, e provare indifferenza e ritrosia nei confronti di eventuali nuove esperienze, anche se molto dipende dalle caratteristiche caratteriali del soggetto.\nL'incapacit\u00e0 di manifestare emozioni si ripercuote, nel soggetto apatico, nella ridotta espressivit\u00e0 vocale, facciale e gestuale oltre a una alterazione dell'attivit\u00e0 sessuale e dell'attivit\u00e0 nutrizionale.\nNel caso in cui il soggetto apatico stia sviluppando una forma depressiva, ai sintomi sopra elencati vanno aggiunti un rallentamento psicomotorio, un pessimismo globale includente una assenza di speranza e una ridotta autostima.\nL'apatia pu\u00f2 non essere distinguibile in un soggetto, soprattutto se egli possiede una notevole capacit\u00e0 d'interazione con le altre persone.\nOppure pu\u00f2 presentarsi a livello costituzionale (il soggetto \u00e8 fiacco per temperamento), far parte di una condizione medica (es. insufficienza tiroidea, malattia di Parkinson, demenze) o psicologica-psichiatrica (depressione, schizofrenia) o per abuso di sostanze stupefacenti (cocaina, anfetamine, alcol).\nL'apatia necessita di cure solo se \u00e8 presente insieme a patologie (come la malattia di Alzheimer) e in tal caso viene curata solo la patologia, oppure se debilita il soggetto in modo tale da togliergli eccessivamente le forze fisiche o mentali. Se un soggetto con umore normale (eutimico) necessita di cure, cosa rara, la terapia utilizzata pu\u00f2 prevedere l'uso di farmaci antidepressivi, oltre a una psicoterapia cognitivo-comportamentale di supporto."}
{"id": "1558950", "revid": "37401", "url": "https://it.wikipedia.org/wiki?curid=1558950", "title": "Solzenicin", "text": ""}
{"id": "1558952", "revid": "110157", "url": "https://it.wikipedia.org/wiki?curid=1558952", "title": "Gottle O'Geer", "text": "Gottle O' Geer \u00e8 un album dei Fairport Convention pubblicato nel 1976."}
{"id": "1558953", "revid": "729019", "url": "https://it.wikipedia.org/wiki?curid=1558953", "title": "Simone da Chieti", "text": "Biografia.\nVisse durante il regno di Federico II di Svevia, che notandone la capacit\u00e0 nelle armi e il valore lo coinvolse in varie imprese.\nRiccardo da San Germano nella sua \"Cronaca\" ricorda la spedizione di 500 armati diretta dal conte Simone da Chieti in soccorso di Ravenna nel 1238, la vittoria da lui riportata insieme coi Parmigiani sui Bolognesi nel 1239 e, infine, l'assedio di Viterbo da lui diretto nel 1243."}
{"id": "1558956", "revid": "287204", "url": "https://it.wikipedia.org/wiki?curid=1558956", "title": "Oleandomicina", "text": "L'oleandomicina \u00e8 un antibiotico ad ampio spettro che si ottiene dalle colture di \"streptomyces antibioticus\".\nComposizione chimica.\nLa sua molecola \u00e8 composta da due zuccheri, il L-oleandrosio e la desoammina, combinati con un nucleo lattonico, detto oleandolide. La sua struttura \u00e8 quindi molto simile a quella dell'eritromicina.\nPotenzialit\u00e0 ed utilizzo.\nL'oleandomicina \u00e8 attiva soprattutto su stafilococchi e streptococchi. Pu\u00f2 esercitare effetti batterostatici o battericidi a seconda della sua concentrazione. Insieme ad essa si utilizza per\u00f2 un suo derivato, il triacetil-derivato (TAO), pi\u00f9 attivo (soprattutto nei confronti dei corinebatteri), meglio assorbito dopo la somministrazione orale ma in grado anche di dare alterazioni della funzionalit\u00e0 epatica ed ittero."}
{"id": "1558957", "revid": "110157", "url": "https://it.wikipedia.org/wiki?curid=1558957", "title": "The Bonny Bunch of Roses", "text": "The Bonny Bunch of Roses \u00e8 un album dei Fairport Convention pubblicato nel 1977."}
{"id": "1558962", "revid": "110157", "url": "https://it.wikipedia.org/wiki?curid=1558962", "title": "Tipplers Tales", "text": "Tipplers Tales \u00e8 un album dei Fairport Convention pubblicato nel 1978."}
{"id": "1558965", "revid": "37401", "url": "https://it.wikipedia.org/wiki?curid=1558965", "title": "Sir Walter Scott", "text": ""}
{"id": "1558967", "revid": "144796", "url": "https://it.wikipedia.org/wiki?curid=1558967", "title": "Mecleburgo", "text": ""}
{"id": "1558971", "revid": "110157", "url": "https://it.wikipedia.org/wiki?curid=1558971", "title": "Farewell Farewell", "text": "Farewell Farewell \u00e8 un album dei Fairport Convention pubblicato nel 1979."}
{"id": "1558974", "revid": "1305772", "url": "https://it.wikipedia.org/wiki?curid=1558974", "title": "Pafuera telara\u00f1as", "text": "Pafuera telara\u00f1as \u00e8 l'album di debutto della cantante spagnola Bebe. \u00c8 stato pubblicato in patria nel 2004 ma ha raggiunto la notoriet\u00e0 mondiale solo due anni dopo, grazie al trascinante successo del singolo \"Malo\"."}
{"id": "1558975", "revid": "110157", "url": "https://it.wikipedia.org/wiki?curid=1558975", "title": "Gladys' Leap", "text": "Gladys' Leap \u00e8 un album dei Fairport Convention pubblicato nel 1985."}
{"id": "1558979", "revid": "767487", "url": "https://it.wikipedia.org/wiki?curid=1558979", "title": "Expletive Delighted", "text": "Expletive Delighted \u00e8 un album dei Fairport Convention pubblicato nel 1986."}
{"id": "1558985", "revid": "33689", "url": "https://it.wikipedia.org/wiki?curid=1558985", "title": "Tertullo", "text": "Biografia.\nNel 410 Roma ospitava l'usurpatore Prisco Attalo, oppositore dell'imperatore d'Occidente Onorio che risiedeva a Ravenna. Attalo nomin\u00f2 console per l'anno Tertullo, un senatore pagano: tale nomina incontr\u00f2 l'entusiasmo del popolo romano.\nSecondo Paolo Diacono, Tertullo ebbe aspirazioni al trono imperiale, ma alla fine mor\u00ec giustiziato."}
{"id": "1558996", "revid": "1684799", "url": "https://it.wikipedia.org/wiki?curid=1558996", "title": "Zazo", "text": "Biografia.\nSu ordine del fratello Gelimero, nell'estate del 533 and\u00f2 con un esercito, composto da 120 navi e 5000 uomini, in Sardegna per reprimere le spinte separatiste di Goda, un funzionario vandalo che era stato incaricato di governare l'isola in nome del re.\nGoda, incoraggiato e sostenuto dal popolo sardo, aveva infatti aveva dichiarato l'isola indipendente da Cartagine assumendo il titolo di \"rex\". In cerca di aiuto ed alleanza, aveva inviato una lettera all'imperatore Giustiniano I dichiarando di essere disposto ad allearsi ad un sovrano giusto come lui piuttosto che ad un tiranno come Gelimero.\nIn effetti Giustiniano era stato contrariato dalla presa del potere nel 530 di Gelimero, capo della fazione ariana, che aveva deposto suo cugino Ilderico irritando la nobilt\u00e0 vandala a causa della sua conversione al cattolicesimo. Il ripristino della politica anticattolica di Gelimero fece s\u00ec che l'imperatore d'Oriente si erigesse a difensore del deposto re, sostenendo la presa del potere di Goda in Sardegna. Zazo, con un esercito di 5000 uomini , in breve tempo mise fine all'effimero regno sardo e al suo re Goda, che perse la vita presumibilmente nella battaglia che si svolse nelle vicinanze di Cagliari.\nNel frattempo era pronto un corpo di spedizione bizantino di 16.000 soldati e 600 navi: una parte, guidata da Belisario, si diresse in Africa, mentre il duca Cirillo con alcune navi, con a bordo 400 uomini, si diresse verso Cagliari. Dopo aver punito Goda con la morte, Zazo lasci\u00f2 un piccolo contingente in Sardegna e torn\u00f2 in aiuto di Gelimero a Cartagine, attaccata dai Bizantini.\nBelisario sconfisse Gelimero il 30 agosto del 533 ed occup\u00f2 Cartagine. L'ultima difesa tentata da Zazo e Gelimero fu inutile. Zazo mor\u00ec nella battaglia di Ticameron mentre il re Gelimero si arrese qualche tempo dopo chiedendo il perdono dell'imperatore.\nIl duca Cirillo nel frattempo assedi\u00f2 Cagliari, che ancora resisteva: ma quando il duca mostr\u00f2 ai Vandali la testa mozzata di Zazo i difensori si arresero."}
{"id": "1558997", "revid": "110157", "url": "https://it.wikipedia.org/wiki?curid=1558997", "title": "Red &amp; Gold", "text": "Red &amp; Gold \u00e8 un album dei Fairport Convention pubblicato nel 1989.\nTracce.\n1. \"Set Me Up\" (Dave Whetstone) - 4:23\n2. \"The Noise Club\" (Maartin Allcock) - 3:12\n3. \"Red and Gold\" (Ralph McTell) - 6:44\n4. \"The Beggar's Song\" (Trad. arr. Allcock) - 3:33\n5. \"The Battle\" (Ric Sanders) - 1:09\n6. \"Dark Eyed Molly\" (Archie Fisher / Arr. D. Pegg) - 4:34\n7. \"The Rose Hip\" (Sanders) - 4:24\n8. \"London River\" (Rod Shearman) - 2:59\n9. \"Summer Before the War\" (Huw Williams) - 4:33\n10. \"Open the Door Richard\" (Bob Dylan) - 4:57\nBonus track nell'edizione del 1995 \n11. \"Close to the Wind\" (live) (Marson) - 6:09"}
{"id": "1559003", "revid": "110157", "url": "https://it.wikipedia.org/wiki?curid=1559003", "title": "The Five Seasons", "text": "The Five Seasons \u00e8 un album dei Fairport Convention pubblicato nel 1991."}
{"id": "1559006", "revid": "1372005", "url": "https://it.wikipedia.org/wiki?curid=1559006", "title": "Hohenzollern-Haigerloch", "text": "Lo Hohenzollern-Haigerloch fu uno stato del Sacro Romano Impero governato da un ramo della famiglia degli Hohenzollern di Prussia.\nLa Contea di Hohenzollern-Haigerloch venne creata nel 1576, dalla partizione della Contea di Hohenzollern, feudo del Sacro Romano Impero. Quando l'ultimo Conte di Hohenzollern, Carlo I di Hohenzollern (1512-1579) mor\u00ec, il territorio venne diviso tra i suoi tre figli:\nI conti di Hohenzollern-Haigerloch governarono nella piccola contea del Sud-Ovest della Germania. \nA differenza degli Hohenzollern del Brandeburgo e di Prussia, gli Hohenzollern di Haigerloch, e i loro cugini di Hohenzollern-Hechingen, e gli Hohenzollern-Sigmaringen, rimasero cattolici.\nLa contea venne incorporata nel Principato di Hohenzollern-Sigmaringen dal 1630 e nuovamente si ricostitu\u00ec nel 1681. Nel 1767 venne definitivamente incorporata nei domini degli Hohenzollern-Sigmaringen.\nConti di Hohenzollern-Haigerloch (1576-1623).\n\"Dal 1630 e nel 1681 la contea entr\u00f2 a far parte del Principato di Hohenzollern-Sigmaringen\"\n\"Con la morte dell'ultimo conte, la contea pass\u00f2 al Principato di Hohenzollern-Sigmaringen.\""}
{"id": "1559007", "revid": "647919", "url": "https://it.wikipedia.org/wiki?curid=1559007", "title": "Legge 488 del 1992", "text": ""}
{"id": "1559009", "revid": "767487", "url": "https://it.wikipedia.org/wiki?curid=1559009", "title": "The Woodworm Years", "text": "The Woodworm Years \u00e8 un album dei Fairport Convention pubblicato nel 1991."}
{"id": "1559015", "revid": "86599", "url": "https://it.wikipedia.org/wiki?curid=1559015", "title": "Pamela M. Kilmartin", "text": "Ha scoperto quarantuno asteroidi, tutti in collaborazione col marito Alan C. Gilmore.\n\u00c8 anche membro della Royal Astronomical Society of New Zealand (RASNZ).\nLe \u00e8 stato dedicato assieme al marito l'asteroide 2537 Gilmore, in seguito \u00e8 stato dedicato specificatamente a lei un altro asteroide, 3907 Kilmartin."}
{"id": "1559017", "revid": "124835220", "url": "https://it.wikipedia.org/wiki?curid=1559017", "title": "Olimpia (Orlando furioso)", "text": "Olimpia \u00e8 un personaggio dell\"Orlando furioso\", presente nei canti IX, X e XI del poema.\nOlimpia nel poema ariostesco.\nContessa di Olanda, Olimpia \u00e8 promessa sposa di Bireno. Arbante, il giovane e violento principe di Frisia, la corteggia invano e in seguito all'ennesimo rifiuto suo padre Cimosco imprigiona Bireno e invade le terre di Olimpia con un esercito, per poi far uccidere quasi tutti i parenti della nobildonna. Costretta con la forza a sposare Arbante, Olimpia reagisce riuscendo a provocare la morte del principe la notte stessa delle nozze, e grazie a Orlando libera Bireno, scampando anche alla vendetta di re Cimosco, che sar\u00e0 quindi ucciso dal paladino di Francia. Tuttavia le sventure per Olimpia non sono terminate: Bireno, innamoratosi della figlia di Cimosco, abbandona la fidanzata su un'isola deserta; Olimpia viene poi catturata dagli abitanti di Ebuda, che la offrono in pasto all'Orca, ma anche stavolta \u00e8 Orlando a salvarla. Infine la contessa trover\u00e0 il vero amore nella persona di Oberto, re di Ibernia."}
{"id": "1559022", "revid": "2219808", "url": "https://it.wikipedia.org/wiki?curid=1559022", "title": "Ferrovia Noto-Pachino", "text": "La ferrovia Noto-Pachino \u00e8 una linea ferroviaria a binario unico, diramazione della ferrovia Siracusa-Gela-Canicatt\u00ec, che collega Noto all'estremo meridionale della Sicilia, ovvero la stazione di Pachino, geograficamente la pi\u00f9 a sud della nazione e d'Europa. L'esercizio ferroviario commerciale venne sospeso nel 1986 e la linea dismessa definitivamente nel 2002.\nStoria.\nIl tratto da Siracusa a Noto, lungo 30,7 km, venne attivato dalla Societ\u00e0 per le Strade Ferrate della Sicilia il 5 aprile del 1886 ma per Noto fu approntata una stazione provvisoria nell'attesa che il 20 settembre 1887 si attivasse quella definitiva. \nIl 23 dicembre 1891 venne aperto all'esercizio anche il tronco di linea Noto-Modica. E due anni dopo, nel 1893, il 18 giugno, fu completata la tratta Siracusa-Licata.\nL'attivazione della ferrovia Siracusa-Gela-Canicatt\u00ec che metteva l'area sud orientale della Sicilia in comunicazione con il porto di Siracusa e per ferrovia con i pi\u00f9 ricchi mercati del catanese e del nord Italia fece nascere presto il progetto di un ramo ferroviario che collegasse anche la zona pi\u00f9 meridionale della Sicilia con le sue attivit\u00e0 agricole, vinicole e pescherecce. Si riteneva infatti che il rapido mezzo di trasporto delle merci avrebbe favorito la rinascita e lo sviluppo economico dell'area netina.\nNonostante i progetti risalissero ai primi anni del Novecento i lavori, tra lo stop della prima guerra mondiale e la crisi economica del 1929, ebbero termine soltanto alla fine del 1934. L'apertura all'esercizio avvenne il 28 aprile del 1935 in grande ritardo sulle aspettative e per di pi\u00f9 in periodo di embargo economico per l'Italia. Il servizio prevedeva quattro coppie di treni giornalieri di cui tre coppie di categoria omnibus e una di categoria misto. Fermavano in tutte le stazioni ma, nel periodo invernale veniva evitata la fermata a Noto Bagni. La prima corsa partiva alle ore 5,22 da Pachino mentre l'ultima vi terminava il servizio alle ore 20,11; la percorrenza variava da 47 a 65 minuti. La seconda guerra mondiale e lo sbarco alleato in Sicilia produssero seri danni agli impianti e le linee sud-orientali siciliane rimasero interrotte dal giugno 1943 per oltre un anno.\nNell'autunno del 1951, tra il 16 e il 17 ottobre, un'alluvione di eccezionale violenza danneggi\u00f2 gravemente alcuni tratti della linea provocando una lunga interruzione che sarebbe stata presa a pretesto per la chiusura all'esercizio dato che si era in periodo di \u201ctaglio dei rami secchi\u201d, (una pratica che in quegli anni si stava estendendo) se le proteste popolari delle popolazioni che nell'area avevano poche alternative utili di trasporto non avessero fatto rientrare le decisioni. La linea riprese il suo servizio, dopo le riparazioni, dal 1\u00ba marzo 1955 pur con una scarsa e poco appetibile offerta di servizi viaggiatori ma interessata da un discreto traffico merci, di prodotti dell'industria ittica da Marzamemi e soprattutto dei vini ad alta gradazione dell'area pachinese, la cui produzione superava i 300.000 ettolitri annui e la cui richiesta come vini da taglio era alta soprattutto da parte dell'industria vinicola francese. La concorrenza sempre pi\u00f9 agguerrita del traffico su strada unita alla scarsa volont\u00e0 dell'azienda ferroviaria di esperire perfino la manutenzione delle linee che abbassava sempre pi\u00f9 la velocit\u00e0 commerciale dei treni provoc\u00f2 una drastica diminuzione dell'utenza; per abbassare i costi vennero soppresse alcune stazioni come Falconara Iblea e Noto Marina giungendo in seguito a lasciare in funzione solo Marzamemi e Pachino. La politica del risparmio a tutti i costi portava in quegli anni le FS alla chiusura delle stazioni o al loro impresenziamento e al conseguente abbandono del traffico merci in piccole partite o a carro. Privata di qualunque prospettiva di ammodernamento e sviluppo la linea agonizzava; il 1\u00ba gennaio 1986, per effetto del Decreto Signorile, cessava ogni servizio viaggiatori e merci. La linea venne chiusa ma non smantellata; fino al 1997 rimaneva ancora inserita, per memoria, nel fascicolo orario di servizio delle FS. Nel corso degli anni, anche a seguito della creazione dell'Oasi di Vendicari, furono espresse richieste di riapertura a scopo turistico della linea, che costeggia ed attraversa tutta l'oasi e spiagge e localit\u00e0 ad alta valenza turistica, ma senza riscontri concreti.\nAlla fine del 2002 la linea venne dichiarata dismessa con decreto di autorizzazione del ministro delle infrastrutture e dei trasporti Pietro Lunardi emesso ai sensi dell'articolo 2 del DM 138T del 31 ottobre 2000 e in seguito ad istanza di rinuncia alla concessione all'esercizio della linea presentata dall'amministratore delegato di RFI dopo avere acquisito il parere favorevole della Regione Siciliana, del Ministero della difesa, del Ministero dell'Economia e delle Finanze e infine, il 6 maggio 2002, della Direzione generale del trasporto ferroviario.\nIn Italia \u00e8 entrata in vigore la legge 128 del 9 agosto 2017, la quale ha come obiettivo la salvaguardia e la valorizzazione delle linee ferroviarie, dismesse o sospese, di particolare pregio culturale, paesaggistico e turistico comprendenti sia i tracciati ferroviari che le stazioni e le relative opere d'arte e pertinenze, sulle quali, su proposta delle Regioni di appartenenza, viene applicata una gestione del traffico di tipo turistico: la Noto-Pachino rientra nelle tratte ferroviarie contenute in questa legge. Il 24 gennaio 2022, a vent'anni esatti dalla dismissione definitiva, sono iniziati i lavori preliminari di bonifica, di delimitazione e di recupero del tracciato (stazioni comprese) che porteranno alla sua riapertura, per il momento solo a fini turistici, entro il 2025.\nCaratteristiche.\nLa linea ferroviaria era a semplice binario non elettrificato; la lunghezza complessiva era di 27,03\u00a0km. I servizi viaggiatori furono svolti sin dall'inizio con le automotrici.\nL'andamento piano-altimetrico della linea \u00e8 abbastanza regolare data l'orografia del territorio attraversato con pendenza massima del 14 per mille in un solo tratto.\nLa linea venne armata con rotaie Vignoles da 36\u00a0kg/m.\nGli impianti di stazione vennero previsti sin dall'inizio completi di attrezzature per carico merci, sagome limite, piani caricatori e magazzini merci dato che ci si aspettava un buon traffico dalla linea. Le stazioni erano provviste di segnalamento semaforico ad ala.\nSistemi di esercizio.\nVenne estesa anche alla suddetta linea la circolazione a Dirigenza unica con l'installazione di telefoni tipo \"Western\" a cassetta di legno e generatore a manovella collegati in parallelo alla linea telefonica del Dirigente Unico che aveva sede a Siracusa. Il personale dei treni, Capotreno e Macchinista cooperava con il DU per l'effettuazione delle operazioni relative alla circolazione dei treni.\nPercorso.\nPartendo dalla stazione di Noto raggiunge la prima stazione di Falconara Iblea; poi la linea punta decisamente verso il mare, in direzione di Calabernardo e dopo una curva raggiunge la stazione di Noto marina e poco dopo la fermata di Noto bagni in uso soltanto nel periodo estivo; prosegue verso il fiume Tellaro costeggiando l'importante area archeologica di Eloro. Scavalcato il fiume con un viadotto raggiunge la stazione di Roveto-Bimmisca nei pressi del Pantano Grande e prosegue costeggiando l'importante Oasi di Vendicari; raggiunge la fermata di San Lorenzo lo Vecchio e punta in direzione di Marzamemi, si avvicina all'importante Grotta di Calafarina terminando la sua corsa nella Stazione di Pachino con un percorso di poco pi\u00f9 di 27\u00a0km, tuttavia estremamente interessanti dal punto di vista naturalistico, archeologico e turistico.\nSusseguentemente alla sospensione dal servizio la linea \u00e8 stata lasciata in abbandono ma armata per quasi l'intera estensione del percorso per cui la sede \u00e8 stata coperta dalla vegetazione spontanea.\nAl 2014 sono ancora in buono stato le poche opere d'arte ma i fabbricati di stazione versano in cattivo stato.\nMateriale rotabile.\nLa linea venne aperta all'esercizio con l'uso della trazione a vapore per i treni merci e di automotrici per i servizi viaggiatori.\nVennero utilizzate:\nDalla met\u00e0 degli anni settanta il servizio merci ha avuto la sostituzione delle locomotive a vapore con le locomotive diesel-elettriche:\ne la sostituzione delle automotrici obsolete con le:"}
{"id": "1559027", "revid": "287204", "url": "https://it.wikipedia.org/wiki?curid=1559027", "title": "25th Anniversary Concert", "text": "25th Anniversary Concert \u00e8 un album dei Fairport Convention pubblicato nel 1992."}
{"id": "1559030", "revid": "29990", "url": "https://it.wikipedia.org/wiki?curid=1559030", "title": "Mulattiere", "text": ""}
{"id": "1559032", "revid": "110157", "url": "https://it.wikipedia.org/wiki?curid=1559032", "title": "Jewel in the Crown", "text": "Jewel in the Crown \u00e8 un album dei Fairport Convention pubblicato nel 1995."}
{"id": "1559033", "revid": "219495", "url": "https://it.wikipedia.org/wiki?curid=1559033", "title": "Arbia", "text": ""}
{"id": "1559035", "revid": "344503", "url": "https://it.wikipedia.org/wiki?curid=1559035", "title": "Premi Oscar 2008", "text": "L'80\u00aa edizione della cerimonia di premiazione degli Oscar si \u00e8 tenuta il 24 febbraio 2008 nel celebre Kodak Theatre di Hollywood, che ha ospitato la manifestazione ben sette volte. A condurre la serata \u00e8 stato scelto il presentatore televisivo e comico statunitense Jon Stewart, alla sua seconda conduzione dopo l'edizione del 2006.\nLe nomination sono state annunciate il 22 gennaio al Samuel Goldwyn Theater.\nVincitori e candidati.\nI vincitori sono indicati in grassetto.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Robert F. Boyle, \"in riconoscimento di una delle pi\u00f9 grandi carriere cinematografiche nell'art direction\"."}
{"id": "1559038", "revid": "110157", "url": "https://it.wikipedia.org/wiki?curid=1559038", "title": "Old New Borrowed Blue", "text": "Old New Borrowed Blue \u00e8 un album dei Fairport Convention pubblicato nel 1996."}
{"id": "1559043", "revid": "481349", "url": "https://it.wikipedia.org/wiki?curid=1559043", "title": "Municipio Roma XI (2001-2013)", "text": ""}
{"id": "1559044", "revid": "1543377", "url": "https://it.wikipedia.org/wiki?curid=1559044", "title": "Who Knows Where the Time Goes? (album)", "text": "Who Knows Where the Time Goes? \u00e8 un album dei Fairport Convention pubblicato nel 1997 dalla Woodworm Records. Una parte dei brani \u00e8 stata registrata ai Woodworm Studios, nell'Oxfordshire, mentre gli altri sono stati incisi dal vivo al Cropredy Festival 1995 e durante il tour invernale dei Fairport nel 1997."}
{"id": "1559045", "revid": "1318658", "url": "https://it.wikipedia.org/wiki?curid=1559045", "title": "Milan Antal", "text": "Il Minor Planet Center gli accredita le scoperte di diciassette asteroidi, effettuate tra il 1971 e il 1988, lavorando all'osservatorio astronomico di Skalnat\u00e9 Pleso.\nGli \u00e8 stato dedicato l'asteroide 6717 Antal."}
{"id": "1559047", "revid": "486946", "url": "https://it.wikipedia.org/wiki?curid=1559047", "title": "Solid state drive", "text": ""}
{"id": "1559048", "revid": "1272592", "url": "https://it.wikipedia.org/wiki?curid=1559048", "title": "Orso Orseolo", "text": "Le origini e il vescovato di Torcello.\nFiglio del futuro doge Pietro II e di sua moglie Maria, fu destinato alla carriera ecclesiastica. Gli Orseolo, infatti, ambivano ad occupare le principali cariche del Ducato di Venezia: dei suoi fratelli e sorelle, due vennero nominati dogi, gli altri assunsero il vertice delle diocesi e dei monasteri pi\u00f9 importanti.\nCos\u00ec, nel 1007, Orso prese possesso della cattedra di Torcello. Il suo vescovado si caratterizz\u00f2 subito per un notevole attivismo: fu lui, infatti, a restaurare la cattedrale di Santa Maria Assunta, forse in onore delle glorie del padre in Dalmazia.\nNel 1009 affid\u00f2 alla sorella Felicita, badessa del monastero di San Giovanni Evangelista, le reliquie di santa Barbara, portate da Bisanzio dal fratello Giovanni, che aveva sposato una nobildonna greca. Nel 1011 partecip\u00f2 a un sinodo presso la basilica di San Marco, durante il quale furono stabilite nuove norme per la consacrazione di presbiteri e diaconi.\nIl patriarcato di Grado e il conflitto con Aquileia.\nNel 1018 fu eletto patriarca di Grado, assumendo quindi il ruolo di metropolita del Ducato. La sede torcellana venne affidata a un altro fratello, il giovanissimo Vitale.\nLa gestione della nuova sede fu tutt'altro che facile. Nel 1019, infatti, Enrico II affidava il patriarcato di Aquileia al noto Poppone il quale, forte del sostegno imperiale, pose le basi per la formazione della Patria del Friuli. Gi\u00e0 poco dopo l'insediamento, il prelato cominci\u00f2 ad avanzare pretese su Grado; in realt\u00e0, sin dal VI secolo le due sedi rivendicavano il ruolo di sede metropolitana della Venezia e Istria, riflettendo i secolari scontri tra un partito filo-bizantino (e quindi filo-veneto) e un partito filo-longobardo divenuto successivamente filo-franco.\nDurante il sinodo di Verona del 1020 Poppone denunci\u00f2 a papa Benedetto VIII presunte irregolarit\u00e0 nell'elezione di Orso a patriarca. Quest'ultimo, d'altro canto, rifiut\u00f2 il giudizio dei vescovi e dichiar\u00f2 di aver subito minacce alla sua persona. Per un periodo la strategia difensiva risult\u00f2 vincente, ma il contrattacco di Poppone non tard\u00f2 a venire.\nAll'inizio del 1024 una rivolta scoppiata nel Ducato costrinse doge e patriarca a fuggire in Istria. Profittando della loro assenza, Poppone invase Grado con il pretesto di voler difendere i diritti di Orso in sua assenza. Secondo le cronache veneziane, le sue truppe si resero responsabili di efferati delitti: depredarono le chiese di tesori e reliquie, distrussero gli altari, profanarono le sepolture, violentarono le monache e trucidarono i monaci.\nFurono proprio questi fatti a ribaltare la situazione a favore dei due Orseolo che poterono rientrare in patria. Dopo aver posto la propria sede a Venezia, presso la chiesa di San Silvestro (da allora residenza abituale dei patriarchi di Grado), sul finire del 1024 Orso prese parte al sinodo lateranense e convinse papa Giovanni XIX a stigmatizzare le violenze dell'avversario; \u00e8 interessante notare come nel documento di condanna Poppone venga definito patriarca \"del Friuli\" e non \"di Aquileia\".\nIl conflitto, tuttavia, era lungi dal finire. Nel 1026, in seguito a una nuova ribellione, il doge venne esiliato a Costantinopoli; Poppone colse questo momento di debolezza e nel 1027 si rivolse a un sinodo riunito a Roma in cui partecipava anche l'imperatore Corrado II. Questa volta l'assemblea sentenzi\u00f2 a suo favore: Orso andava privato del titolo di patriarca, mentre la sede di Grado doveva essere riunita ad Aquileia, unica metropolia dell'alto Adriatico. Queste decisioni, tuttavia, rimasero solo sulla carta. perch\u00e9 l'Orseolo continu\u00f2 a conservare titolo e prerogative patriarcali, anzi, in un successivo concistoro i vescovi ribaltarono nuovamente la situazione a favore di Grado.\nLa reggenza del Ducato.\nPersonalit\u00e0 di grande prestigio, Orso fu probabilmente il pi\u00f9 dotato dei figli di Pietro II e di fatto era il capo della sua famiglia. Dimostr\u00f2 la sua abilit\u00e0 politica quando, nel 1031, riusc\u00ec a rovesciare il doge Pietro Centranico, che era succeduto al fratello esiliato, e ad assumere la reggenza del Ducato nell'attesa che il fratello Ottone tornasse dall'esilio. Infatti, poich\u00e9 appartenente al clero, Orso non poteva diventare doge, ma per un periodo rappresent\u00f2 la massima autorit\u00e0 veneziana.\nQuattordici mesi dopo, tuttavia, Ottone mor\u00ec durante il viaggio di ritorno. Orso tent\u00f2 invano di nominare doge un suo parente (forse nipote), Domenico Orseolo, ma alla fine dovette riconoscere l'ascesa del rivale politico Domenico Flabanico.\nGli ultimi anni.\nDa questo momento le notizie su Orso sono sempre pi\u00f9 scarse. Nel 1040 prese parte a un concilio nella basilica marciana, mentre nel 1041 si scontr\u00f2 con il vescovo di Olivolo Domenico Gradenigo attorno alla giurisdizione della chiesa di San Trovaso.\nNel 1042, infine, Poppone riapr\u00ec la disputa patriarcale, forte dell'appoggio di Enrico III e di papa Benedetto IX, attacc\u00f2 le pertinenze gradensi in Istria. Ma anche in questo caso l'Orseolo rovesci\u00f2 la situazione a suo favore poich\u00e9, denunciando le angherie subite dall popolazione, ottenne dal pontefice il riconoscimento dei propri diritti.\nAncora vivo nel 1045, mor\u00ec probabilmente nel 1049."}
{"id": "1559049", "revid": "486946", "url": "https://it.wikipedia.org/wiki?curid=1559049", "title": "Drive a stato solido", "text": ""}
{"id": "1559050", "revid": "287204", "url": "https://it.wikipedia.org/wiki?curid=1559050", "title": "Serie A2 2007-2008 (calcio femminile)", "text": "La Serie A2 2007-2008 \u00e8 stata la sesta edizione della Serie A2, la seconda serie del campionato italiano di calcio femminile. Il Venezia 1984 e la Roma hanno vinto i rispettivi gironi e sono stati promossi in Serie A.\nStagione.\nNovit\u00e0.\nDalla Serie A2 2006-2007 sono state promosse in Serie A la Riozzese e il Trento, mentre dalla Serie A 2006-2007 sono stati retrocessi in Serie A2 Vigor Senigallia (iscritto poi ai campionati regionali) e Porto Mantovano. Inoltre, a seguito dello scioglimento dell'Agliana, il Chiasiellis \u00e8 stato ripescato in Serie A.\nDalla Serie B 2006-2007 sono state promosse in Serie A2 Brescia, Graphistudio Campagna, Cervia, Vis Francavilla Fontana e Roma, che prendono il posto delle retrocesse Alessandria, Sport Napoli, Rovezzano 90, Barcon e Villacidro Villgomme.\nL'Aurora Bergamo e il Mozzanica si sono fuse, dando vita alla A.S.D. Mozzanica. Il VeneziaJesolo ha cambiato denominazione in A.C.F. Venezia 1984, mentre il Romagna ha cambiato denominazione in A.S.D. Packcenter Imola. A completamento organico il Ludos Palermo \u00e8 stato riammesso in Serie A2 e dalla Serie B sono stati ripescati E.D.P. Jesina e Domoconfort Lecce.\nFormula.\nLe 24 squadre partecipanti sono state divise in due gironi da 12 squadre ciascuno. Nei due gironi le squadre si affrontano in un girone all'italiana con partite di andata e ritorno per un totale di 22 giornate. La prima classificata di ciascun girone \u00e8 promossa in Serie A. Le ultime due squadre di ognuno dei due gironi, pi\u00f9 una quinta risultante da uno spareggio tra le terzultime, sono retrocesse in Serie B.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nSpareggio retrocessione.\nLo spareggio retrocessione si \u00e8 disputato tra le decime classificate dei due gironi: la vincente resta in Serie A2, la perdente retrocede in Serie B."}
{"id": "1559053", "revid": "33689", "url": "https://it.wikipedia.org/wiki?curid=1559053", "title": "Costante (console 414)", "text": "Biografia.\nCostante fu \"magister militum per Thracias\" nel 412; divenne poi console, entrato in carica a Costantinopoli, nel 414 (\u00e8 probabile che al momento dell'assunzione fosse ancora \"magister\").\nIl nome \u00e8 un indizio di parentela con Flavio Costanzo, suo collega di consolato in Occidente e successivamente imperatore con il nome di Costanzo III; le fonti, per\u00f2, non fanno cenno a questo legame."}
{"id": "1559054", "revid": "155324", "url": "https://it.wikipedia.org/wiki?curid=1559054", "title": "Zozo", "text": ""}
{"id": "1559061", "revid": "124855810", "url": "https://it.wikipedia.org/wiki?curid=1559061", "title": "Malo (Bebe)", "text": "Malo \u00e8 il brano d'esordio della cantante spagnola Bebe, estratto dal suo album \"Pafuera telara\u00f1as\".\nIl brano e l'album sono usciti in Spagna nel 2004, ma sono arrivati in Italia nel 2006, due anni dopo l'uscita in patria.\nDescrizione.\nIl singolo \u00e8 diventato un enorme successo in Europa e soprattutto in Italia, dove \u00e8 diventato un vero e proprio tormentone estivo: il brano, con il suo ritornello risultato facilmente orecchiabile per il pubblico, tratta il tema della violenza domestica sulle donne (\"Malo\" significa \"cattivo\").\nNel 2011, il DJ svedese Avicii fece un remix del brano.\nNei mass media.\nLa canzone \u00e8 stata seleziona all'interno della colonna sonora del film \"Trade\" vista la sua affinit\u00e0 con la trama (violenza sulle donne straniere, rese schiave a fini di prostituzione).\nNella prima stagione della serie televisiva argentina \"Mujeres asesinas\" trasmessa in tutto il sud America, \u00e8 stata usata la canzone come tema introduttivo."}
{"id": "1559064", "revid": "547034", "url": "https://it.wikipedia.org/wiki?curid=1559064", "title": "Hohenlohe", "text": "Hohenlohe o von Hohenlohe \u00e8 una famiglia principesca tedesca. Regnanti dapprima sulla Contea di Hohenlohe, i due rami della famiglia vennero elevati al rango di \"Principe del Sacro Romano Impero\" rispettivamente nel 1744 e nel 1764; nel 1806 essi persero i propri domini, che entrarono a far parte del Regno di Baviera e del Regno del W\u00fcrttemberg. Al tempo della dissoluzione del Sacro Romano Impero, l'area contava 680\u00a0km\u00b2 di superficie e una popolazione stimata di 108.000 abitanti.\nL'Isola Hohenlohe (\u041e\u0441\u0442\u0440\u043e\u0432 \u0433\u043e\u0433\u0435\u043d\u043b\u043e\u044d), una delle tante che compongono la cosiddetta Terra di Francesco Giuseppe, a nord della Russia, prese il nome da questa dinastia che partecip\u00f2 al finanziamento di una spedizione al Polo nord voluta dall'imperatore Francesco Giuseppe.\nStoria.\nLa famiglia \u00e8 menzionata per la prima volta nel XII secolo come feudataria del Castello di Hohlach (Hohenloch o Hohenlohe), presso Uffenheim, e la sua influenza fu presto notevole sulle vallate circostanti, inclusa quelle di Kocher, di Jagst e di Tauber.\nEnrico I (m. 1183) fu il primo a ottenere il titolo di Conte di Hohenlohe, e nel 1230 i suoi figli, Goffredo e Corrado, fedeli sostenitori dell'Imperatore Federico II, fondarono le linee di Hohenlohe-Hohenlohe e Hohenlohe-Brauneck, prendendo il nome dai rispettivi castelli elevati a loro residenza. Quest'ultima si estinse nel 1390, e le sue terre passarono al Brandeburgo, mentre il resto venne diviso in molte altre linee collaterali, di cui, a ogni modo, solo due meritano grande rilievo: gli Hohenlohe-Weikersheim e gli Hohenlohe-Uffenheim-Speckfeld. La linea di Hohenlohe-Weikersheim, discendeva dal Conte Crato I (m. 1313), e fu costretta a numerose divisioni, acquisendo per\u00f2 sempre maggiore importanza dalla morte dei conti Alberto e Giorgio nel 1551. A quell'epoca le linee di Hohenlohe-Neuenstein e Hohenlohe-Waldenburg vennero fondate dai figli del Conte Giorgio. Nel frattempo, nel 1412, la famiglia degli Hohenlohe-Uffenheim-Speckfeld si estinse, e le sue terre passarono per matrimonio a eredi provenienti da altre famiglie nobili tedesche.\nLe linee esistenti discendono da quelle originarie di Hohenlohe-Neuenstein e Hohenlohe-Waldenburg, fondate nel 1551. La prima divenne protestante, e mentre la seconda rimase cattolica. Della famiglia di Hohenlohe-Neuenstein, che eredit\u00f2 Gleichen nel 1631, la linea principale si estinse nel 1805, mentre nel 1701 la linea minore si divise in tre nuove linee con le linee di Langenburg, Ingelfingen e Kirchberg. Kirchberg si estinse nel 1861, ma solo i membri delle famiglie di Hohenlohe-Langenburg e Hohenlohe-Ingelfingen continuano a sopravvivere tutt'oggi e in particolare Hohenlohe-Ingelfingen si divise in s\u00e9 stessa e nella linea di Hohenlohe-\u00d6hringen. La famiglia cattolica degli Hohenlohe-Waldenburg si divise a sua volta in tre linee, ma due di queste si estinsero nel 1729. La linea sopravvissuta, quella di Schillingsf\u00fcrst, venne divisa a sua volta nelle linee di Hohenlohe-Schillingsfurst e Hohenlohe-Bartenstein; seguirono altre divisioni, e vennero fondate le linee di Waldenburg, Schillingsf\u00fcrst, Jagstberg, e Bartenstein. La famiglia degli Hohenlohe-Schillingsf\u00fcrst entr\u00f2 in possesso anche del Ducato di Ratibor e del Principato di Corvey, ereditati nel 1834.\nSignori, Conti e Principi di Hohenlohe.\nSignori di Hohenlohe-Uffenheim (1266-1412).\nA questa linea appartennero anche i seguenti prelati:"}
{"id": "1559067", "revid": "3082", "url": "https://it.wikipedia.org/wiki?curid=1559067", "title": "Flavio Costante", "text": ""}
{"id": "1559070", "revid": "110157", "url": "https://it.wikipedia.org/wiki?curid=1559070", "title": "The Cropredy Box", "text": "The Cropredy Box \u00e8 un album dei Fairport Convention pubblicato nel 1998."}
{"id": "1559072", "revid": "92723", "url": "https://it.wikipedia.org/wiki?curid=1559072", "title": "Pallone d'oro 1985", "text": "L\u2019edizione 1985 del Pallone d'oro, 30\u00aa edizione del premio calcistico istituito dalla rivista francese \"France Football\", fu vinta dal francese Michel Platini (Juventus).\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1559075", "revid": "122873713", "url": "https://it.wikipedia.org/wiki?curid=1559075", "title": "Peppino Ortoleva", "text": "Biografia.\nStudioso di storia e teoria dei mezzi di comunicazione, Peppino Ortoleva \u00e8 anche curatore di mostre, musei e programmi radiofonici. Tra il 1975 e il 1985 si \u00e8 dedicato a studi di storia degli Stati Uniti, all'analisi della fotografia e del cinema come documenti, e all'uso dei media per la ricerca e la trasmissione della conoscenza storica. \nOrtoleva ha pubblicato con Scipione Guarracino e Marco Revelli un manuale storico edito numerose volte e tuttora in adozione. Dal 1986 ha operato nel campo della ricerca sulla comunicazione e della produzione culturale. \nNel 1992 si trasferisce a Torino dove comincia a insegnare all'Universit\u00e0 degli Studi, dapprima come professore a contratto, poi, dal 2002, come associato. Dal 2005 al 2018 \u00e8 stato professore ordinario. Dal 2019 \u00e8 Profesor Ajunto all'Universidad de los Andes, in Colombia. Nel 2020 l'Universit\u00e9 Paris 2 (Panth\u00e9on-Assas) ha deciso di riconoscergli un dottorato honoris causa in Comunicazione. \nOrtoleva ha curato molti musei e mostre dedicati alla storia contemporanea e alle trasformazioni della comunicazione. Tra le mostre pi\u00f9 recenti, \"I mondi di Primo Levi\" (Torino, 2015), \"Sulle tracce del crimine\" (Roma, 2020), \"Lana. Le trasformazioni di un'industria\" (Biella, 2021). "}
{"id": "1559076", "revid": "729019", "url": "https://it.wikipedia.org/wiki?curid=1559076", "title": "Carlo V Malatesta", "text": "Biografia.\nCarlo V Malatesta figlio di Ramberto Novello, che lo istitu\u00ec suo erede. Morto il padre, dovette lottare con i fratelli, che volevano impadronirsi dello stato, ma ne usc\u00ec vincitore.\nQuale capitano di uomini a cavallo serv\u00ec il duca Francesco Maria I della Rovere e nel 1527 lo segu\u00ec per portare soccorso a Roma, minacciata dai tedeschi del connestabile di Borbone. Pass\u00f2 con il duca al servizio di Venezia, dalla quale nel 1540 ebbe il governo delle armi di Crema e nel 1541 quello di Verona.\nNominato generale nel Friuli, apprese da alcuni parenti che sarebbe stato imprigionato, e fugg\u00ec per evitare ogni tipo di agguato.\nAm\u00f2 fedelmente la nuora, Virginia Accolti e ne ebbe dei figli, e per questo uccise con il veleno la propria moglie Elisabetta Gritti, cugina del doge di Venezia Andrea Gritti, che lo rimproverava e fece sgozzare a Sogliano una cameriera per sospetto di aver palesato il suo segreto. Nel 1542 dal commissario apostolico fu condannato a morte ignominiosa, alla confisca dei beni e con lui Virginia. Carlo ripar\u00f2 prima a Venezia, poi a Mantova, ove mor\u00ec nel 1544.\nNel 1561 suo fratello Galeotto, prigioniero a Volterra, fece solenne dichiarazione con la quale attest\u00f2 iniqua la sentenza, perch\u00e9 dettata dall'odio che portava verso Carlo, per cui aveva indotto il figlio di costui a farsi accusare del padre."}
{"id": "1559078", "revid": "767487", "url": "https://it.wikipedia.org/wiki?curid=1559078", "title": "Cropredy 98", "text": "Cropredy 98 \u00e8 un album dei Fairport Convention pubblicato nel 1999."}
{"id": "1559080", "revid": "253269", "url": "https://it.wikipedia.org/wiki?curid=1559080", "title": "Charles Gray", "text": "Biografia.\n\u00c8 conosciuto soprattutto per aver recitato in due film della saga di James Bond, \"Agente 007 - Si vive solo due volte\" (1967) e \"Agente 007 - Una cascata di diamanti\" (1971); nel primo interpret\u00f2 il piccolo ruolo di Dikko Henderson, il contatto di James Bond in Giappone, mentre nel secondo ebbe il ruolo dell'acerrimo nemico di Bond, Ernst Stavro Blofeld.\nRecit\u00f2 nella parte di The Criminologist in \"The Rocky Horror Picture Show\" (1976) e nel suo sequel, \"Shock Treatment\" (1981); nel film \"\" (1976) ebbe il ruolo del fratello di Sherlock Holmes, Mycroft Holmes, personaggio che riprender\u00e0 poi in una serie televisiva degli anni ottanta per la Granada Television. \n\u00c8 stato inoltre un eccellente interprete teatrale \"shakespeariano\", tra gli anni settanta e gli ottanta, prendendo parte a diverse produzioni televisive per la serie BBC su Shakespeare: nel 1978 fu il Duca di York nel \"Riccardo II\", nel 1980 il protagonista del \"Giulio Cesare\", e nel 1983 interpret\u00f2 il personaggio di Solinus ne \"La commedia degli errori\".\nMor\u00ec di cancro nel 2000."}
{"id": "1559081", "revid": "767487", "url": "https://it.wikipedia.org/wiki?curid=1559081", "title": "Cantone di Atenas", "text": "Il Cantone di Atenas \u00e8 un cantone della Costa Rica facente parte della provincia di Alajuela.\nGeografia fisica.\nQuesto cantone \u00e8 in gran parte montuoso. Il R\u00edo Grande traccia il confine settentrionale ed orientale del cantone. Scorrendo verso sud, il fiume riceve le acque di altri due grandi fiumi: il R\u00edo Po\u00e1s ed il R\u00edo Virilla, prima di voltare ancora ad ovest e formare il confine meridionale del cantone sotto il nuovo nome di R\u00edo Grande de T\u00e1rcoles. Il confine occidentale del cantone \u00e8 tracciato da una serie di canyon che tagliano la catena montuosa costiera.\nGeografia antropica.\nSuddivisioni amministrative.\nIl cantone \u00e8 diviso in 7 distretti:\nStoria.\nIl cantone \u00e8 stato istituito con decreto del 7 agosto 1868. Il suo nome deriva da quello della capitale greca Atene."}
{"id": "1559083", "revid": "1904508", "url": "https://it.wikipedia.org/wiki?curid=1559083", "title": "Hohenlohe-Bartenstein", "text": "Hohenlohe-Bartenstein fu un principato tedesco situato a nord-est del Baden-W\u00fcrttemberg, in Germania, presso Bartenstein. Hohenlohe-Bartenstein era una divisione dell'Hohenlohe-Schillingsf\u00fcrst e venne elevato da Contea a Principato nel 1744. Hohenlohe-Bartenstein si divise in se stesso e nella linea di Hohenlohe-Jagstberg nel 1798, e allo scioglimento del Sacro Romano Impero pass\u00f2 al W\u00fcrttemberg, nel 1806."}
{"id": "1559084", "revid": "110157", "url": "https://it.wikipedia.org/wiki?curid=1559084", "title": "The Wood and the Wire", "text": "The Wood and the Wire \u00e8 un album dei Fairport Convention pubblicato nel 1999."}
{"id": "1559086", "revid": "1005847", "url": "https://it.wikipedia.org/wiki?curid=1559086", "title": "Provincia di Canta", "text": "La provincia di Canta \u00e8 una provincia del Per\u00f9, situata nella regione di Lima.\nGeografia antropica.\nSuddivisioni amministrative.\n\u00c8 divisa in sette distretti (comuni):"}
{"id": "1559094", "revid": "767487", "url": "https://it.wikipedia.org/wiki?curid=1559094", "title": "XXXV", "text": "XXXV \u00e8 un album dei Fairport Convention pubblicato nel 2001."}
{"id": "1559095", "revid": "63756", "url": "https://it.wikipedia.org/wiki?curid=1559095", "title": "Otto Canella", "text": ""}
{"id": "1559096", "revid": "1904508", "url": "https://it.wikipedia.org/wiki?curid=1559096", "title": "Hohenlohe-Ingelfingen", "text": "Hohenlohe-Ingelfingen fu una contea tedesca collocata a Nord-Est del Baden-W\u00fcrttemberg, in Germania, presso Ingelfingen. Hohenlohe-Ingelfingen si origin\u00f2 dalla partizione dell'Hohenlohe-Langenburg. Venne elevata da Contea a Principato nel 1764 e allo scioglimento del Sacro Romano Impero pass\u00f2 al W\u00fcrttemberg, nel 1806."}
{"id": "1559101", "revid": "110157", "url": "https://it.wikipedia.org/wiki?curid=1559101", "title": "Over the Next Hill", "text": "Over the Next Hill \u00e8 un album dei Fairport Convention pubblicato nel 2004."}
{"id": "1559103", "revid": "76963", "url": "https://it.wikipedia.org/wiki?curid=1559103", "title": "Euclide Turba", "text": "Biografia.\nNacque a Palermo il 15 giugno 1869, figlio di Giuseppe e Girolama Surdi. Comp\u00ec gli studi della licenza media presso il Collegio Vittorio Emanuele, e poi nell\u2019ottobre 1896 si arruol\u00f2 nel Regio Esercito entrando nella Regia Accademia Militare di Fanteria e Cavalleria di Modena. Promosso sottotenente nel 1898, fu assegnato al 91\u00ba Reggimento fanteria, e poi promosso tenente. Nel 1901 inizi\u00f2 a frequentare i corsi presso la Scuola di guerra dell'esercito, venendo successivamente assegnato al Comando di Corpo di Stato maggiore. Promosso capitano l\u2019anno successivo, entr\u00f2 in servizio presso il 48\u00ba Reggimento fanteria della Brigata \"Ferrara\". Divenuto Aiutante di campo presso il comando di brigata, dal 1909 fu insegnante di Arte militare all'Accademia della Guardia di Finanza di Caserta. Promosso maggiore nell\u2019agosto 1914, poco dopo lo scoppio della prima guerra mondiale, entr\u00f2 in servizio nell\u201981\u00ba Reggimento fanteria, con cui prese parte alle operazioni di soccorso alle popolazioni della Marsica colpite dal terremoto. Decorato con la Medaglia d\u2019argento di benemerenza, entr\u00f2 poi in servizio presso il I Battaglione del 130\u00ba Reggimento fanteria della Brigata \"Perugia\", e dopo l\u2019entrata in guerra dell\u2019Italia giunse in zona d\u2019operazioni il giorno 28 giugno. Si distinse subito nei combattimenti sul Monte Calvario, venendo promosso tenente colonnello nell\u2019ottobre successivo. Assunto il comando del reggimento, combatte nel settore del Monte San Michele, poi sull\u2019altopiano di Asiago, dove per il coraggio dimostrato tra il 12 e il 13 giugno 1916 sul Monte Zebio fu decorato con la Medaglia di bronzo al valor militare. Divenuto colonnello, con il suo reggimento fu trasferito alle dipendenze della 3\u00aa Armata, impegnato nel settore di Opacchiasella. Promosso colonnello brigadiere, nell\u2019ottobre 1917 assunse il comando della Brigata \"Perugia\", impegnata nel settore di Selo. Il 31 ottobre, durante la ritirata seguita alla disfatta di Caporetto, rimase ferito durante un combattimento a San Michele al Tagliamento venendo decorato con una seconda Medaglia di bronzo al valor militare. Trasferito con il suo reparto sull\u2019altopiano di Asiago, si distinse nei giorni 21 e 22 novembre quando, penetrato il nemico nelle trincee difese dal maggiore Luzzatti, alle pendici del Monte Fior, guid\u00f2 personalmente i contrattacchi. Mor\u00ec sul Monte Castelgomberto (Meletta di Foza), precisamente sulla \"Selletta Stringa\", mentre si trovava in prima linea tra i suoi fanti della Brigata \"Perugia\", il 23 novembre durante la seconda battaglia delle Melette. Il 20 gennaio 1918 S.M. re Vittorio Emanuele III gli concesse, \"motu proprio\", la Medaglia d'oro al valor militare alla memoria. La salma del colonnello generale riposa nel Sacrario militare di Asiago, dove le sue spoglie furono successivamente trasportate dopo la prima sepoltura nel comune di Foza.\nUn monumento in suo onore si trova nei pressi di Malga Lora (Foza); scolpito nella roccia \u00e8 inciso un epitaffio composto dal poeta futurista Carlo Delcroix. Un altro monumento, dedicato al colonnello Turba, \u00e8 collocato presso il parco Brigata \"Regina\", nel centro di Asiago. Una scritta ricorda:\nNel 1933 l'ex battello doganale austro-ungarico \"Zara\", allora assegnato al servizio navale della Regia Guardia di finanza, fu ribattezzato Turba in suo onore. Al suo nome \u00e8 intitolata, inoltre, la caserma di Corso Calatafimi 200 a Palermo."}
{"id": "1559106", "revid": "174925", "url": "https://it.wikipedia.org/wiki?curid=1559106", "title": "Acroteri", "text": ""}
{"id": "1559107", "revid": "1904508", "url": "https://it.wikipedia.org/wiki?curid=1559107", "title": "Hohenlohe-Jagstberg", "text": "Hohenlohe-Jagstberg fu un principato situato a Nord-Est del Baden-W\u00fcrttemberg, in Germania, presso Jagstberg che gi\u00e0 era stato territorio del Vescovato di W\u00fcrzburg. Hohenlohe-Jagstberg deriv\u00f2 dalla partizione dell'Hohenlohe-Bartenstein e pass\u00f2 al W\u00fcrttemberg allo scioglimento del Sacro Romano Impero, nel 1806."}
{"id": "1559108", "revid": "86599", "url": "https://it.wikipedia.org/wiki?curid=1559108", "title": "Vincenzo Silvano Casulli", "text": "\u00c8 stato responsabile dell'osservatorio di Colleverde prima e dell'osservatorio astronomico di Vallemare di Borbona poi.\nL'osservatorio di Ginevra gli accredita di aver contribuito a determinare tra il 2005 e il 2015 il periodo di rotazione di duecentotre asteroidi.\nNel 1985 ha fatto parte del team del \"Transition Comets -- UV Search for OH Emissions in Asteroids\", uno studio svolto col Telescopio spaziale Hubble che intendeva verificare l'esistenza di asteroidi che in passato erano comete.\n\u00c8 stato il primo astronomo amatoriale a ottenere precise misurazioni astrometriche dei corpi minori usando una camera CCD.\nScoperte.\nHa scoperto cinquanta stelle variabili, a breve periodo, in cinque ammassi globulari.\nIl Minor Planet Center gli accredita la scoperta di centonovantaquattro asteroidi, effettuate tra il 1993 e il 2010.\nRiconoscimenti.\nGli \u00e8 stato dedicato l'asteroide 7132 Casulli.\nIl 29 novembre 2014 gli \u00e8 stato assegnato il \u201cPremio Prestigio Putignanese\u201d .\nNel 2017 gli fu data la cittadinanza onoraria di Cervara di Roma .\nIl 5 maggio 2018 gli \u00e8 stato assegnato il \"Leonardo 2018\" per la divulgazione ."}
{"id": "1559113", "revid": "1573940", "url": "https://it.wikipedia.org/wiki?curid=1559113", "title": "Marco Minucio Rufo", "text": "Biografia.\nDi nascita plebea, fu eletto console nel 221 a.C. con Publio Cornelio Scipione Asina; i due consoli condussero una campagna contro gli Istri, a cui inflissero sconfitte non decisive.\nSuccessivamente, nel 217 a.C., fu nominato dal Senato \"magister equitum\" (maestro della cavalleria) di Quinto Fabio Massimo (il Temporeggiatore) all'epoca della seconda guerra punica. In seguito divenne codittatore ma rinunci\u00f2 alla sua carica. Si mise alla testa dei malcontenti che serpeggiavano tra i soldati pi\u00f9 giovani per la tecnica del dittatore. Non approvava la guerriglia che infatti non produceva le grandi vittorie che si aspettavano i romani.\nCodittatore.\nMarco Minucio colse al volo l'opportunit\u00e0 di comandare le truppe quando Fabio fu richiamato a Roma per motivi religiosi e schier\u00f2 le sue truppe contro qualche cartaginese uscito dal campo in cerca di cibo. Li uccise e esalt\u00f2 il suo successo a Roma. Il senato, che aspettava un'occasione simile, affid\u00f2 la carica di dittatore anche a Marco Minucio. Mai prima di allora era accaduto che ci fossero due dittatori a Roma. Quest'ultimo propose a Fabio di comandare l'esercito un giorno a testa ma Fabio decise che avendo strategie contrastanti sarebbe stato meglio dividere l'esercito.\nAnnibale, conoscendo l'impazienza del nuovo dittatore prepar\u00f2 una trappola attirando l'esercito su una collina per poi accerchiarlo. Minucio mand\u00f2 prima pochi uomini ma fu subito costretto a mandarne di pi\u00f9 finch\u00e9 tutto il suo esercito fu impiegato in battaglia. Se Fabio non fosse intervenuto attaccando alle spalle il nemico, Marco Minucio Rufo sarebbe stato certamente sconfitto. Riconoscendo la superiorit\u00e0 nel comando e nella tattica di Fabio, egli rinunci\u00f2 alla sua carica.\nSi narra che Annibale vedendo Fabio scendere dalla collina disse: \"la nuvola che soleva stare sui gioghi dei monti si \u00e8 finalmente sciolta in tempestosa pioggia\".\nMor\u00ec nella battaglia di Canne dell'anno seguente."}
{"id": "1559114", "revid": "599013", "url": "https://it.wikipedia.org/wiki?curid=1559114", "title": "Rodger Farrington", "text": "Carriera.\nLa sua carriera da professionista inizia dopo aver terminato gli studi all'Arizona State University. Dopo aver disputato tre campionati NCAA con questa maglia, si trasferisce in Svezia per il campionato 1997-98.\nL'anno successivo si reca in Giappone. L'esperienza nipponica dura solo un campionato, cos\u00ec si trasferisce di nuovo in Europa per indossare la meglia dello Ieper, in Belgio. Dopo varie esperienze nel vecchio continente con varie maglie di Inghilterra e Belgio, Farrington approda a Tel Aviv.\nInfine nel 2006 giunge in Italia per indossare la maglia dell'Aurora Basket Jesi nel ruolo di ala/centro. Viene riconfermato alla fine della stagione anche per il campionato 2007-08.\nAl termine della stagione, chiusa con la finale play-off, Farrington ha firmato per Casale Monferrato (Legadue 2008-09)."}
{"id": "1559117", "revid": "110157", "url": "https://it.wikipedia.org/wiki?curid=1559117", "title": "Off the Desk", "text": "Off the Desk \u00e8 un album dei Fairport Convention pubblicato nel 2006."}
{"id": "1559118", "revid": "92723", "url": "https://it.wikipedia.org/wiki?curid=1559118", "title": "Tutting", "text": "Tutting \u00e8 il nome dato ad uno stile di danza interpretativa contemporanea che si focalizza sull'abilit\u00e0 del ballerino di creare posizioni geometriche e movimenti in cui predomini l'angolo retto. Ci\u00f2 di solito viene eseguito con una minuziosa attenzione per il ritmo musicale, tipicamente alternando le posizioni con un effetto di \"stop-and-go\".\nStoria.\nNonostante il tutting sia una forma prevalente di danza nelle comunit\u00e0 di ballerini di forme correlate come funk e elettronica, la sua storia, come molte danze, rimane non molto ben documentata.\nLa parola 'Tutting' si riferisce ad uno stile distinto che prese piede con l'avvento del funk styles durante i primi anni 1980. All'interno di questa comunit\u00e0, i danzatori solevano usare pose in stile tutting per realizzare movimenti di popping. Con uno \"schiocco\" (pop) si passava da una posizione all'altra, con un'azione simile a quelle tipiche della danza robot, con la differenza che venivano realizzate pi\u00f9 velocemente. Questi movimenti venivano realizzati con l'ausilio di polsi, gomiti e spalle, per creare il desiderato angolo retto. \nPresumibilmente, la danza ebbe origine mimando le pose ad angolo comuni nell'arte pittorica e dei bassorilievi dell'Antico Egitto. Nella prima met\u00e0 del XX secolo diversi gruppi comici avevano ripreso tali pose per ottenere un effetto comico. Il tutting nel suo complesso, o per lo meno diversi dei suoi movimenti, furono definiti 'King Tut'; del tutto simile alla forma colloquiale con cui veniva chiamato il faraone Tutankhamen, rappresentante e simbolo dell'Antico Egitto presso la cultura popolare occidentale, questa forma diede origine alla parola \"tutting\". Per questa ragione a volte incorrettamente il tutting viene associato al fenomeno culturale che gli anglosassoni chiamano \"\"Walking like an Egyptian\", come la canzone del 1986 del gruppo The Bangles.\nRecenti sviluppi.\nSebbene il tutting come stile abbia mantenuto stretti legami con il popping, si \u00e8 evoluto in quanto all'uso di una gamma molto pi\u00f9 ampia di posizioni e movimenti. Le varie posizioni, o \"tut\", ora variano da quelle che comprendono tutto il corpo a intricati movimenti di dita. Le transizioni tra pose sono diventate pi\u00f9 complesse ed espressive. Inoltre, sono emersi alcuni sotto-stili di tutting quali: il boxing, che consiste nel creare e manipolare forme di scatola (\"box\"\") o altre forme rettangolari, create prevalentemente con le braccia; e uno stile influenzato dalla \"liquid dancing\" che alcuni tutter utilizzano dare l'impressione che le articolazioni siano una sorta di cerniere che possono essere manipolate da altre parti del corpo.\nLa comunit\u00e0 di danza elettronica ha svolto un ruolo di spessore nella crescita tutting grazie alla natura maggiormente attratta del suo stile predominante, il \"liquiding\". Il tutting \u00e8 attualmente tenuto in alta considerazione sia da chi pratica danza elettronica che funk, per la sua profondit\u00e0 tecnica e il carattere distintivo nella misura in cui un membro di entrambi i generi possa utilizzarla come loro stile dominante, e di tanto in tanto possa essere indicato come un \"tutter\". In quanto tale, i ballerini di tutting potrebbero attingere da stili funk, cos\u00ec come, per esempio, popper potrebbero incorporare elementi di tutting nel loro percorso formativo."}
{"id": "1559125", "revid": "729019", "url": "https://it.wikipedia.org/wiki?curid=1559125", "title": "Intermare Sarda", "text": "La Intermare Sarda, \u00e8 stata una societ\u00e0 del gruppo ENI, che si occupa di fabbricare particolari strutture utilizzate nel campo dell'estrazione degli idrocarburi.\nEssa \u00e8 organizzata come societ\u00e0 per azioni, e fa parte delle societ\u00e0 del gruppo Saipem, come la Snamprogetti e la Sonsub.\nQuesta societ\u00e0 venne fondata nel 1972 dalla Saipem, la quale ne \u00e8 proprietaria.\nNacque per venire incontro a particolari esigenze, ossia costruire parti meccaniche da installare sulle piattaforme di produzione del petrolio o del gas naturale, o addirittura occuparsi della fabbricazione dell'intero impianto.\nA differenza delle altre societ\u00e0 del gruppo ENI, che possiedono, costruiscono, e dirigono diversi cantieri in molte parti del Mondo, l'Intermare ne ha solo uno.\nEsso si trova nei pressi della cittadina sarda di Tortol\u00ec - Arbatax, da qui il suo nome.\nNonostante non sia una delle societ\u00e0 pi\u00f9 conosciute del gruppo, \u00e8 molto rinomata nell'ambiente dell'estrazione di petrolio e gas naturale, in quanto ha accumulato oltre trent'anni d'esperienza nel settore della costruzione di grandi impianti.\nQuesto le ha permesso di divenire uno dei leader mondiali in questo genere di fabbricati e, oltre ad aver realizzato strutture per il gruppo ENI, ha lavorato anche per altre grandissime industrie quali ELF, Mobil e Chevron.\nLa societ\u00e0 \u00e8 stata incorporata per fusione nel 2010 nella Societ\u00e0 SES S.p.a. (Saipem Energy Services) e quindi con successiva incorporazione in Saipem S.p.a..\nLa attuale Intermare Fabrication Yard di Arbatax, rappresenta il cantiere di costruzione offshore e onshore in Italia di Saipem."}
{"id": "1559126", "revid": "110157", "url": "https://it.wikipedia.org/wiki?curid=1559126", "title": "Sense of Occasion", "text": "Sense of Occasion \u00e8 un album dei Fairport Convention pubblicato nel 2007."}
{"id": "1559136", "revid": "33689", "url": "https://it.wikipedia.org/wiki?curid=1559136", "title": "Stazione ferroviaria di Montecatini Terme", "text": ""}
{"id": "1559141", "revid": "481349", "url": "https://it.wikipedia.org/wiki?curid=1559141", "title": "Municipio Roma XII (2001-2013)", "text": ""}
{"id": "1559142", "revid": "13619374", "url": "https://it.wikipedia.org/wiki?curid=1559142", "title": "Oscar 2008", "text": ""}
{"id": "1559149", "revid": "94902", "url": "https://it.wikipedia.org/wiki?curid=1559149", "title": "Gaspacho", "text": ""}
{"id": "1559150", "revid": "94902", "url": "https://it.wikipedia.org/wiki?curid=1559150", "title": "Gaspaccio", "text": ""}
{"id": "1559152", "revid": "6923", "url": "https://it.wikipedia.org/wiki?curid=1559152", "title": "Provincia di Huarochir\u00ed", "text": "La provincia di Huarochir\u00ed \u00e8 una provincia del Per\u00f9, situata nella regione di Lima.\nGeografia antropica.\nSuddivisioni amministrative.\n\u00c8 divisa in 32 distretti (comuni)\nPopolazione.\nLa provincia ha una popolazione di 72.845 abitanti, dei quali 49.334 (67.8%) vivono nell'area urbana e 23.511 (32.2%) nell'area rurale. In quanto alla distribuzione per sesso, 38.437 (52.8%) sono uomini e 34.408 (47.2%) femmine.\nCapoluogo.\nIl capoluogo di questa provincia \u00e8 la citt\u00e0 di Matucana. Sebbene la provincia porti lo stesso nome del villaggio di Huarochir\u00ed, che possiede una lunga storia dall'epoca incaica, alla Conquista e all'epoca coloniale, il suo capoluogo Matucana \u00e8 situata, in termini geografici, in un luogo pi\u00f9 centrale e di pi\u00f9 facile accesso per la maggior parte della popolazione di questa provincia.\nMatucana si trova nella valle del fiume R\u00edmac, accessibile tramite strada centrale e ferrovia da Lima a Jun\u00edn.\nStoria.\nHuarochir\u00ed \u00e8 nota (in ortografia moderna quechua: \"Waruchir\u00ed\") da un manoscritto in quechua della fine del XVI secolo (manoscritto Huarochir\u00ed), in cui sono riportati miti, riti religiosi e tradizioni degli indigeni della regione di Huarochir\u00ed. \nIl nome dell'autore originale indigeno \u00e8 sconosciuto, ma il documento entr\u00f2 in possesso del sacerdote spagnolo Francisco de \u00c1vila y Guzm\u00e1n, che \u00e8 responsabile per lo sterminio delle credenze pagane registrate e commentate. \nIl manoscritto giacque inosservato per secoli nella Biblioteca Reale della capitale spagnola Madrid e fu quindi tradotto in spagnolo per la prima volta dallo scrittore e antropologo peruviano Jos\u00e9 Mar\u00eda Arguedas e fu pubblicato nel 1966 in formato di libro in forma bilingue (quechua - spagnolo) e pubblicato nel 1966 come un libro.\nI due siti archeologici pi\u00f9 importanti della provincia di Huarochir\u00ed sono l'altopiano di Marcahuasi, con le tre cittadelle che secondo l'archeologo Julio C\u00e9sar Tello appartenevano alla cultura Huanca, e la Citt\u00e0 di Chuya, ubicata nei pressi di Chaclla.\nDurante l'epoca coloniale, la maggior parte del suo territorio comprendeva la giurisdizione del municipio di Huarochir\u00ed. Tra i suoi principali governatori vi sono:\nNella provincia di Huarochir\u00ed, la lingua quechua si estinse all'incirca nella seconda met\u00e0 del XIX secolo."}
{"id": "1559155", "revid": "1494169", "url": "https://it.wikipedia.org/wiki?curid=1559155", "title": "Taka", "text": ""}
{"id": "1559158", "revid": "1904508", "url": "https://it.wikipedia.org/wiki?curid=1559158", "title": "Hohenlohe-Langenburg", "text": "Hohenlohe-Langenburg fu una contea e un principato a nord-est del Baden-W\u00fcrttemberg, in Germania, presso Langenburg.\nStoria.\nNacque dalla suddivisione dell'Hohenlohe-Neuenstein nel 1701, che diede origine anche all'Hohenlohe-Ingelfingen e all'Hohenlohe-Kirchberg e in seguito venne elevato da contea a principato. Allo scioglimento del Sacro Romano Impero nel 1806, pass\u00f2 al W\u00fcrttemberg.\nLa casata di Hohenlohe-Langenburg rimase protestante e fu collegata con tutte le altre dinastie protestanti regnanti d'Europa. La regina consorte Adelaide del Regno Unito era Hohenlohe-Langenburg per parte di madre e suo cugino, il principe Ernesto nel 1828 spos\u00f2 Feodora di Leiningen sorellastra della futura regina Vittoria, nel 1828. Nel 1896, il nipote di Feodora, un altro principe di nome Ernesto, spos\u00f2 la nipote di Vittoria, la principessa Alessandra, mentre il loro figlio Goffredo (1897-1960) spos\u00f2 nel 1931 la principessa Margherita di Grecia, una sorella di Filippo, duca di Edimburgo\nCapi della casata di Hohenlohe-Langenburg (1918-oggi).\nL'erede al Principato \u00e8 Massimiliano Leopoldo Ernesto Crato Pietro di Hohenlohe-Langenburg (n. 2005), figlio del precedente."}
{"id": "1559159", "revid": "767487", "url": "https://it.wikipedia.org/wiki?curid=1559159", "title": "Cantone di Naranjo", "text": " \nIl cantone di Naranjo \u00e8 un cantone della Costa Rica facente parte della provincia di Alajuela. \nIl R\u00edo Grande forma i confini occidentale e meridionale del cantone. Il R\u00edo Espino si trova a nord e R\u00edo Colorado (Red River) e R\u00edo Molino (Mill River) tracciano il confine orientale.\nGeografia antropica.\nSuddivisioni amministrative.\nIl cantone \u00e8 diviso in 7 distretti:\nStoria.\nIl cantone \u00e8 stato istituito con decreto del 9 marzo 1886. Il cantone prende il nome dalle coltivazioni principali della zona: agrumi, ed arance in particolare.\nIl 24 settembre 2008 si forma il nuovo distretto chiamato Palmitos.\nEconomia.\nL'agricoltura della zona \u00e8 basata sulla coltivazione di arance."}
{"id": "1559160", "revid": "110157", "url": "https://it.wikipedia.org/wiki?curid=1559160", "title": "Pallone d'oro 1986", "text": "L\u2019edizione 1986 del Pallone d'oro, 31\u00aa edizione del premio calcistico istituito dalla rivista francese \"France Football\", fu vinta dal sovietico Igor Belanov ().\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1559163", "revid": "200568", "url": "https://it.wikipedia.org/wiki?curid=1559163", "title": "Palco", "text": ""}
{"id": "1559170", "revid": "2071137", "url": "https://it.wikipedia.org/wiki?curid=1559170", "title": "Compromesso di Caspe", "text": "Il compromesso di Caspe fu il procedimento scelto dai parlamentari delle \"Cortes\" dei regni di Aragona e Valencia e dal Principato di Catalogna (non presero parte quelli del Regno di Sicilia) per risolvere l'interregno aragonese motivato dalla morte del re della corona d'Aragona e ultimo re di Trinacria Martino il Vecchio (1410) senza lasciare un legittimo successore.\nStoria.\nAlla morte di Martino il Vecchio, avvenuta il 31 maggio 1410, erano gi\u00e0 deceduti tutti i suoi discendenti legittimi (nati dal matrimonio con la regina Maria de Luna). Nessun figlio era nato dalla seconda moglie, Margherita di Prades. Avendo revocato a Giacomo II di Urgell, per le pressioni del vescovo di Saragozza, il titolo di governatore della corona d'Aragona (che sarebbe equivalso a una nomina a erede) e non avendo ancora portato a termine la pratica di riconoscimento di suo nipote Federico, conte di Luna (figlio illegittimo del re consorte di Trinacria Martino il Giovane e della sua amante Tarsia Rizzari di Catania), segu\u00ec un periodo di incertezza, detto di interregno, che dur\u00f2 due anni e che, essendo l'opinione pubblica molto divisa tra i vari pretendenti, port\u00f2 l'Aragona sull'orlo della guerra civile.\nI pretendenti al trono della corona d'Aragona e al regno di Sicilia (o Trinacria) erano i seguenti cinque:\nLe deliberazioni dei rappresentanti di Aragona, Valencia e Catalogna furono rese difficoltose dalle lotte delle fazioni nobiliari, dall'impazienza dei partigiani del conte di Urgell e dall'intervento delle truppe castigliane di Ferdinando de Trastamara.\nLe cortes di Catalogna, di Valencia e d'Aragona decisero per un arbitrato: il 15 febbraio 1412 si riunirono ad Alca\u00f1iz e nominarono tre rappresentanti per ogni regno, trascurando per\u00f2 di invitare i rappresentanti di Maiorca, Sicilia e Sardegna; i rappresentanti eletti si sarebbero riuniti nella localit\u00e0 di Caspe (Aragona) e si sarebbero pronunciati sui diritti dei vari pretendenti.I rappresentanti eletti furono:\nIl 24 giugno si procedette alla votazione. Mentre in un primo momento i rappresentanti dei catalani furono indecisi, quelli aragonesi e valenzani, pi\u00f9 legati al commercio della lana e altri interessi economici con la Castiglia, optarono per Ferdinando di Trastamara (anche per le sue doti personali che aveva avuto modo di dimostrare durante la reggenza del regno di Castiglia dal 1406 e la condotta della guerra contro il regno di Granada). A questo proposito fu determinante l'opinione di San Vicente Ferrer che subito sostenne la candidatura di Ferdinando di Trastamara. I singoli voti furono cos\u00ec espressi:\nIl 28 giugno 1412 fu proclamato Re della corona d'Aragona e re di Sicilia l'infante castigliano Ferdinando di Trastamara con il nome di Ferdinando I di Aragona, per il voto dei tre rappresentanti aragonesi, dei due ecclesiastici valenzani e del borghese catalano.Comunque, anche se un valenzano e due catalani non avevano votato per Ferdinando, l'elezione, pur con qualche disappunto, fu ben accolta anche in Valencia e Catalogna.\nSchema genealogico.\nIn neretto i cinque candidati e in corsivo il Re Martino il vecchio\n Giacomo II di Aragona\n \u251c\u2500\u2500Alfonso IV di Aragona\n \u2502 \u251c\u2500\u2500 Pietro IV di Aragona \"il Cerimonioso\"\n \u2502 \u2502 \u251c\u2500\u2500 Giovanni I di Aragona\n \u2502 \u2502 \u2502 \u2514\u2500\u2500 Iolanda di Aragona\n \u2502 \u2502 \u2502 \u2514\u2500\u2500 Luigi III d'Angi\u00f2\n \u2502 \u2502 \u251c\u2500\u2500\"Martino il Vecchio\"\n \u2502 \u2502 \u2502 \u2514\u2500\u2500 Martino il giovane\n \u2502 \u2502 \u2502 \u2514\u2500\u2500 Federico di Luna\n \u2502 \u2502 \u2514\u2500\u2500 Eleonora\n \u2502 \u2502 \u2514\u2500\u2500 Ferdinando I di Aragona\n \u2502 \u2514\u2500\u2500 Giacomo I di Urgell\n \u2502 \u2514\u2500\u2500 Pietro II di Urgell\n \u2502 \u2514\u2500\u2500 Giacomo II di Urgell\n \u2514\u2500\u2500 Pietro IV di Ribagorza\n \u2514\u2500\u2500 Alfonso IV di Ribagorza\n \u2514\u2500\u2500 Alfonso V di Ribagorza, che subentr\u00f2 al padre\nBibliografia.\nRafael Altamira, Spagna, 1412-1516, in \u00abStoria del mondo medievale\u00bb, vol. VII, 1999, pp.\u00a0546\u2013575."}
{"id": "1559172", "revid": "921323", "url": "https://it.wikipedia.org/wiki?curid=1559172", "title": "Nine", "text": ""}
{"id": "1559174", "revid": "125930", "url": "https://it.wikipedia.org/wiki?curid=1559174", "title": "Nambaryn Enkhbayar", "text": ""}
{"id": "1559175", "revid": "1904508", "url": "https://it.wikipedia.org/wiki?curid=1559175", "title": "Hohenlohe-Kirchberg", "text": "Hohenlohe-Kirchberg fu una contea tedesca situata a nord-est del Baden-W\u00fcrttemberg, in Germania, presso Kirchberg. Il distretto di Kirchberg era collocato tra i territori del Brandeburgo-Ansbach a nord-est, della Libera Citt\u00e0 di Schw\u00e4bisch Hall a sud, e di Langenburg (governata dagli Hohenlohe-Langenburg) ad ovest. Hohenlohe-Kirchberg deriv\u00f2 da una partizione dell'Hohenlohe-Langenburg. Venne elevata da Contea a Principato nel 1764, e pass\u00f2 alla Baviera allo scioglimento del Sacro Romano Impero nel 1806, e venne venduta al W\u00fcrttemberg nel 1810.\nSovrani di Hohenlohe-Kirchberg.\nPrincipi di Hohenlohe-Kirchberg (1764 - 1861).\n\"linea estinta\""}
{"id": "1559177", "revid": "1318658", "url": "https://it.wikipedia.org/wiki?curid=1559177", "title": "Cevenne", "text": "Le Cevenne sono una catena montuosa della Francia meridionale, situata a sud-est del Massiccio Centrale, divisa fra i dipartimenti del Gard, dellaLoz\u00e8re, dell'Ard\u00e8che e dell'Alta Loira. Corrono per 64\u00a0km da sud-ovest (Montagna Nera o Montagne Noire) a nord-est (Monti del Vivarese), con la cima pi\u00f9 alta nel Monte Loz\u00e8re (1702\u00a0m). Altra cima importante \u00e8 il Monte Aigoual (1667\u00a0m). L'altezza media \u00e8 di 1100\u00a0m.\nLa catena costituisce lo spartiacque fra i bacini del Rodano ad Est e della Garonna ad Ovest.\nLa Loira e l'Allier scorrono in direzione dell'Atlantico come del resto anche il Tarn ed il Lot che prima per\u00f2 s'immettono nella Garonna. Altri fiumi come l'Ard\u00e8che, lo Chassezac, il Cez\u00e8, il Gardon, il Vidourle, l'H\u00e9rault scorrono tutti in direzione del Mediterraneo e molti di loro sono affluenti del Rodano.\nDue gole si trovano vicino quest'area: la \"gola del Jonte\" e la \"gola del Tarn\".\nLa regione ospita un parco nazionale, il Parco nazionale delle Cevenne (\"Parc National des C\u00e9vennes\"), creato nel 1970 e un parco naturale, il \"Parco naturale regionale dei monti d'Ard\u00e8che\".\nIl termine \"Cevenne\" (in francese \"C\u00e9vennes\") deriva dal gallico \"Cebenna\", poi latinizzato da Cesare in \"Cevenna\".\nLa densit\u00e0 abitativa media \u00e8 di 14 ab/km\u00b2.\nLe principali attivit\u00e0 economiche della zona sono l'estrazione del carbone, l'allevamento di pecore e la coltivazione di olivi e altri alberi da frutto.\nLa regione \u00e8 famosa anche per la sua estesa comunit\u00e0 protestante, o Ugonotta. Durante il regno di Luigi XIV, la maggior parte della popolazione ugonotta insieme agli Shakers lasciarano la Francia, soprattutto in seguito alla revoca dell\"Editto di Nantes\" nel 1685, ma la comunit\u00e0 delle Cevenne per la maggior parte rimase, protetta dagli attacchi dall'orografia accidentata della regione.\nNel 1702, questa popolazione, col nome di \"Camisardi\", insorse contro la monarchia. Le due parti arrivarono ad una pace solo nel 1715.\nIn francese l'aggettivo derivato da C\u00e9vennes \u00e8 \"C\u00e9venol\" (fem. \"C\u00e9venole\") come nella \"Symphonie C\u00e9venole di \"d'Indy, un compositore originario d'Ard\u00e8che.\nLa catena montuosa d\u00e0 anche il suo nome ad un fenomeno meteorologico che sussiste quando aria fredda dell'Atlantico incontra aria calda dei venti mediterranei e causa forti scrosci di pioggia autunnali che spesso portano anche ad inondazioni. Questi sono chiamati \"\u00e9pisodes c\u00e9venols\".\nIl 28 giugno 2011 le Cevenne con i Causses sono state inserite nella Lista dei patrimoni dell'umanit\u00e0 dell'UNESCO."}
{"id": "1559178", "revid": "1155", "url": "https://it.wikipedia.org/wiki?curid=1559178", "title": "Trichogaster trichopterus", "text": ""}
{"id": "1559180", "revid": "1543377", "url": "https://it.wikipedia.org/wiki?curid=1559180", "title": "Luca Balsofiore", "text": "Biografia.\nNacque a Forio d'Ischia, provincia di Napoli, l'11 gennaio 1906, figlio di Aniello e Teresa Castaldi. \nConseguito il diploma di Capitano Marittimo presso l'Istituto Nautico di Napoli ed ammesso al Corso Ufficiali di complemento all'Accademia navale di Livorno, nel giugno 1928 consegu\u00ec la nomina a sottotenente Direzione Macchine.\nTrattenuto in servizio a domanda, nel 1930 fu promosso tenente e nel 1937 venne nominato capitano, prestando successivamente servizio su unit\u00e0 della Squadra Navale, presso la Scuola Specialisti di Venezia, all'Accademia Navale di Livorno, presso il Comando Militare Marittimo Autonomo dell'Alto Adriatico, ed infine a Navalgenio Genova.\nPartecip\u00f2 alle operazioni militari in Spagna stando imbarcato sull'avviso scorta \"Pegaso\" e nel luglio 1939 imbarco quale direttore di macchina (D.M.) sul cacciatorpediniere \"Luca Tarigo\" con il quale, il 16 aprile 1941, partecip\u00f2 alla missione di scorta convogli che vide l'unit\u00e0 pesantemente impegnata contro 4 unit\u00e0 similari inglesi.\nNell'aspro combattimento che ne segui e che culmin\u00f2 con l'affondamento del \"Luca Tarigo\" e del cacciatorpediniere inglese \"Mohawk\" silurato dallo stesso \"Luca Tarigo\", Luca Balsofiore bench\u00e9 gravemente ferito ed accecato da un colpo al viso volle essere accompagnato in plancia comando accanto al suo Comandante il capitano di fregata Pietro de Cristofaro, e con lui scompar\u00ec tra i flutti nell'affondamento dell'unit\u00e0.\nIl Comune di Forio ha dedicato all'eroico figlio una piazza, una scuola ed il locale gruppo ANMI, organizzato nel 1955. Anche il comune di Fiumicino gli ha intitolato una via."}
{"id": "1559181", "revid": "1318658", "url": "https://it.wikipedia.org/wiki?curid=1559181", "title": "Amedeo Pariante", "text": "Biografia.\nFiglio d'un sarto e ultimo di sei figli, inizi\u00f2 la carriera come filodrammatico sul palcoscenico di un teatrino del Vomero. Nel 1935 fu coscritto per la Guerra d'Etiopia e combatt\u00e9 in Abissinia. Nel 1941, poco prima di essere richiamato alle armi per la Seconda Guerra mondiale, vinse il concorso nazionale per artisti bandito dalla Radio italiana.\nDi questo periodo furono le sue interpretazioni di \"Na sera 'e maggio\" (1938) e \"Villa triste\" (1941).\nAlla fine della Seconda guerra mondiale si esib\u00ec spesso al Salone Margherita, durante l'epoca d'oro del variet\u00e0 e della rivista. Nel 1945 partecipa alla rivista \"Il lutto si addice all'elettricit\u00e0\", con Agostino Salvietti e Eva Nova. Un suo successo di quell'anno fu la famosa canzone \"Munasterio 'e Santa Chiara\".\nTra le canzoni delle quali fu il primo interprete, si ricordano: \"Tu ca me fai suffr\u00ec\" (1944), \"Acquarello napoletano\" (1947), \"Pusilleco 'nsentimento\" (1949), \"Canzona amalfitana\" (1952), \"'O filobus\" (1953) e \"Giuvanne cu' 'a chitarra\" (1955), che dopo pochi mesi divenne un grande successo di Renato Carosone.\nNel 1957 partecip\u00f2 al Festival di Napoli, facendo il riepilogo delle canzoni che erano state cantate durante la gara, insieme agli altri chitarristi Armando Romeo, Ugo Calise, Sergio Centi e Fausto Cigliano.\nNegli anni settanta divenne grande amico dell'allora giovanissima Marisa Laurito.\nHa vissuto tanti anni a Roma dove poi \u00e8 morto."}
{"id": "1559185", "revid": "287204", "url": "https://it.wikipedia.org/wiki?curid=1559185", "title": "Saggio di Molisch", "text": "Il test di Molisch \u00e8 un test chimico sensibile, dal nome del botanico austriaco Hans Molisch, per la presenza di carboidrati, basato sulla disidratazione del carboidrato da acido solforico o acido cloridrico per produrre un'aldeide, idrossimetilfurfurolo da un esoso e furfurolo da un pentoso, che si condensa con due molecole di un fenolo (di solito \u03b1 -naftolo, sebbene altri fenoli come resorcinolo e timolo danno pure prodotti colorati), dando luogo a un composto di colore rosso o viola."}
{"id": "1559189", "revid": "1904508", "url": "https://it.wikipedia.org/wiki?curid=1559189", "title": "Hohenlohe-Waldenburg-Schillingsf\u00fcrst", "text": "Hohenlohe-Waldenburg-Schillingsf\u00fcrst fu una contea a nord-est del Baden-W\u00fcrttemberg, in Germania. Hohenlohe-Waldenburg-Schillingsf\u00fcrst deriv\u00f2 da una partizione dell'Hohenlohe-Schillingsf\u00fcrst e pass\u00f2 al W\u00fcrttemberg allo scioglimento del Sacro Romano Impero nel 1806."}
{"id": "1559201", "revid": "599013", "url": "https://it.wikipedia.org/wiki?curid=1559201", "title": "Roy Lassiter", "text": "\u00c8 il secondo miglior marcatore della regular season, dopo Josef Mart\u00ednez, con 27 reti segnate in una stagione di Major League Soccer.\nCarriera.\nClub.\nNato a Washington DC ma cresciuto a Raleigh (Carolina del Nord), Lassiter muove i primi passi nelle squadre degli istituti scolastici, dove in una stagione gioca contemporaneamente per la Athens Drive High School (vincendo il campionato e realizzando 47 reti) e per il piccolo club Raleigh United.\nSuccessivamente completa la sua crescita negli istituti Lees-McRae College e North Carolina State University, dove ottiene vari riconoscimenti per i suoi meriti calcistici.\nNel 1992, da poco convocato in nazionale, in uno scontro con il compagno di nazionale Bruce Murray si rompe una gamba; di l\u00ec a poco i suoi genitori divorziano, e impossibilitato a trovare un'occupazione cade in depressione, arrivando a farsi arrestare per ben due furti con scasso.\nNel 1992 lascia gli Stati Uniti per trasferirsi in Costa Rica, ingaggiato dal Turrialba. L'anno seguente passa al Carmelita.\nNel 1994 trova un accordo con l'Alajuelense, storicamente il club pi\u00f9 forte della nazione assieme ai rivali del Saprissa.\nCon l'Alajuelense arriva secondo in campionato, ed attira a s\u00e9 osservatori di diversi club del mondo, tra i quali il Santos, ma il club di Alajuela lo blinda per un'altra stagione con un contratto da 60.000$, ottenendo la vittoria del campionato.\nNel 1996 Lassiter torna negli Stati Uniti d'America, nei Tampa Bay Mutiny di Carlos Valderrama, dove alla prima stagione realizza il record di segnature in una sola stagione, marcando 27 reti in 34 partite. Il primato verr\u00e0 superato 22 anni pi\u00f9 tardi da Josef Mart\u00ednez, capace di realizzare 31 reti in 34 partite.\nIl , che milita in Serie B, lo prende in prestito per mezza stagione, ma Lassiter non riesce ad ambientarsi nel calcio italiano e nei sei mesi trascorsi totalizza solamente 2 presenze e 0 gol. Lassiter realizz\u00f2 una rete in campionato in rovesciata nella trasferta a Castel di Sangro, ma la partita venne sospesa per neve.\nTornato negli Stati Uniti d'America, Lassiter veste le maglie di differenti club, aggiudicandosi la CONCACAF Champions' Cup 1998 e la Coppa Interamericana 1998 con il D.C. United.\nSi ritira nel 2004 con uno \"bottino\" di 88 reti nella Major League Soccer, avviando iniziative quali accademie e \"campus\" sportivi per formare nuovi calciatori statunitensi.\nNazionale.\nCon la nazionale Lassiter ha giocato 30 incontri, segnando 4 reti. Nel 1994 non prese parte ai Mondiali in casa perch\u00e9 non venne convocato da Bora Milutinovi\u0107."}
{"id": "1559202", "revid": "481349", "url": "https://it.wikipedia.org/wiki?curid=1559202", "title": "Municipio Roma XV (2001-2013)", "text": ""}
