{"id": "1471568", "revid": "119270314", "url": "https://it.wikipedia.org/wiki?curid=1471568", "title": "Episodi di Roswell (seconda stagione)", "text": "La seconda stagione della serie televisiva Roswell, formata da 21 episodi, \u00e8 andata in onda negli Stati Uniti su The WB dal 2 ottobre 2000 al 21 maggio 2001.\nIn Italia \u00e8 stata trasmessa su Rai 2 dal 13 ottobre 2001 al 16 marzo 2002.\nPelle e ossa.\nTrama.\nDal momento in cui gli alieni hanno tentato di contattare il loro pianeta \u00e8 passata ormai un'estate. Nessun di loro li ha ancora attaccati, anche se Michael continua sempre ad esercitare i suoi poteri per riuscire ad ucciderli, con grande apprensione di Maria, che non riesce ad accettare la fine della loro relazione. Nasedo, un mutaforma che ha assunto l'aspetto di Pears, \u00e8 riuscito a sciogliere l'unit\u00e0 speciale dell'FBI che si occupava di alieni, anche se ostacolato dalla senatrice Whitaker, nel vano tentativo di impedirglielo, nel frattempo trasferitasi a Roswell. Max non ha ancora avuto occasione di parlare con Liz, per tutta l'estate in Florida ospite di una zia, anche se ogni ora chiede a Maria se ha notizie di lei. Quando torna, Max scopre che non lavora pi\u00f9 al Crashdown, ma come segretaria della Whitaker : vorrebbe dimenticare quel che \u00e8 successo fra loro, anche se sa che Max non \u00e8 interessato a Tess. Nel frattempo, un geologo, trova nel deserto un osso, in realt\u00e0 un cadavere che lo sceriffo comprende essere quello di Pears. Per salvare Michael dall'accusa di omicidio e dalla possibilit\u00e0 di essere scoperto, Max si reca in un laboratorio riuscendo a modificare il contenuto di C14 nelle ossa, in modo che sembrino pi\u00f9 antiche, poco prima che il corpo venga esaminato, sotto il controllo della senatrice Whitaker. Quella stessa notte Nasedo si reca da Max in fin di vita e gli confida che gli Skin, loro nemici, si nascondono tra di loro morendo fra le sue braccia.\nUno di noi.\nTrama.\nNasedo \u00e8 morto, e nemmeno le pietre curative riescono a salvarlo. Tess \u00e8 distrutta per la morte di colui che considerava come un padre, e, una sera, mentre Max la sta riaccompagnando a casa, si accorge che qualcuno \u00e8 entrato in casa. Per precauzione la ragazza viene ospitata nella casa dello sceriffo Valenti, dove Kyle \u00e8 appena tornato da un campo estivo, durante il quale il ragazzo ha riflettuto sulla sua vita e si \u00e8 convertito al buddhismo. Inizialmente non vorrebbe nemmeno sentire parlare di alieni e tratta male Tess ma, in seguito, capisce di averla ferita con i suoi modi bruschi decidendo di accettare la sua presenza in famiglia. Liz trova la Whitacker ubriaca nel suo ufficio, e, senza farsi notare, scopre la presenza di registrazioni di sue conversazioni con Maria. Spaventata, avverte Max, ma lui, Isabel e Michael sono convinti che sia stato Brody, il nuovo proprietario del centro UFO a intercettare quelle conversazioni, non la senatrice. Isabel e Michael vorrebbero uccidere Brody, ma Max, dando prova di essere un grande leader, cerca di parlare con lui, scoprendo che non \u00e8 uno skin, ma un uomo normale rapito dagli alieni, da allora in cerca di un contatto. Max vorrebbe tornare con Liz, ma lei, pur essendo ancora innamorata di lui, teme la presenza e la figura di Tess, per cui finisce per respingerlo.\nIl compleanno di Isabel.\nTrama.\nMax, Michael, Maria e Liz organizzano una festa a sorpresa al Crash Down per il compleanno di Isabel. Qualche minuto dopo l'inizio della festa, il geologo Grant Soreson entra nel locale con un gran mazzo di rose, il fiore preferito di Isabel. Con un po' di imbarazzo la ragazza rivela che quella sera stessa avrebbe dovuto avere un appuntamento con lui e questo causa l'ira di Max, preoccupato che lo studioso possa scoprire qualcosa sulla loro vera identit\u00e0, e della madre di Isabel, spaventata dalla differenza di et\u00e0 tra i due. Nonostante gli sforzi di Max e degli altri, la festa non andr\u00e0 come previsto: Isabel ha inquietanti visioni di Tess ferita e imprigionata, e preme per andare a cercarla. Liz, che la senatrice Whitaker ha voluto accompagnare alla festa, ha delle importanti notizie. Mentre Max si reca dallo sceriffo Valenti per chiedere aiuto, Isabel e Maria guidano fino al luogo che Isabel vede nelle sue visioni, un locale dall'insegna rossa. Liz intanto resta al Crash Down per distrarre gli ospiti e non farli insospettire. Le ricerche di Max e dello sceriffo sembrano confermare le visioni di Isabel: Tess \u00e8 effettivamente sparita da ore, e l'ultimo ad aver avuto contatti con lei \u00e8 proprio Soreson. I due decidono di irrompere nell'appartamento del geologo per scoprire quale fosse il legame tra lui e Tess, ma, una volta interrogato, l'uomo risulta innocente, confessando di aver cercato Tess solo per chiederle aiuto per il regalo di Isabel. Intanto Isabel ordina a Maria di ritornare al Crash Down per chiedere aiuto agli altri, ma, senza aspettare il ritorno della ragazza, decide di entrare da sola nell'edificio. Dopo avere esplorato varie stanze, Isabel trova Tess sdraiata su pavimento, ferita, e quasi priva di sensi. Mentre le due cercano di fuggire, la senatrice Whitaker irrompe nell'edificio e minaccia di uccidere Tess se Isabel non le riveler\u00e0 la posizione del Granilith. La donna confessa infatti di essere una Skin e di aver bisogno dell'oggetto alieno per poter tornare nel suo pianeta di origine e salvarsi. Stando al suo racconto gli Skin hanno circa cinquant'anni a disposizione sul pianeta Terra, passati i quali il loro destino \u00e8 quello di consumarsi senza pi\u00f9 possibilit\u00e0 di trasformarsi nella loro forma originale. La senatrice, inoltre, rivela ad Isabel qualcosa sulla vita che conduceva nel suo pianeta natale: sfidando la sua famiglia e gli amici, Isabel trad\u00ec il suo popolo per amore di un uomo e si un\u00ec ai malvagi Skin, confessando di avere ucciso Nasedo. Isabel e Tess cercano di fuggire ma la senatrice le raggiunge tentando di usare i suoi poteri contro di loro. Per proteggere Tess, Isabel \u00e8 costretta ad uccidere la Whitaker e questo le provoca un forte senso di colpa. Per cercare un po' di pace e silenzio, la ragazza raggiunge la grotta che ospita i bozzoli, e qui, dopo aver implorato la madre, trover\u00e0 il Granilith.\nQuell'estate del '47.\nTrama.\nPer rimediare ai suoi brutti voti in storia, Michael \u00e8 costretto ad intervistare un veterano della Seconda Guerra Mondiale che si trova a Roswell per un raduno di ex commilitoni. Ben presto l'intervista si trasforma in qualcosa di importante per Michael, che riesce a scoprire degli elementi in pi\u00f9 sul suo passato. Il capitano Carver, infatti, si rivela essere uno dei soldati a conoscenza degli eventi del '47, insabbiati dal Governo e tenuti nascosti per anni. Dopo avere cercato di fare luce sulla questione dell'impatto, il capitano era stato costretto a firmare un foglio di dimissioni e ad allontanarsi dall'esercito. Prima di trasferirsi in un'altra citt\u00e0, tuttavia, Carver era riuscito a penetrare nella stanza contenente i corpi degli alieni ritrovati dopo l'impatto della navicella, e, in seguito all'incontro con due di loro, era riuscito a portare in salvo due bozzoli. Michael rivela allora all'uomo di essere uno degli alieni contenuti in uno dei due bozzoli salvati e conclude che, da qualche parte nel mondo, devono trovarsi gli altri quattro superstiti racchiusi in un altro bozzolo. Alla fine dell'episodio Michael, anche ispirato dalla storia del soldato, decide di tornare insieme a Maria.\nBallo di nozze.\nTrama.\nLiz riceve la visita di un Max del futuro latore di messaggio importante: nel futuro gravi sconvolgimenti e un'invasione aliena hanno quasi distrutto la Terra, e, siccome Max aveva scelto lei e non Tess, senza il suo aiuto non erano stati in grado di affrontare gli invasori. Per impedire questo disastro futuro Max dovrebbe lasciare Liz e rimettersi con Tess. Nonostante le resistenze della ragazza, inizialmente felice all'idea che il suo destino sia quello di stare con Max e di sposarlo, il Max del futuro riesce a convincerla. Dopo aver tentato diverse strade, Liz riesce a ferire Max al punto da farlo allontanare con una messinscena : Max la deve vedere a letto con Kyle. Il piano di Liz funziona, tanto che il Max del futuro, ossia una proiezione di come sarebbero andate le cose se i due ragazzi fossero rimasti insieme, si dissolve mentre balla con Liz la canzone che l'uomo rivela essere quella del loro matrimonio. Intanto, Michael decide di indagare su Courtney, e, per farlo, finge di essere attratto da lei e di cedere alle sue avances. I due si trovano a casa di Courtney, quando Maria, preoccupata per Michael, li raggiunge e trova la ragazza avvolta solo con un asciugamano con un Michael avente un'espressione palesemente imbarazzata. Sconvolta, Maria si sfoga con Alex, che, per difendere l'amica, si reca a casa di Michael per dargli una lezione. Dopo avergli assestato un pugno in faccia, Alex se ne va, lasciando Michael solo con Courtney. Per andare in fondo alle sue ricerche, Michael la bacia e scopre che la ragazza \u00e8 in realt\u00e0 una Skin. Prima che il ragazzo possa parlarle, Courtney scappa via.\nIl raccolto.\nTrama.\nMichael raduna il gruppo per informarlo della vera identit\u00e0 di Courtney, e, durante la riunione, il notiziario trasmette la notizia della morte della senatrice Whitaker: secondo la stampa, la donna sarebbe scomparsa a causa di un incidente stradale. Questa versione della storia non corrisponde, tuttavia, a quella a cui Max e gli altri hanno assistito settimane prima, durante lo scontro tra la senatrice e Isabel. Per fare chiarezza sull'accaduto e per scoprire chi stia mentendo sulla scomparsa della senatrice, il gruppo indaga nell'ufficio della donna alla ricerca di possibili indizi. L'unica pista da seguire sembra essere quella di una lettera spedita dalla citt\u00e0 natale della senatrice, Copper Summit, in cui si accusa la donna di aver commesso un'azione contro il protocollo della Lega dell'Amicizia Universale che ha sede proprio nella stessa citt\u00e0. Max, Isabel e Tess decidono quindi di raggiungere Copper Summit alla ricerca di informazioni e di portare con loro Liz, l'unica ad aver avuto contatti ufficiali con la defunta senatrice. Michael e Maria, intanto, indagano sulla scomparsa di Courtney e questo dar\u00e0 loro modo di chiarire delle cose riguardo alla loro relazione. Una volta arrivati a Copper Summit, i ragazzi si ritrovano ospiti della famiglia della senatrice e sono costretti a passare la notte nella cittadina. Tra Isabel e Nicholas, il fratello adolescente della Wihtaker, sembra stabilirsi un legame e la ragazza cerca in tutti i modi di appurare quale possa essere la relazione che la lega a lui. Nel frattempo, Michael e Maria riescono a ritrovare Courtney, recandosi insieme a Copper Summit per soccorrere Max e gli altri: la ragazza spiega infatti che l'intera cittadina \u00e8 abitata da Skin e che proprio in quei giorni si tiene il cosiddetto \"Raccolto\", un processo attraverso cui gli Skin mutano la loro pelle, indossando un altro \"guscio\". Durante il funerale della senatrice, Isabel si allontana, attirata dalla misteriosa figura del ragazzino, e finisce in un deposito contenente involucri di Skin. Nicholas rivela allora la sua identit\u00e0: ripercorrendo la stessa storia narrata dalla senatrice qualche settimana prima, confessa di essere un aiutante di Kivar, l'amante per cui Vilandra aveva tradito il suo popolo, e di volerla condurre da lui. Isabel rifiuta di credere alle sue parole e tra i due inizia uno scontro. Intanto Max e gli altri, ancora in chiesa per la funzione, si trovano davanti al corpo perfettamente intatto della senatrice. Questo non pu\u00f2 che sconvolgerli, in quanto si trattava dello stesso corpo distrutto e ridotto in cenere da Isabel qualche tempo prima. Inavvertitamente Liz appoggia la mano su quella della senatrice e il corpo si frantuma, rivelandosi essere solo un involucro vuoto. A questo punto anche Max e gli altri si rendono conto di essere circondati dagli Skin. A salvare la situazione \u00e8 Courtney che, arrivata sul luogo, distrugge il generatore di energia dei gusci e permette a Isabel e agli altri la fuga. Prima che gli involucri vengano distrutti, Michael salva di nascosto quello di Courtney.\nScomparsi.\nTrama.\nPer potersi vendicare del fallimento del \"Raccolto\", gli Skin alterano la dimensione spazio-temporale della Terra, eliminando tutti gli abitanti del pianeta. Gli unici a salvarsi sono i non-umani, ossia Max e gli altri, e Liz, Maria, Kyle e lo sceriffo Valenti che al momento dell'alterazione si trovavano fuori citt\u00e0. Insieme a loro si trova anche Courtney, alle prese con i problemi causati dal nuovo guscio che rischia di deteriorarsi a causa della rapidit\u00e0 con cui \u00e8 stato raccolto. Tutto il gruppo si riunisce al Crash Down per elaborare un piano d'azione. Qui Courtney rivela agli altri l'unico mezzo esistente per eliminare definitivamente gli Skin: per eliminarli completamente occorre colpire con forza il centro del guscio, situato nella parte bassa della schiena. I ragazzi devono anche mettersi in salvo da Nicholas che, entrato nel locale, lo ispeziona in cerca di alieni. Giudicando pi\u00f9 sicuro stabilirsi nel centro UFO, una volta rifugio anti atomico, Max e gli altri si dividono per poterlo raggiungere senza dare nell'occhio. Isabel, tuttavia, decide di non seguire gli altri e di offrirsi come esca per Nicholas. Al centro UFO, Liz e Kyle individuano quale potrebbe essere la sorgente del campo magnetico che ha causato l'alterazione spazio-temporale e capiscono che, se la fonte di energia del campo non verr\u00e0 eliminata, anche loro, come tutti gli altri umani, saranno destinati a sparire. La loro teoria sembra trovare conferma quando lo sceriffo Valenti, ferito, scompare nel nulla. Preoccupati per il destino dell'umanit\u00e0, Liz, Kyle e Maria decidono di andare in cerca del centro del campo magnetico. Isabel, intanto, cerca di attirare Nicholas in una trappola, ma finisce per cadere svenuta sotto i colpi della madre di Nicholas. Max, Michael e Tess, nel frattempo, si accorgono della scomparsa di Courtney e corrono a cercarla. Sfortunatamente la ragazza \u00e8 stata catturata da Nicholas, il quale vorrebbe farle rivelare la posizione del Granilith utilizzando il controllo della mente. Per evitare di tradire i suoi compagni, Courtney si uccide. Max e gli altri si recano alla scuola e vi trovano, priva di sensi, Isabel. In realt\u00e0 si tratta di una trappola ideata da Nicholas allo scopo di attirare i ragazzi : una volta accerchiato da decine di Skin, il gruppo dovr\u00e0 arrendersi. L'unica speranza per il pianeta \u00e8 costituita da Maria, la sola umana a non essere ancora scomparsa. Fortunatamente la ragazza riesce a distruggere il campo magnetico e, nello stesso istante, i poteri illusori di Tess si evolvono per cui la ragazza riesce a scatenare una tempesta di fuoco reale che distrugge tutti gli Skin. Nonostante non vi siano dei sopravvissuti, nell'ultima inquadratura Max e Tess vanno a sbattere contro un bambino che, almeno di schiena, assomiglia a Nicholas.\nVertice per la pace (Parte I).\nTrama.\nA Roswell giungono, tre degli altri quattro alieni. Sono Vilandra detta Lornie, clone di Isabel, Rath clone di Michael, e Ava, clone di Tess. Si rivelano essere delle copie punk e un po' pi\u00f9 sfrontate e perfide delle loro controparti di Roswell. I tre sono subito sconcertati ma divertiti nello scoprire che non devono nascondersi, ma in quello sperduto paesino lo sceriffo \u00e8 dalla loro parte e anzi si preoccupa della loro incolumit\u00e0. Gli alieni vivono da soli a New Yor , rispettando le coppie originali : Vilandra e Rath stanno insieme , cos\u00ec come Ava e Zan, clone di Max. I ragazzi possiedono inoltre tutti i loro ricordi delle vite precedenti e hanno molte conoscenze sul loro mondo grazie all'alieno Kal, che li ha cresciuti per alcuni anni, ma che poi \u00e8 sparito . Di recente sono stati contattati dalle autorit\u00e0 del loro pianeta natale per un convegno sulla pace, ma, dato che Zan \u00e8 morto in un incidente , si sono recati a Roswell per cercare Max e convincerlo a recarsi a New York e partecipare in veste di sovrano. L'incontro con i loro sosia sembra sconvolgere tutti i ragazzi e in particolare Isabel, che vede confermata la storia di Vilandra circa del tradimento nei confronti del fratello e del loro popolo per amore di Kivar. In ogni caso Max non sembra fidarsi dei sosia, e non pare intenzionato a partecipare al vertice. Per convincerlo, Lornie e Rath ricorrono a inganni e sporchi trucchi, finendo per rivelare a Max il segreto del tradimento di Vilandra e a farlo dubitare della fedelt\u00e0 di Isabel e di tutti gli altri. L'unico dei sosia a non condividere le azioni malvagie degli altri \u00e8 Ava , che alla fine decide di non seguire Max, Tess, Lornie e Rath a New York e di restare a Roswell.\nVertice per la pace (Parte II).\nTrama.\nA New York Max si trova totalmente spaesato: non solo non conosce la citt\u00e0, ma gli atteggiamenti troppo intimi e sfacciati di Lornie e Rath lo mettono molto a disagio. I due sosia sembrano piuttosto evasivi riguardo al convegno sulla pace, e l'unica informazione che danno a Max \u00e8 la notizia che riguarda l'esame che il ragazzo dovr\u00e0 passare per dimostrare di essere il re . In realt\u00e0 ci\u00f2 che Lornie e Rath stanno nascondendo \u00e8 un'alleanza segreta con Nicholas, il capo degli Skins: questi ha promesso loro di farli ritornare a casa a patto che i due consegnino agli Skins il Granilith. Il convegno \u00e8 solo una trappola che dovrebbe far cedere Max e costringerlo a consegnare il Granilith per il bene del popolo di Antares, in guerra civile, e della Terra . Inoltre i due alieni gli hanno nascosto la verit\u00e0: non c'\u00e8 stato nessun incidente, hanno ucciso loro Zan, che non era d'accordo ad allearsi con gli Skins. Quando Max prova la sua identit\u00e0 di re e il convegno ha inizio, il ragazzo si trova di fronte ad una scelta molto difficile: arrendersi alle condizioni di Kivar, delle quali Nicholas \u00e8 ambasciatore, e rinunciare per sempre al trono, mettendo cos\u00ec fine alla guerra civile, o non consegnare il Granilith e inimicarsi tutti coloro che sperano di tornare nel loro pianeta natale attraverso il potente ordigno. Alla fine Max decide di non consegnare il Granilith: questo avrebbe di certo salvato la vita a molte persone, ma avrebbe significato abbandonare Michael e Isabel sulla Terra. Dopo aver visto il suo piano fallire miseramente, Lornie si accorda in segreto con Nicholas per uccidere Max e recuperare il Granilith: il compenso per l'omicidio del ragazzo \u00e8 la possibilit\u00e0 di ritornare sul suo pianeta natale ed assistere al trionfo di Kivar. A Roswell, intanto, Ava confessa a Liz dell'omicidio di Zan: la ragazza, preoccupata per Max, si mette in contatto con lui utilizzando i poteri di Isabel e lo salva dalla morte. Max e Tess fanno quindi ritorno a Roswell incolumi ma con la consapevolezza di aver attirato su di loro l'ira di tutti quelli che vogliono impossessarsi del Granilith. Ava decide di andar via da sola, non vuole restare a Roswell ma non torner\u00e0 nemmeno a New York \nNatale a Roswell.\nTrama.\nA Roswell \u00e8 Natale. Isabel, soprannominata da Max e Michael, \"la nazista del Natale\", coinvolge tutti nella preparazione di una festa perfetta. Mentre \u00e8 intento a scegliere l'albero di Natale insieme a Michael, Max assiste alla morte di un uomo che si \u00e8 schiantato contro una macchina per salvare sua figlia. Il ragazzo rimane sconvolto dall'incidente, iniziando ad avere visioni del fantasma dell'uomo che lo rimprovera di non averlo salvato. Per liberarsi di tali incubi, e cercare conforto, Max si rivolge a Liz ma questa non sa proprio come poterlo aiutare. Maria, intanto, scopre che la figlia di Brody \u00e8 malata di cancro al midollo spinale, pensando come poter assistere l'uomo e la bambina. Nel farlo, si confida con Liz la quale escogita una soluzione che potrebbe aiutare sia Brody che Max: se quest'ultimo salver\u00e0 la vita alla bambina, guarendola definitivamente dal tumore, una vita che era andata persa sar\u00e0 ritrovata e l'equilibrio potr\u00e0 essere ristabilito. Solo cos\u00ec, forse, Max potr\u00e0 tornare a sentirsi in pace con la sua coscienza. La bambina, per\u00f2, viene ricoverata in ospedale a causa dell'aggravarsi della malattia e Max \u00e8 obbligato a chiedere aiuto a Michael per recarsi da lei e salvarla. Una volta in ospedale, Max riesce a trovare la figlia di Brody e a guarirla, ma, nel vedere altri bambini malati e in fin di vita, non riesce a resistere alla tentazione di provare a salvarli. Alla fine, nonostante la minaccia del servizio di sicurezza e la spossatezza fisica, Max riesce nel suo intento e torna a casa insieme a Michael. Nonostante affermi di non credere in Dio, Max si reca alla Messa di Natale, dove siede vicino a Liz.\nIl sogno.\nTrama.\nIsabel, annoiata dai programmi televisivi, decide di entrare nei sogni dei suoi amici. Tuttavia, mentre sta visitando il sogno di Kyle, la sua mente viene catturata da un incubo in cui una ragazza veniva sepolta viva in mezzo al bosco da un misterioso killer. Max e Isabel preoccupati, si rivolgono allo sceriffo Valenti che promette di aiutarli. Sfortunatamente, nello stesso momento, un vecchio amico di Valenti arriva a Roswell per riaprire un caso che riguarda la morte di Hubble, un cacciatore di alieni ucciso dallo sceriffo stesso per proteggere l'identit\u00e0 di Max. Intanto, a Roswell arriva anche Sean, un cugino di Maria appena uscito di prigione, e che sembra nutrire un certo interesse per Liz. Quando Isabel esce per un appuntamento con Grant Soreson si addormenta e ha un'altra visione: questa volta riesce ad individuare il modello della macchina del rapitore, mentre l'aspetto della ragazza le si fa pi\u00f9 chiaro. Lo sceriffo decide cos\u00ec di dare inizio alle indagini, individuando in Melissa Foster una possibile vittima: la ragazza infatti \u00e8 partita per un viaggio, ma i genitori non hanno pi\u00f9 da tempo sue notizie. Durante un altro sogno Isabel vede chiaramente il volto di Grant mentre cerca di sotterrare la sua vittima e confida tutto allo sceriffo, che, preoccupato, non resiste alla tentazione di perquisire Grant, anche senza aver ottenuto il permesso di un mandato da parte del giudice. Purtroppo la pista seguita da Valenti si rivela del tutto sbagliata: non ci sono prove della colpevolezza di Soreson, cos\u00ec Melissa torna finalmente in citt\u00e0 sana e salva. Il commissario responsabile del caso Hubble sembra nutrire seri dubbi sull'integrit\u00e0 mentale dello sceriffo, e inizia a sospettare che tra lui, Max e Isabel, vi sia un misterioso legame. Alla fine, Isabel riesce ad avere una visione precisa del luogo in cui la ragazza \u00e8 nascosta e corre a salvarla insieme a Max e a Valenti. Mentre la ragazza cerca di liberare la vittima da un contenitore di plastica che le copre il viso, Max e lo sceriffo vengono presi di mira da un misterioso cecchino. Per evitare di restare ferito, Max usa i suoi poteri creando una barriera di energia che fa rimbalzare i proiettili. I tre riescono quindi a salvare la ragazza, ma il misterioso ritrovamento, ed il fatto che i proiettili siano totalmente integri, mette in allarme il commissario, che minaccia apertamente lo sceriffo di sospenderlo. Quando Isabel prende la mano della ragazza per darle conforto, ha una sorta di visione delle cellule di lei, che le appaiono diverse da quelle umane.\nNoi siamo una famiglia.\nTrama.\nDopo gli eventi della notte precedente, il Consiglio Comunale decide di aprire un caso sullo sceriffo Valenti, procedendo ai diversi interrogatori che, purtroppo, mostrano delle incongruenze tra la versione dello sceriffo e quella di Max e Isabel. Cos\u00ec il Consiglio \u00e8 costretto a sospendere Valenti. A dirigere il caso arriva l'agente Duff, che promette di fare tutto il possibile per ritrovare il rapitore di Lauren, informando lo sceriffo della schizofrenia di cui soffre la ragazza. Intanto, Michael e Tess si recano in ospedale per accertarsi dell'identit\u00e0 di Lauren, che, almeno dai risultati delle analisi, sembra essere del tutto umana. Tuttavia, quando i due arrivano nella sua stanza, la ragazza \u00e8 scomparsa. Michael inizia le ricerche, e, giungendo sul luogo del crimine, trova una strana pietra, forse materiale alieno, che consegna subito allo sceriffo. Questi, una volta tornato a casa, apre l'armadio per cambiarsi e vi trova dentro una Lauren spaventata implorante di tenerla con s\u00e9 e di sottrarla definitivamente da coloro che le hanno inflitto in passato torture terribili. Lo sceriffo acconsente, pregando Isabel di badare alla ragazza mentre lui \u00e8 in servizio. Intanto, Liz e Maria si incontrano con Alex, di ritorno dalla Svezia, per guardare insieme le diapositive del viaggio. Quando Max e Michael arrivano a casa di Valenti per incontrare Lauren, questa scappa, spaventata dalla vista di Michael, ma viene ritrovata dagli agenti dell'FBI, ai quale racconta di essersi nascosta a casa dello sceriffo e di essere perseguitata dagli alieni. Dopo queste dichiarazioni il Consiglio Comunale non pu\u00f2 far altro che licenziare lo sceriffo, causando rammarico e tristezza in Max e gli altri, in parte convinti che sono loro i responsabili di tali eventi. Per non rischiare che la pietra aliena finisca in mani sbagliate, Kyle riesce, con l'aiuto di Tess, a recuperarla dall'ufficio del padre e a consegnarla a Max. Alla fine dell'episodio Michael e Isabel entrano di nascosto nell'ospedale psichiatrico dal quale Lauren era fuggita qualche mese prima, e, tra i suoi affetti personali, trovano una vecchia foto in cui \u00e8 ritratto un uomo identico a Michael e che porta la didascalia \"Nonno, 1935\".\nAlieni e umani (Parte I).\nTrama.\nMentre Michael e Maria sorvegliano attentamente l'ufficio dello sceriffo per controllare le mosse di Laurie, Max e Isabel conducono degli esperimenti per comprendere la natura della gemma ritrovata da Michael nel luogo in cui la ragazza era stata sepolta. Dopo essere riuscita a fuggire dall'ambulanza che la trasportava, Laurie viene presa e portata in salvo da Michael e Maria mentre lo stesso cecchino che aveva tentato di sparare a Max cerca nuovamente di ucciderla. Nonostante Michael le abbia salvato al vita, Laurie si rifiuta di parlare e di interagire con lui, e non sembra intenzionata a rivelargli dettagli utili sulla gemma o sulla foto del nonno che ritraeva un uomo identico a Michael. I tre sono costretti a vagare in macchina poich\u00e9 a Roswell \u00e8 intanto iniziata la caccia alla ragazza, mentre gli interrogatori per scoprire l'identit\u00e0 del rapitore si fanno sempre pi\u00f9 serrati. Anche Isabel viene nuovamente interrogata dall'agente Duff dell'FBI, e, proprio durante il suo colloquio, Grant Sorenson si reca all'ufficio dello sceriffo per consegnare l'arma con cui il rapitore avrebbe sparato, arma ritrovata nel bosco. La stessa sera, mentre Max si appisola sulla scrivania, la gemma sembra prendere vita e si attacca con forza al braccio del ragazzo per poi ritornare, qualche istante dopo, nella posizione iniziale. Intanto, Amy De Luca, la madre di Maria, costringe Liz a restare a casa sua per poter disporre del cellulare della ragazza nel caso in cui Maria chiami e dica dove si trovi. A casa di Amy c'\u00e8 anche Sean, il cugino di Maria e, quando Max entra per chiedere a Liz di aiutarlo con gli esperimenti sulla gemma, trova i due in un momento di particolare affiatamento. Contemporaneamente, lo sceriffo Valenti si reca da Sorenson per cercare di trattare sulla causa avviata contro di lui, ma trova il ragazzo in stato confusionale, quasi come se non riconoscesse il suo interlocutore, venendo poco dopo aggredito dallo stesso. In un primo momento l'agente Duff rimprovera allo sceriffo di aver di nuovo attaccato Sorenson ma poi scopre che tutti gli oggetti usati per il rapimento erano stati acquistati dal geologo in citt\u00e0 e in tempi diversi. Nel frattempo, Michael convince Laurie a fidarsi di lui, cos\u00ec la ragazza rivela l'indirizzo della casa del nonno. Maria e Michael si recano immediatamente nella tenuta ma scoprono che l'uomo \u00e8 morto da molti anni e l\u00ec vivono gli zii, nonch\u00e9 tutori, di Laurie. I due zii non hanno nessun interesse per la sorte della nipote , ma notano con disappunto la somiglianza di Michael con il nonno e, convinti che Michael sia il figlio illegittimo dell'uomo, gli danno 5.000 dollari perch\u00e9 se ne vada e tenga la bocca chiusa. A Roswell intanto Isabel decide di utilizzare il corpo di Brody per mettersi in contatto con gli abitanti del suo pianeta natale, e, cos\u00ec facendo, scopre che la gemma non \u00e8 altro che un parassita che si \u00e8 diffuso attraverso il fiume passante per il bosco in cui Laurie era stata sepolta, e che questo stesso parassita potrebbe costituire un pericolo per l'intero pianeta.\nAlieni e umani (Parte II).\nTrama.\nSorenson si introduce nell'appartamento di Michael e ruba una foto di Laurie. Mentre torna a casa viene fermato dall'agente Duff e dallo sceriffo Valenti che lo interrogano sui suoi spostamenti e suoi furti dei materiali usati per seppellire Laurie: il geologo appare in stato confusionale e non riesce a spiegarsi nemmeno i profondi tagli che ha sul collo. Intanto Larek, l'alieno del pianeta natale di Max, Isabel e Michael che i ragazzi avevano evocato, prende di nuovo possesso del corpo di Brody e fornisce ulteriori informazioni sulla natura dei parassiti: secondo lui i batteri possono essere dannosi solo per alcuni individui provvisti di un gene difettoso ma, una volta diffusi nel corpo di questi individui, diventano estremamente potenti e contagiosi, costituendo un pericolo per l'intera umanit\u00e0. L'unica speranza \u00e8 riuscire a distruggere la regina dei batteri: in questo modo gli altri saranno automaticamente annientati. Max, Isabel, Liz, Tess, Klye e Alex si mettono subito all'opera per cercare il resto dei cristalli ma, mentre stanno scavando, Alex e Kyle finiscono proprio nella grotta dei parassiti, per cui sono costretti ad aspettare che gli altri scavino un tunnel per salvarli. Durante il loro periodo di prigionia forzata Kyle fa, per\u00f2, una significativa scoperta: i batteri muoiono se viene tolto loro l'ossigeno e non sono in grado di rigenerarsi. Isabel, intanto, si reca al centro UFO per cercare degli attrezzi utili a scavare, ma viene rapita da Sorenson, il quale la porta in macchina, rivelandogli di essere in preda ad uno stato confusionale, per cui si sente costretto a fare delle cose, pur non conoscendone la ragione e non comprendendone il senso. Tra queste c'\u00e8 il fatto di doversi recare in Arizona per catturare Laurie. Ricordando i bei momenti trascorsi con Isabel, Sorenson decide di lasciar andare la ragazza e prosegue da solo il suo viaggio verso Tucson. Isabel, impaurita, chiama lo sceriffo e gli rivela i piani di Soreson, avvertendolo di correre a Tucson e di salvare Laurie. Valenti si trova costretto a chiedere l'aiuto dell'agente Duff e a rivelarle in parte la natura dei fenomeni che si stanno verificando sulla Terra: questa acconsente ad aiutare lo sceriffo e a non scrivere nel rapporto di tutti questi processi paranormali. A Tucson, Maria e Michael riescono a farsi riammettere alla villa dopo aver scoperto che questa \u00e8 in realt\u00e0 intestata a Laurie, come tutto il patrimonio, e che gli zii vogliono tenere la ragazza in manicomio solo per appropriarsi dei suoi averi. Michael e Maria esplorano il rifugio antiatomico del nonno della ragazza e proprio nelle vicinanze di questo trovano Carmen, la cameriera della villa, strangolata, e, subito dopo, Sorenson, che spara e ferisce Michael sul braccio. Nello stesso momento arriva anche Valenti, che costringe Sorenson ad abbassare la guardia e a lasciare andare Laurie. L'agente Duff, allora, spara a Sorenson, facendo s\u00ec che dal suo corpo esca un dispositivo animato, la Regina dei batteri, che sembra volersi attaccare ad un altro corpo. Nonostante sia ferito, Michael usa i suoi poteri per eliminare tutta l'aria presente nella stanza e distruggere cos\u00ec il parassita. Contemporaneamente, a Roswell, i cristalli iniziano a sciogliersi e Alex e Kyle possono liberarsi. Laurie finalmente ristabilita , decide di cacciare gli zii dalla villa per restare da sola nella casa. \nLa febbre del gioco.\nTrama.\nMichael decide di organizzare una gita di un paio di giorni a Las Vegas per rilassarsi e spendere tutto il denaro consegnategli dai signori DuPree. Inizialmente il viaggio avrebbe dovuto farlo solo con Max, ma la voce finisce per spargersi e l'intero gruppo parte alla volta della citt\u00e0 del gioco d'azzardo. Kyle perde quasi subito le sue fiche giocando a carte, mentre Michael coinvolge Max in una partita a dadi, mentre Liz e Tess restano fuori dal casin\u00f2 e Isabel fa da damigella d'onore ad una donna che desidera sposarsi immediatamente. Maria convince Alex ad accompagnarla ad un'audizione che, per\u00f2, si rivela essere soltanto un provino come spogliarellista. Kyle, invece, spende tutti i soldi a Black Jack. Michael, contro il volere di Max, inizia ad imbrogliare con i dadi e, quando la sorveglianza gli intima di lasciare il tavolo, oppone resistenza all'agente e finisce in prigione insieme all'amico. Qui i due discutono e Max prende la decisione di lasciare Las Vegas immediatamente e di non partecipare alla cena organizzata da Maria. Mentre sta per prendere il taxi, per\u00f2, il ragazzo ha una visione di lui e Liz che si sposano proprio a Las Vegas, per cui decide di tornare indietro. Durante la cena, Michael sorprende Maria invitandola a salire sul palco per cantare, cos\u00ec Max invita Liz a ballare, confidandole della visione. La sera stessa, lo sceriffo Valenti raggiunge i ragazzi e li rimprovera per non aver avvisato nessuno : era preoccupatissimo per la loro sorte. Redarguisce pesantemente anche Tess, considerata ormai una della famiglia. Max e Michael fanno finalmente pace. \nSegui il tuo cuore.\nTrama.\nCome di consueto, alla fine dell'anno si tiene il ballo scolastico : Liz, Maria e Isabel vorrebbero parteciparvi. Michael rifiuta l'idea di ballare davanti a tutti e sia lui che Maria finiscono per litigare, decidendo di uscire con persone diverse. Liz, che sta iniziando a legare con Sean, chiede a Max di portarla al ballo in veste di amico e lui accetta. Kyle decide di provare ad invitare Tess e la ragazza acconsente. Isabel, che sta per diplomarsi in anticipo di nascosto a tutti, vuole partecipare a quello che ricorder\u00e0 come il suo ultimo ballo chiedendo ad Alex di accompagnarla. In un primo tempo il ragazzo rifiuta per paura di un eccessivo coinvolgimento sentimentale ma, alla fine, decide di cedere e di portare Isabel alla festa. Preoccupata che Michael possa davvero vedere qualcun'altra, Maria indaga a casa del ragazzo trovando il numero di telefono di una certa Juanita. Intanto, Max e Tess si vedono con maggiore frequenza per tentare di ricordare come fosse la loro vita nel loro pianeta natale : Max inizia ad avere delle visioni confuse degli abitanti e dei luoghi di Antar. Proprio mentre sono insieme durante una delle loro sedute, Liz entra nel cortile della casa di Max per tentare di ottenere delle informazioni su Michael e vede dalla finestra lui e Tess abbracciati. Mentre torna sconvolta verso casa, la ragazza incontra Sean e accetta di passare una serata con lui al bowling. La sera del ballo, Maria \u00e8 da sola e Liz ha il presentimento che quella sar\u00e0 l'ultima volta in cui il loro gruppo si riunir\u00e0. Quando Max invita Liz a ballare, la ragazza afferma di aver sofferto molto nell'ultimo anno e rivela a Max di sentirsi paralizzata dal fatto che Tess una volta sia stata sua moglie e di non riuscire pi\u00f9 a sopportare l'intera situazione. Nel frattempo, Kyle difende Tess dai commenti di alcuni ragazzi, rendendosi conto che quello che prova per lei non \u00e8 attrazione, ma un semplice amore fraterno che non pu\u00f2 condurre ad una storia. Mentre Maria \u00e8 sulla pista insieme a Liz, Michael fa la sua entrata con tanto di giacca e cravatta, rivelando alla ragazza di aver preso delle lezioni di ballo da una certa Juanita per poter fare bella figura con lei e riuscire a portarla alla festa. A questo punto \u00e8 Liz l'unica ad essere rimasta sola: la ragazza esce dalla sala per cercare Max ma, quando arriva nel corridoio, lo vede baciare Tess e corre via dalla scuola per raggiungere Sean.\nPrima di morire.\nTrama.\nAlex ha un incidente stradale e nemmeno l'intervento di Max riesce a salvargli la vita. I ragazzi e lo sceriffo Valenti sono sconvolti, ma le singole reazioni sono molto diverse l'una dall'altra: Maria si dispera per la morte dell'amico e lascia che Michael si prenda cura di lei e di sua madre; Isabel sogna che Alex sia ancora vivo e gli rivela i sentimenti che prova per lui; Kyle cerca di non considerare il fatto che l'incidente sia avvenuto il giorno prima del suo compleanno; Liz sembra rifiutare ci\u00f2 che \u00e8 accaduto e cerca in tutti i modi di comprendere la dinamica dell'incidente. Lo sceriffo Valenti, intanto, indaga sulla vicenda e tutti gli indizi lo portano alla conclusione che Alex in realt\u00e0 non sia stato vittima di un incidente ma che in realt\u00e0 abbia tentato di suicidarsi. Liz si oppone con decisione a questa teoria, ne parla con Max e decide di riesaminare tutti gli indizi e di cercare prove contro l'ipotesi di Valenti. Durante il funerale, dopo essersi introdotta in camera dell'amico, la ragazza trova una raccolta di poesie di Frost e nota il segno sopra una di queste: oltre alle parole della poesia, a convincere Liz che non si tratta di suicidio sono due biglietti per un concerto al quale Alex avrebbe dovuto partecipare il giorno stesso. Liz raduna tutto il gruppo in camera di Alex e rivela le receni scoperte, dichiarando che secondo lei non si \u00e8 trattato n\u00e9 di suicidio, n\u00e9 di un incidente ma di un vero e proprio omicidio. Max, Isabel e Michael non accettano questa teoria e Liz li accusa di non voler accettare l'idea che dietro la morte di Alex possa esserci un alieno, e che pertanto, la responsabilit\u00e0 dell'intera vicenda possa essere loro. Max e gli altri lasciano la stanza tristi e seccati dalle accuse di Liz e Kyle dichiara che da quel momento in poi ci sar\u00e0 una netta separazione tra alieni e umani. Mentre Liz \u00e8 al Crashdown, il fattorino delle pizze, l'ultimo ad aver visto Alex vivo, consegna a Liz la ricevuta con la firma di Alex che era stata rifiutata in quanto, al posto delle lettere, era presente una sequenza di zero e di uno. La ragazza esamina la ricevuta e scopre che, attraverso il codice, \u00e8 riportato un verso della poesia di Frost, la stessa segnata da Alex sul suo libro.\nLa sconfitta di un leader.\nTrama.\nGli effetti della morte di Alex continuano a farsi vedere: Liz prosegue la sua cieca ricerca sulla verit\u00e0 riguardo all'incidente dell'amico; Maria impegna tutta se stessa nella realizzazione di un collage con le foto del ragazzo e prende le distanze da Michael per paura che anche lui, un giorno, possa abbandonarla; Isabel si concentra sulla scelta del college e opta per San Francisco, il pi\u00f9 possibile lontano da casa; Max rifiuta categoricamente di considerare la possibilit\u00e0 che dietro alla morte di Alex ci siano gli alieni e proibisce ad Isabel, arrivando fino al punto di minacciarla, di lasciare Roswell. La ricerca di Liz si rivela piuttosto fruttuosa e la ragazza scopre che il numero di telefono della famiglia presso cui Alex alloggiava in Svezia \u00e8 sbagliato e appartiene a qualcun altro. Queste indagini, per\u00f2, finiscono per allontanarla sia da Max, che invece trova sostegno in Tess, sia da Maria, che deve gestire il lavoro sul collage tutta da sola. Alla fine, sempre pi\u00f9 convinta della sua teoria, la ragazza decide di partire per la Svezia all'insaputa dei genitori, e, contro il volere di Max, per cercare il luogo in cui la fotografia di Alex e della ragazza svedese fosse stata scattata. Proprio mentre sta per salire sull'aereo, per\u00f2, riceve una chiamata dall'ambasciata svedese, a cui aveva inviato la foto dell'amico, e scopre che l'edificio dietro le spalle della coppia ritratto nella foto \u00e8 stato demolito molti anni prima. L'ovvia conclusione \u00e8 che Alex non si \u00e8 mai recato in Svezia e che qualcuno stia nascondendo la realt\u00e0. Mentre Liz \u00e8 impegnata all'aeroporto, Max si incontra con Tess all'osservatorio e l\u00ec, in un momento di forte crisi per il ragazzo, i due fanno l'amore per la prima volta.\nFiocco azzurro.\nTrama.\nLiz convince Maria ad aiutarla con le indagini : le due scoprono che tutte le email inviate loro da Alex non provenivano affatto dalla Svezia ma dal computer dell'universit\u00e0 di Las Cruces. Dopo la notte passata insieme a Max, Tess si rende immediatamente conto di essere incinta e lo comunica al ragazzo: questa notizia non \u00e8 preoccupante solo dal punto di vista pratico, in quanto i due dovranno trovare di che mantenersi e dove vivere, ma anche sotto l'aspetto della gravidanza in s\u00e9 che, secondo quanto detto da Nasedo, per gli alieni dovrebbe durare solo un mese. Ben presto la salute di Tess appare a rischio, in quanto il bambino non sembra in grado di sopravvivere nell'atmosfera terrestre e la ragazza soffre di dolori atroci che la immobilizzano a letto. Max si prende cura di lei, le sta vicino in ogni momento, cercando di nascondere tutte le preoccupazioni che lo affliggono. Intanto, Liz e Maria decidono di recarsi a Las Cruses per indagare e, sebbene Liz glielo avesse proibito, Maria decide di rivelare tutto a Michael promettendolo di chiamarlo qualora ne avesse avuto bisogno. Le scoperte della due ragazze sono molto interessanti: a quanto pare Alex, o una specie di \"automa asociale\" secondo le testimonianze dei compagni di stanza, ha effettivamente passato due mesi all'universit\u00e0 a fare ricerche attraverso un potente computer situato in uno dei padiglioni del campus. Mentre assistono ad un concerto all'aperto, Liz e Maria notano tra la folla la ragazza svedese della foto di Alex e provano a fermarla e a parlarle non ottenendo, per\u00f2, che una rapida fuga. Fortunatamente in soccorso di Liz e Maria arriva Michael, che riesce a trovare l'indirizzo della casa in affitto di Leanna e a disinnescare la bomba a tempo collocata vicino ad un computer. Una volta superati questi ostacoli, i tre accedono con facilit\u00e0 alle informazioni sulle ultime ricerche di Alex ne scoprono l'argomento: una traduzione del quaderno portato da Tess con tutte le informazioni sui quattro alieni e sul loro destino. Con questo potente mezzo e l'aiuto di un cristallo i quattro potranno finalmente tornare a casa e mettere in salvo il figlio di Max e Tess.\nDoppia identit\u00e0.\nTrama.\nBrody continua la sua indagine per scoprire qualcosa di pi\u00f9 sui rapimenti degli alieni e tenta di ripercorrere la sua particolare esperienza grazie ad un simulatore virtuale molto potente in grado di ricreare le condizioni dei momenti precedenti all'incontro con gli extraterrestri. Il ragazzo inizia a ricordare qualcosa, a vedere volti familiari, come quello di Max e di Nicholas, ma, proprio mentre la visione inizia a prendere una forma definita, il generatore di energia cede, a causa dell'eccessiva portata di elettricit\u00e0, per cui l'intera rete elettrica della citt\u00e0 va in corto circuito, causando un improvviso black out. Max, che si trova al centro UFO con Tess, raggiunge il suo capo per accertarsi che vada tutto bene, ma la sua presenza non fa altro che scatenare l'ira di questo, che, influenzato dalla visione appena avuta, decide di tenere in ostaggio i due alieni e di non rilasciarli fino a quando loro non gli racconteranno la verit\u00e0 sulla sua identit\u00e0. Poco dopo anche Maria, arrivata al centro UFO per tentare di vendere alcune magliette insieme alla madre e a Sean, viene sequestrata e legata. Quando le squilla il cellulare, Maria \u00e8 autorizzata da Brody a rispondere e tenta di mandare un messaggio in codice a Liz che, sfortunatamente sembra non riuscire a decifrarlo. Max e Tess tentano di utilizzare i loro poteri senza dare nell'occhio, ma Brody riesce a sottrarsi al controllo mentale di Tess, e, per evitare che i due possano liberarsi, attiva un congegno che impedisce agli alieni di usare qualsiasi abilit\u00e0 speciale. Anche Isabel e Michael, in cerca di Max, arrivano al centro UFO, ma riescono a fuggire prima che Brody li catturi, correndo a chiedere l'aiuto di Valenti. Questi si attrezza con un kit per la sorveglianza speciale e invia Liz a consegnare il cibo richiesto da Brody per poterlo spiare con una telecamera posta sul cappotto della ragazza. Inizialmente il piano sembra funzionare ma poi Brody, non soddisfatto della cottura degli hamburger e pensando che anche questi siano stati cotti con poteri alieni, decide di tenere in ostaggio anche Liz. Intanto Hudson, diventato ormai sceriffo della contea, decide di fare irruzione nel centro UFO per controllare che i colpi che ha sentito non siano di pistola, per cui organizza una squadra speciale di tiratori scelti. All'interno dell'edificio, Max decide di provare ad assecondare Brody e gli rivela di essere un alieno con poteri speciali. La tattica sembra funzionare e l'uomo sta per lasciar cadere la pistola quando, osservando meglio Liz, si accorge della telecamera nascosta e minaccia la ragazza puntandole addosso l'arma. Sia Max che Sean si precipitano in suo aiuto e quest'ultimo rimane addirittura ferito all'addome da un proiettile. Brody \u00e8 al colmo dell'esasperazione, per cui decide di rinchiudere tutto il gruppo nella sala al piano superiore. Qui, Max e Liz notano il simulatore virtuale e capiscono quale possa essere stata la causa dello sconvolgimento mentale di Brody: durante la simulazione il cervello dell'uomo deve aver subito dei danni, causando la perdita di tutti i suoi ricordi. Questo spiega la crisi di identit\u00e0 di Brody e offre una soluzione al problema: se Max potesse utilizzare i suoi poteri, riuscirebbe a guarire l'uomo e a ridargli i suoi ricordi. Maria tenta di parlare con Brody e di far leva sulla loro amicizia per convincerlo a spegnere il dispositivo che blocca i poteri di Max e alla fine riesce nella sua impresa mostrando all'uomo una foto di sua figlia. Max guarisce Brody e convince gli altri a non raccontare tutto alla polizia. L'unica ad opporsi \u00e8 la madre di Maria, la quale non vuole che una bambina piccola cresca con un padre simile. L'unica soluzione, accettata da tutto il gruppo, \u00e8 di far s\u00ec che Tess manipoli la mente della donna e le tolga i ricordi delle ultime ore. La sera stessa Max si reca da Tess e le racconta che, mentre curava Brody, ha avuto dei ricordi su di lei e di loro due nel loro pianeta natale.\nIl ritorno.\nTrama.\nPer salvare suo figlio, Max attiva il Granilith, l'unica possibilit\u00e0 per gli alieni di tornare su Antar. Nelle ventiquattro ore durante le quali il Granilith si carica, gli alieni devono dire addio a ci\u00f2 che hanno di pi\u00f9 caro. Max cerca Liz ed insieme vanno alla ricerca di Leanna, che credono essere l'aliena che ha ucciso Alex, in realt\u00e0 una semplice umana, ignara di tutto. Max spiega la questione di Tess, del bambino e del Granilith a Liz e la bacia dicendole che l'ama, ma deve partire per salvare suo figlio. Isabel cena con i genitori, poi va sulla tomba di Alex, indecisa se voler partire. Michael organizza una cena per Maria e le permette di vedere dentro di lui, cosa che non ha mai permesso a nessuno di fare, e poi fa l'amore con lei. Tess, che soffre per il bambino, saluta Kyle e lo sceriffo Valenti e li ringrazia. Mentre sta parlando con Tess, Kyle ha una visione di Alex attraverso lo specchio, rimanendone molto turbato. A casa di Maria, Amy, sua madre, manifesta dei ricordi su Larek e sugli eventi del centro UFO iniziando a parlare da sola, come se stesse rivivendo quei momenti. Liz e Maria, spaventate, cercano di farla tornare in s\u00e9 e, quando questo avviene, si accorgono di un ticchettio che la donna fa con la mano che Liz aveva gi\u00e0 notato in Alex e Kyle. Questo tamburellare della mano \u00e8 collegato alle deviazioni della mente operate da Tess e ne risulta essere la conseguenza. Per approfondire la questione, le due si recano a casa di Kyle e lo aiutano a rivivere la notte della morte di Alex: dai suoi ricordi emerge che Tess aveva costretto il ragazzo a decifrare il libro per lei e che quella della Svezia era solo una copertura. Quando Alex aveva capito di essere stato incastrato, si era rivolto a Tess e i due avevano avuto una lite durante la quale la ragazza aveva cercato per l'ennesima volta di deviargli la mente. Purtroppo, l'uso prolungato dei poteri sui suoi ricordi avevano causato la morte del ragazzo. Tess a quel punto era stata costretta a deviare anche la mente di Kyle e a fargli trasportare il cadavere dell'amico sul luogo dell'incidente, dove poi il ragazzo era stato ritrovato. Preoccupati, Liz, Maria e Kyle corrono alla caverna del Granilith per avvertire gli altri, riuscendo ad entrare, solo quando Michael ne esce, a pochi minuti dalla partenza, deciso a restare sulla Terra insieme a Maria. Liz rivela il piano di Tess, e Max ne rimane sconvolto. Tess gli rivela che Nasedo aveva stretto un patto con il nemico, secondo cui, lei, avrebbe dovuto mettere al mondo un figlio di Max e, successivamente, consegnarlo a Kivar. Per salvare il bambino, Max la lascia partire da sola e rimane sulla Terra con l'intenzione di salvare suo figlio dal nemico."}
{"id": "1471570", "revid": "433605", "url": "https://it.wikipedia.org/wiki?curid=1471570", "title": "Mirante", "text": "Mirante \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1471573", "revid": "1788047", "url": "https://it.wikipedia.org/wiki?curid=1471573", "title": "Nova Cana\u00e3 (Bahia)", "text": "Nova Cana\u00e3 \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1471579", "revid": "119270291", "url": "https://it.wikipedia.org/wiki?curid=1471579", "title": "Episodi di Roswell (terza stagione)", "text": "La terza e ultima stagione della serie televisiva Roswell, formata da 18 episodi, \u00e8 andata in onda negli Stati Uniti su The WB dal 9 ottobre 2001 al 14 maggio 2002.\nIn Italia \u00e8 stata trasmessa su Rai 2 dal 2 settembre al 18 settembre 2004.\nL'astronave.\nTrama.\nL'episodio si svolge tra il presente, in cui Max e Liz si trovano in prigione sotto l'accusa di rapina a mano armata, e il passato, ossia i tre mesi precedenti all'arresto, in cui i due ragazzi avevano ripreso a frequentarsi. Poco tempo dopo la partenza di Tess, Max aveva iniziato a ricevere dei segnali da suo figlio, avendo deciso di trovare un mezzo per salvarlo dai nemici. Liz aveva cercato in tutti i modi di aiutarlo ed insieme erano riusciti ad individuare il luogo in cui l'astronave, che aveva condotto i quattro alieni sulla terra, era nascosta, un drugstore piuttosto isolato e con un enorme magazzino la cui entrata era celata ai clienti. Per mettere in funzione l'astronave i due avevano avuto bisogno di un diamante molto particolare e costoso che faceva parte di una collezione d'arte itinerante; per procurarselo, i ragazzi si erano travestiti da camerieri ed avevano inscenato una lite che funzionasse da diversivo per sostituire il diamante con un falso e prelevare quello vero. Dopo altre settimane di preparazione, Max e Liz avevano finalmente deciso di agire e si erano introdotti nel negozio muniti di pistola: Max era riuscito a inserire il diamante nell'astronave ma era dovuto fuggire via a causa della polizia, poi costretto a gettare il diamante per strada. Cos\u00ec si arriva al presente: Max e Liz sono in prigione, in attesa di essere giudicati dalla corte dello Utah; del loro caso si occupa il padre di Max. Mentre Michael \u00e8 intento a cercare il diamante, un uomo gli intima di smettere e di evitare di immischiarsi in affari pericolosi, minacciandolo con una pistola. Intanto, Isabel cerca di nascondere ai suoi la relazione che ha con Jesse Ramirez, l'avvocato ventiseienne che lavora insieme a suo padre e con cui si vede ormai da parecchio tempo. Il giorno dell'udienza, il padre di Max sembra piuttosto sicuro della sua difesa e in effetti il ragazzo viene rilasciato e dichiarato non colpevole. Diversamente accade per Liz: la corporatura e la voce della ragazza sono stati riconosciuti e la corte non pu\u00f2 che trasferire il caso ad un livello pi\u00f9 alto e lasciare la ragazza in carcere. Max \u00e8 dispiaciuto e tenta di far evadere Liz ma \u00e8 costretto a rinunciare al piano dopo il rifiuto deciso della ragazza. Una volta raggiunto di nuovo il drugstore, Max scopre che l'astronave non c'\u00e8 pi\u00f9 e che al suo posto resta solo un cumulo di polvere tossica. Il padre di Max, che l'ha seguito, vuole sapere la verit\u00e0 e capire l'origine del comportamento del figlio; Max non rivela nulla e gli intima solo di non toccare la polvere sparsa sul pavimento. In realt\u00e0 \u00e8 proprio la polvere tossica il mezzo che salver\u00e0 Liz: il padre di Max, infatti, la usa come ricatto verso un agente dell'FBI particolarmente interessato al caso, visto che il negozio si trovava su suolo federale, e che non voleva che una simile scoperta venisse pubblicata sui giornali. Nonostante il padre di Max si sia mostrato comprensivo, la vicenda della rapina lo ha turbato al punto da mettere Max in condizioni di rivelargli la verit\u00e0 oppure di andarsene di casa; questi non pu\u00f2 fare a meno di trasferirsi. Anche per Liz la prigione non \u00e8 priva di conseguenze: i genitori le proibiscono di vedere Max.\nAltri interpreti: John Doe (Jeff Parker), Jo Anderson (Nancy Parker), Garrett M. Brown (Phillip Evans), Mary Ellen Trainor (Diane Evans) Michael Chieffo (Prof. Seligman), Phil Reeves (Giudice Davi) Jeanetta Arnette (Dolores Browning), John Bison (McGregor), Randy Thompson (Tytell), Dayton Callie (Joey Ferrini), Yorgo Constantine (Ag. Burns), Michael Earl Reid (Harlan), Glenn Brown (Guardia di sicurezza), Joshua Drenner (Agente)\nNuove responsabilit\u00e0.\nTrama.\nPer far fronte alle spese, Michael \u00e8 costretto a cercare un secondo lavoro venendo assunto come addetto alla sorveglianza in un'impresa farmaceutica. Nonostante il turno di notte sia particolarmente pesante, Michael riesce a divertirsi insieme ai suoi colleghi grazie alla proiezione di partite, ai giochi da tavolo e al cibo sottratto dai distributori automatici. Sfortunatamente, il capo del reparto si accorge della mancanza di alcune casse di Snapple dal magazzino dell'industria e, individuati rapidamente i colpevoli, decide di licenziarli tutti all'istante. Michael e i suoi nuovi amici si ritrovano cos\u00ec senza lavoro e, per alcuni di loro con una famiglia da mantenere, la situazione diventa difficile da sostenere. Sentendosi in colpa per il licenziamento dei suoi colleghi, Michael decide di provare a sistemare le cose rimettendo al loro posto tutte le casse di Snapple da lui stesso rubate. Proprio mentre cerca di nascondersi dietro una porta del magazzino per non farsi scoprire dalla vigilanza, Michael vede il suo ex datore di lavoro maneggiare un campione di una qualche sostanza chimica e passarlo segretamente a degli operai. Il ragazzo intuisce subito che Carl sta nascondendo qualcosa ed elabora insieme ai suoi ex colleghi un piano per smascherarlo e punirlo. Alla fine l'operazione sar\u00e0 un successo e Michael e gli altri ragazzi otterranno di nuovo il lavoro. Intanto, Kyle scopre la relazione tra Isabel e Jesse e promette di non rivelare il segreto a nessuno. Valenti, dopo aver perso il posto di sceriffo, decide di uscire finalmente dallo stato di depressione che lo avvolgeva e di dedicarsi alla sua passione: cantare canzoni folk in una band. La serata organizzata per promuovere il gruppo ha un grande successo e persino Kyle non pu\u00f2 che essere orgoglioso del padre. Max e Liz non possono pi\u00f9 vedersi liberamente a causa del divieto del padre lei e la situazione si aggrava ancora di pi\u00f9 quando questi li scopre mentre ritornano da una serata romantica: il suo disappunto arriva al punto da minacciare la ragazza di mandarla in un collegio femminile se non smetter\u00e0 di vedere Max.\nAltri interpreti: Jason Peck (Sceriffo Hanson), John Doe (Jeff Parker), Terry O'Quinn (Carl), Steven Roy (Steve), Michael Pe\u00f1a (Fly), Martin Starr (Monk Pyle), Earl C. Poitier (George), Kathy Byron (Barista), Joseph Williams (Cantante della band)\nDifficile scelta.\nTrama.\nLa relazione di Isabel e Jesse sembra andare molto bene ma la ragazza \u00e8 spaventata all'idea di prendere un impegno serio con qualcuno che non conosca la sua vera identit\u00e0. La sua ansia peggiora quando, dopo essere entrata in uno dei sogni dei Jesse, Isabel capisce che il suo fidanzato sta per chiederle di sposarlo. Tutte le paure legate al suo passato riaffiorano, portando alla luce anche il fantasma di Alex che, insediatosi nella coscienza di Isabel, sembra spingerla lontano da Jesse. Il senso di colpa per la morte di Alex e il ricordo della fine di Grant Sorenson bastano a far s\u00ec che Isabel prenda la decisione di lasciare Jesse e di ritornare alla vita di prima. Verso questa scelta la spingono anche Michael e Max che, sebbene interessati alla felicit\u00e0 di Isabel, la dissuadono vivamente dal coinvolgere un altro umano nelle loro complicate faccende aliene. Intanto, Michael sembra totalmente frastornato e fuori fase a causa del lavoro notturno per cui Maria inizia a stancarsi di non aver mai tempo per stare insieme a lui. I due decidono di ritagliarsi una serata romantica, ma Michael, ricordatosi di un impegno precedente con i suoi nuovi amici, si divide tra la poco elegante cena in un fast food con Maria e la partita a bowling con gli altri. Quando Maria si insospettisce e finisce per scoprire la verit\u00e0, sebbene dispiaciuta per l'esito della cena, capisce che Michael si trova bene ed \u00e8 felice con i suoi amici e si mostra contenta per lui. Troppo coinvolta dalla storia con Jesse, Isabel decide di parlargli e di continuare la loro storia. Mentre sono a cena fuori, Jesse, un po' diversamente da come la ragazza lo aveva immaginato, le chiede di sposarlo e, dopo un primo e sofferto rifiuto e incoraggiata da Alex, Isabel accetta. Max e Liz continuano a vedersi di nascosto e la madre della ragazza le rivela un lato di suo padre che lei non conosceva: prima di essere fidanzato con la madre di Liz, Jeff Parker amava follemente un'altra ragazza che, purtroppo, aveva perso la vita in un incidente stradale mentre alla guida dell'auto si trovava lo stesso Jeff. L'uomo non \u00e8 mai riuscito a superare completamente il dolore per la perdita della persona alla quale teneva di pi\u00f9 al mondo e vede ripetersi lo stesso dramma con la figlia, che non riconosce pi\u00f9 e di cui teme l'allontanamento. Nonostante tra i due le cose non possano risolversi in un istante, Liz cerca di comprendere le ragioni del padre e i due tornano a parlarsi di nuovo.\nAltri interpreti: Colin Hanks (Alex Whitman), Martin Starr (Monk Pyle), Steven Roy (Steve), Michael Pe\u00f1a (Fly), Earl C. Poitier (George), Ivonne Coll (Sig.ra Ramirez), Michael Chieffo (Prof. Seligman, insegnante di biologia), John Doe (Jeff Parker), Jo Anderson (Nancy Parker), Garrett M. Brown (Phillip Evans), Mary Ellen Trainor (Diane Evans)\nAlla ricerca del mutaforma.\nTrama.\nL'uomo che nello Utah aveva minacciato Michael di lasciar perdere la ricerca del diamante e, quindi, dell'astronave, viene fulminato mentre si trovava nella sua auto. La sua fidanzata, che ha assistito alla scena, racconta ai poliziotti di aver visto uno sconosciuto che, subito dopo la morte dell'uomo, si era allontanato dall'auto. La polizia inizia ad indagare e nel cruscotto della macchina dell'uomo viene ritrovato il numero di targa di una macchina del Nuovo Messico che si scopre essere quella di Max. Poich\u00e9 la polizia crede che non si sia trattato di omicidio, il vice sceriffo di Roswell non pu\u00f2 arrestare Max e il caso viene archiviato come incidente. Collegando il deceduto all'alieno mutaforma, Max va a Los Angeles per cercare informazioni e si reca al funerale dell'uomo. Liz e Kyle, intanto, scoprono che il nonno di quest'ultimo era stato dichiarato pazzo dopo la morte di un'attrice, scomparsa a causa di una fulminazione avvenuta durante le riprese di un film sugli extraterrestri: l'allora sceriffo aveva infatti indagato a fondo sulla questione e credeva di aver scoperto un intrigo alieno che doveva aver causato la morte della donna. Dai rapporti stesi all'epoca dell'incidente, Liz e Kyle riescono ad arrivare a quello che a lungo era stato considerato come il maggior sospettato, l'uomo dei ciak. Dopo aver appreso questa importante notizia, Max si mette alla ricerca dell'uomo, e, per non destare sospetti, si finge un attore in erba interessato ad ottenere un posto nella serie di Star Trek. In questo modo, il ragazzo riesce a penetrare negli studi della Paramount Pictures e ad accedere al magazzino contenente i nastri di tutte le riprese e i nomi degli addetti ai lavori ai tempi del film girato a Roswell. Mentre visiona i nastri, Max si trova alle spalle il mutaforma, ossia un noto produttore hollywoodiano dagli enormi poteri, che getta a terra il ragazzo e d\u00e0 fuoco a tutti i nastri presenti, causando un vero e proprio incendio. A Roswell, intanto, Isabel prende coraggio e rivela ai genitori, ancora angosciati per l'allontanamento di Max, la sua storia con Jesse e i progetti di matrimonio. La coppia non sa come reagire e resta senza parole. Grazie alle attenzioni di Liz e Kyle, Jim Valenti riesce finalmente a riconciliarsi con suo padre e prende l'impegno di andarlo a trovare ogni giorno alla casa di riposo.\nAltri interpreti: Garrett M. Brown (Phillip Evans), Mary Ellen Trainor (Diane Evans) Jonathan Frakes (Se stesso), John Billingsley (Se stesso), Joe Pantoliano (Kal Langley), Stephen Tobolowsky (Julius Walters), Stanley Anderson (James Valenti Sr.), Dayton Callie (Joey Ferrini), Adilah Barnes (Insegnante di giornalismo), Eve Brent (Bess Covendall), Aimee Nicole (Attrice), Barry Wiggins (Ag. Brown), Rocky McMurray (Detective Kerr), Richard Eck (Detective Erlick), Rocky McMurray (Detective Kerr), Bitty Schram (Bunny)\nIl sacrificio.\nTrama.\nKal, il produttore cinematografico mutaforma, non riesce ad uccidere Max ed \u00e8 costretto ad ascoltare il ragazzo. Ben presto appare chiaro che, nonostante le apparenti minacce, il mutaforma non possa realmente uccidere Max poich\u00e9 questo sarebbe contrario al suo ruolo di protettore degli alieni. C'\u00e8 di pi\u00f9: nel suo codice genetico \u00e8 iscritto che lui debba prestare ascolto agli ordini di Max e obbedirgli incondizionatamente. Il ragazzo non pu\u00f2 che sfruttare questo immenso potere e obbliga l'uomo a farsi rivelare la posizione dell'astronave e le procedure necessarie per farla partire. Venendo meno a quella che \u00e8 la sua natura generosa, Max rifiuta al mutaforma il permesso di poter restare sulla Terra e di proseguire in quello che sembra il suo unico scopo, integrarsi con gli umani e diventare a pieno uno di loro. Purtroppo il sacrificio di Kal \u00e8 vano in quanto l'astronave risulta essere troppo danneggiata per poter partire. L'uomo \u00e8 risentito, si trascina a fatica in piedi dopo lo sforzo di aver mutato forma per permettere all'astronave di mettersi in moto e rimprovera a Max il suo comportamento dispotico e da ingrato, dovuto alla crescente affermazione della sua parte aliena. Max, scoraggiato, torna a Roswell e si reca immediatamente da Liz, la quale temeva un possibile allontanamento da parte del ragazzo a causa dei recenti avvenimenti. Intanto, Isabel \u00e8 costretta a difendere la sua relazione con Jess davanti all'intera famiglia che, preoccupata per la differenza d'et\u00e0 e per la precipitosit\u00e0 degli eventi, sembra non supportare il progetto del matrimonio. La ragazza \u00e8 comunque convinta del suo amore e decide di anticipare le nozze. Questa decisione, tuttavia, le costa la partecipazione dei genitori alla cerimonia.\nAltri interpreti: Mary Ellen Trainor (Diane Evans), Joe Pantoliano (Kal Langley)\nIl matrimonio.\nTrama.\nL'episodio \u00e8 incentrato sul matrimonio di Isabel e sui suoi preparativi. Organizzare in maniera veloce una cerimonia nuziale risulta essere un compito molto difficile per la ragazza ma non il problema principale: oltre ai dubbi e alle incertezze legate all'unione con un uomo che ignora parte della sua vera identit\u00e0, Isabel deve confrontarsi con il suo passato e, in particolare, con Kivar, l'amante di Vilandra per cui la donna aveva tradito l'intera famiglia. Dapprima l'uomo si manifesta solo nei sogni di Isabel, causandole grande piacere e turbamento ma, proprio durante il ricevimento di nozze, Kivar assume forme reali e invita la novella sposa a ballare. Nonostante Isabel ami Jesse, tra la ragazza e il suo ex amante sembra esserci un legame che il tempo pare non avere intaccato e che potrebbe causare gravissimi pericoli per Max e gli altri. Sebbene la situazione sia rischiosa, la ragazza non rivela a nessuno la presenza del nemico, eccetto che a Kyle, il quale, per\u00f2, non sa bene come comportarsi.\nLuna di miele.\nTrama.\nDopo che Isabel parte per la luna di miele con Jesse, Kyle, preoccupato per lei, rivela a Max, Michael e agli altri che Kivar era presente al matrimonio della ragazza. I due alieni, certi che il tiranno cercher\u00e0 di contattare Isabel per farla tornare con lui, decidono di seguirla. Il signor Evans si reca al Crushdown per parlare con il padre di Liz, senza accorgersi di esser visto da Maria, che subito avvisa gli altri. Quello stesso pomeriggio va a trovare Valenti per avere informazioni su Tess, suscitando la preoccupazione di Kyle, Liz e Maria. Intanto Jesse fa amicizia con Kivar senza sospettare chi realmente sia e Isabel si sente attratta dal suo ex amante. Una sera Max e Michael vedono Isabel e Kivar baciarsi, parlano con la ragazza e insieme decidono di tendere una trappola al loro avversario. Purtroppo Vilandra, ancora presente nel corpo di Isabel, prende il sopravvento sulla ragazza e tradisce di nuovo i suoi familiari. Mentre Kivar e Vilandra stanno scappando insieme, Jesse attacca Kivar di sorpresa e cerca di far tornare in s\u00e9 Isabel, che invece lo colpisce alla testa con un bastone. Quando i due si trovano proprio a ridosso del punto da cui possono teletrasprtarsi a casa, Vilandra spinge al suo interno Kivar e, ritornando Isabel, gli intima di non farsi pi\u00f9 vedere. Lo spirito dell'alieno torna su Antar e l'umano si risveglia totalmente incosciente e Michael lo riaccompagna a casa mentre Isabel racconta a Max che \u00e8 stato l'amore di Jesse a farla tornare in s\u00e9. Liz, indagando nello studio legale del signor Evans, trova un tabellone con tutti gli spostamenti e le notizie che aveva raccolto su Max. A grandi lettere in cima al tabellone \u00e8 scritto: Cosa nasconde Max?\nAltri interpreti: Spence Decker (Kivar), Garrett M. Brown (Phillip Evans), Mary Ellen Trainor (Diane Evans), John Doe (Jeff Parker)\nUn tuffo nel passato.\nTrama.\nMentre il Signor Evans continua ad indagare sul figlio e sulla misteriosa scomparsa della Jeep, a Roswell arriva Billy, un vecchio amico di Maria conosciuto ad un campo estivo. Tra i due non vi \u00e8 stato che un bacio molti anni prima, e Michael non sembra preoccupato per il fatto che il ragazzo star\u00e0 a casa di Maria per il week-end, mentre la signora De Luca \u00e8 fuori citt\u00e0. Le cose iniziano a precipitare quando Billy cerca in tutti i modi a Maria, quanto le piacesse cantare e scrivere canzoni, e quanto fosse brava a farlo. La ragazza si ritrova a doversi confrontare con un passato ormai dimenticato in cui tutto sembrava pi\u00f9 facile e in cui c'era ancora spazio per i sogni e le ambizioni. Ora, invece, la sua vita sembra ruotare esclusivamente intorno alle vicende degli alieni e nessuno sembra prestare attenzione alla sua dote musicale. Michael inizia a rendersi conto che tra la sua ragazza e Billy vi \u00e8 un legame molto forte e la gelosia finisce per scatenare i suoi poteri e renderli senza controllo. Per tentare di eliminare la causa dei suoi problemi, Michael chiede a Maria di far andare via Billy da casa sua e la ragazza, sebbene contrariata, accetta. Quando Billy se ne va, pronto ad iniziare la carriera di musicista e a realizzare il suo sogno, Maria si rende conto di dover cambiare l'assetto della sua vita. \u00c8 esattamente per questo motivo che Maria, pur amandolo moltissimo, decide di lasciare Michael e di provare a concentrarsi sulle sue passioni. Intanto, Max convince Isabel a mentire sulla vicenda della Jeep e a non rivelare ai loro genitori che Max aveva gettato di proposito la Jeep nel burrone quando pensava di partire per Antar. Sul momento l'intera famiglia sembra credere a questa versione dei fatti ma, alla fine dell'episodio, il Signor Evans si avvicina alla lavagna dove sono segnati i progressi dell'indagine su Max e aggiunge la foto di Isabel alla lista dei cospiratori.\nAltri interpreti: Clayne Crawford (Billy Darden), Garrett M. Brown (Phillip Evans), Mary Ellen Trainor (Diane Evans)\nIl risveglio di Samuel.\nTrama.\nPer le feste di Natale Isabel si prepara ad organizzare tutto in maniera perfetta: Michael, Maria e Liz vengono ingaggiati rispettivamente come Babbo Natale e i due aiutanti folletti, mentre la ragazza si dedica alle attivit\u00e0 di volontariato e alla creazione di un Villaggio Natalizio nel cuore della citt\u00e0. Max, invece, cerca di stabilire un rapporto con Samuel, un bambino autistico che si \u00e8 rivolto al ragazzo chiamandolo 'pap\u00e0' e che sembra avere un'attrazione speciale per lui. Stando al modo in cui il bambino sembra a suo agio insieme a lui, Max inizia a credere che Samuel possa essere suo figlio o, almeno, che questi stia cercando di mettersi in contatto con lui tramite il bambino. Le sue ipotesi sembrano essere confermate quando, durante una seduta con la psicologa che da anni segue l'intera famiglia, Samuel regala a Max un disegno di un'astronave. Purtroppo, quando il ragazzo cerca di stabilire una connessione con il bambino, questi si scosta bruscamente infastidito dal contatto fisico e, correndo via, inciampa e si ferisce alla testa. Max \u00e8 desolato e in preda ai sensi di colpa e decide di confidarsi con Liz, a cui fa vedere il disegno dell'astronave. La ragazza intuisce subito che quello ritratto sul foglio non \u00e8 il frutto di una fantasia o di una visione ma semplicemente una copia dell'astronave dipinta sulle pareti del Crashdown, dove Max ha visto Samuel per la prima volta. Il ragazzo \u00e8 costretto ad arrendersi e ad accettare che il piccolo non sia suo figlio. Nonostante questo, visto l'affetto che ormai prova per lui, Max decide di provare a guarirlo: i suoi sforzi non possono, per\u00f2, portare a niente, poich\u00e9 il bambino non \u00e8 malato o ferito, ma semplicemente diverso dagli altri suoi coetanei. Per tentare di dare comunque un po' di gioia alla famiglia, Max prega Isabel di far entrare i genitori di Samuel nei sogni del figlio: questo processo riesce perfettamente e l'intera famiglia riesce a trascorrere un Natale sereno. Intanto, mentre lavorano fianco a fianco, Maria e Michael si rendono conto di quanto la lontananza sia dura e finiscono per baciarsi e trascorrere la vigilia a chiacchierare sul portico della casa della ragazza. sebbene Michael voglia tornare insieme a lei, Maria \u00e8 piuttosto determinata a stare da sola per cercare di capire cosa fare della sua vita. Anche Valenti si trova nel bel mezzo di una crisi e, forse per dimostrare di non essere tanto vecchio, inizia ad uscire con una ragazza molto pi\u00f9 giovane di lui che ha da poco lasciato il liceo. A causa della differenza di et\u00e0, per\u00f2, la storia non pu\u00f2 durare e, con grande sollievo di Kyle, i due uomini passano il Natale da soli.\nAltri interpreti: Gavin Fink (Samuel Turner), Sean O'Bryan (Warren Turner), Colleen Flynn (Rebecca Turner), Navi Rawat (Shelby Prine), Yvonne Farrow (Dott.ssa Lynette Ramey).\nCapodanno a Roswell.\nTrama.\nPer festeggiare il Capodanno Maria decide di mettersi alla ricerca della misteriosa festa Enigma a cui si pu\u00f2 accedere solo dopo essere riusciti a decifrare tutti gli indizi seminati per la citt\u00e0. A lei si aggrega Max che, spinto da Liz a non restare a casa da solo, decide di provare a lasciarsi andare un po', e Michael, che cerca una scusa per stare vicino alla sua ex ragazza. Purtroppo quest'ultima idea non si rivela particolarmente brillante e Michael si trova in difficolt\u00e0 all'idea di dover vedere Maria parlare o civettare con altri ragazzi. Per dimenticare le sue sofferenze, il ragazzo si ubriaca e finisce per ritrovarsi in un serio stato confusionale che lo costringe a letto. Liz, rimasta ad aiutare il padre al Crashdown, promette di prendersi cura di lui, in modo che Max e Maria possano andare alla ricerca di Enigma. Isabel, invece, costretta a restare da sola a causa di un imprevisto che ha bloccato Jesse a Huston, decide di cercare Kyle e di aiutarlo a trovarsi una ragazza. Nonostante quest'ultimo riesca a fare colpo su una giovane studentessa, il piano di Isabel funziona solo in parte, in quanto Kyle si rende conto di provare qualcosa per la novella sposa. Vista la situazione, il ragazzo sa di non poterle rivelare nulla e di non poter permettere a se stesso di coltivare questo tipo di sentimenti, per cui decide di tacere per sempre.\nAltri interpreti: John Doe (Jeff Parker), Eve Brent (Jane Covendall)\nLa verit\u00e0 nascosta.\nTrama.\nDopo aver visto un episodio di Vita da strega, Isabel inizia a fantasticare su come sarebbe la loro vita se fosse simile a quella del popolare telefilm, dove i suoi poteri alieni fanno parte del normale tran-tran quotidiano e il marito Jesse \u00e8 a conoscenza di tutto. Questo episodio di Roswell \u00e8, perci\u00f2, intervallato da momenti comici ispirati al popolare telefilm in cui tutti gli attori si comportano e sono vestiti in maniera molto diversa da ci\u00f2 che normalmente siamo abituati a vedere. Sul piano della vita reale, la tranquillit\u00e0 dell'intero gruppo \u00e8 minacciata dall'arrivo di Eric, un giovane reporter e vecchio amico di Jesse che, involontariamente, assiste alla manifestazione dei poteri di Michael e che decide di indagare sui tre alieni. La vicenda sembra diventare piuttosto grave e l'articolo di Eric inizia a prendere vita, causando grave preoccupazione in Isabel. Alla fine le cose si aggiustano anche grazie a Jesse che, inconsapevolmente, riesce ad evitare una catastrofe cacciando di casa l'amico, colpevole di aver rubato il fascicolo riguardante Michael dallo studio legale del padre di Isabel.\nAltri interpreti: John Doe (Jeff Parker), Garrett M. Brown (Phillip Evans), Kristoffer Polaha (Eric Hughes)\nCambiamenti.\nTrama.\nLiz \u00e8 in ansia per il colloquio d'ammissione ad Harvard che dovr\u00e0 sostenere di l\u00ec a pochi giorni ma la sua salute sembra ostacolarla: la ragazza, infatti, quasi non si tiene in piedi e ha allucinazioni e giramenti di testa. Le analisi, tuttavia, non rivelano nulla di anormale e Liz comincia a sospettare che la causa dei suoi malesseri sia di natura aliena. L'ipotesi trova pienamente conferma quando, toccando uno stereo, la sua mano inizia ad emettere strani bagliori e a produrre scintille. Inizialmente la ragazza si confida solo con Kyle, come lei guarito dall'alieno, ma, in seguito ad una manifestazione ancora pi\u00f9 potente di questi strani fenomeni a cui assiste anche Max, Liz \u00e8 costretta a rivelare al ragazzo delle sue visioni. La preoccupazione principale dei ragazzi \u00e8 che Liz possa morire e che ci\u00f2 che sta avvenendo al suo corpo sia solo il preludio di qualcosa di pi\u00f9 grave. Il fatto ancora pi\u00f9 allarmante \u00e8 che la vicinanza di Max sembra scatenare ancora di pi\u00f9 questi effetti. Dopo aver provato ad utilizzare senza successo le pietre curative, Max si sente urlare da una Liz quasi fuori di s\u00e9 che il fatto che lui sia stato con Tess l'ha profondamente sconvolta e che ogni accenno al bambino che il ragazzo ha avuto da lei non fa altro che riaprire una ferita mai completamente guarita. Com'era prevedibile, anche il colloquio di ammissione non va per il verso giusto e si rivela un totale fallimento. Delusa e sconvolta, Liz decide di rompere con Max e di partire per il collegio femminile in Vermont per il quale il padre aveva fatto domanda parecchio tempo prima. Nel frattempo, Maria ottiene un contratto come solista in una casa discografica e non si accorge dei problemi di Liz. Presa dall'euforia per il contratto, la ragazza si reca da Michael per festeggiare e i due finiscono per fare l'amore. Michael \u00e8 felice e spera che questo possa segnare un riavvicinamento, ma Maria non \u00e8 della stessa opinione e continua a volersi inserire nel mondo dello spettacolo. Le sue aspettative, per\u00f2, vanno incontro ad una delusione quando il nuovo produttore decide di trasformare il singolo in un pezzo dance: Maria non sembra disposta ad accettare compromessi e la sua carriera sembra subire una battuta d'arresto.\nAltri interpreti: John Doe (Jeff Parker), Meredith Scott Lynn (Dominique D'Archer), Hal Ozsan (Adam Chase)\nPanacea.\nTrama.\nDurante il turno di notte, Michael e il suo collega Monk notano un'attivit\u00e0 sospetta in uno dei settori dell'industria farmaceutica per cui lavorano, per cui si recano sul posto per controllare. Michael trova i segni di un'effrazione, ma non riesce a capire chi possa essere il colpevole, a causa dell'improvviso black out : tutto ci\u00f2 che percepisce sono degli spari in lontananza. Purtroppo ad essere stato colpito \u00e8 proprio Monk, rimasto indietro per chiamare la polizia. Michael \u00e8 molto scosso per l'accaduto, per cui decide di andare fino in fondo alla questione, coinvolgendo Valenti in un'investigazione sotto copertura. L'ex sceriffo, infatti, dovr\u00e0 fingersi un impiegato dell'industria farmaceutica per aiutare Michael a scoprire l'identit\u00e0 del colpevole. L'indagine conduce i due in un laboratorio segreto in cui, tra i vari campioni farmaceutici, si trovano tutti gli oggetti legati ai tre alieni e alle loro prodigiose guarigioni. Oltre a questi, Michael scova una fialetta contenente un campione del suo stesso sangue e decide di prendere tutto il materiale e di portarlo al sicuro. Mentre il ragazzo raccoglie tutti gli oggetti legati agli alieni e si avvia furtivamente verso l'uscita, Valenti \u00e8 fermato e catturato da un gruppo di scienziati capeggiati da una donna. Accortosi della sparizione dell'amico, Michael coinvolge Max e Isabel in un piano per liberarlo e distruggere l'intero laboratorio. La notte successiva, i tre si preparano per penetrare all'interno dell'edificio della MetaChem e il loro piano sembra funzionare: Max riesce a trovare Valenti e a liberarlo e scappano lungo il corridoio. Michael e Isabel sono appostati e pronti a ricevere Valenti ma qualcosa va storto: Jim viene ferito e Max \u00e8 costretto a fermarsi e a guarirlo. I loro inseguitori li raggiungono e li conducono a forza dalla donna, che si dichiara felice di aver finalmente trovato il guaritore. Il suo obiettivo \u00e8, infatti, quello di utilizzare i poteri di Max per salvare il suo anziano marito dalla morte e farlo ringiovanire. Max spiega di non poter fare una cosa simile e che i suoi poteri funzionano solo se qualcuno \u00e8 ferito e non quando le cellule invecchiano. La donna non \u00e8 disposta ad ascoltarlo e obbliga Max a imporre le sue mani sull'uomo. Quello che ne consegue \u00e8 qualcosa che nessuno dei presenti avrebbe potuto immaginare: mentre il corpo dell'uomo ringiovanisce, quello del ragazzo invecchia, si rattrappisce, si consuma, fino a diventare cenere. A poco servono gli sforzi di Valenti per salvarlo: Max \u00e8 morto. La notizia sconvolge tutti e, in particolare, Liz, arrivata nell'accademia femminile in Vermont e colta da un improvviso turbamento che le fa presagire la morte dell'amato. A consolarla c'\u00e8 Maria, appena tornata da New York dopo aver rinunciato ad incidere un disco che non l'avrebbe mai potuta rappresentare.\nAltri interpreti: Jason Peck (Sceriffo Hanson), Morgan Fairchild (Meris Wheeler), Jack Donner (Clayton Wheeler), Clayne Crawford (Billy Darden), Ashley Johnson (Eileen Burrows), Freda Foh Shen (Dean Hackett), Meredith Scott Lynn (Dominique D'Archer), Martin Starr (Monk Pyle)\nScambio d'identit\u00e0.\nTrama.\nMentre Valenti, Michael e Isabel stanno correndo fuori dall'edificio, quest'ultima viene ferita da un colpo di pistola e cade a terra priva di sensi. Jesse, arrivato alla sede della MetaChem per scoprire dove si stesse recando sua moglie, si trova davanti al suo corpo sanguinante e insiste per chiamare un dottore. Michael vorrebbe dissuaderlo dall'idea e, per farlo, \u00e8 costretto a rivelare all'uomo il suo segreto e la vera identit\u00e0 di Isabel. Ancora incredulo, Jesse decide di chiamare un suo vecchio amico, un medico a cui \u00e8 stata revocata la licenza e che potrebbe operare Isabel di nascosto. A questa situazione di crisi si oppone quella di piacevole sorpresa che accompagna Clayton, l'anziano uomo guarito da Max e che ora \u00e8 ringiovanito al punto da assumere le sembianze di un ragazzo: quelle dello stesso Max. L'unica fonte di disturbo per l'uomo sono i flash che continua ad avere sulla vita del ragazzo e, in particolare, su Liz. Queste immagini lo infastidiscono a tal punto che l'uomo decide di andare a cercare l'oggetto del desiderio del ragazzo che \u00e8 dentro il suo corpo. Intanto, Maria \u00e8 costretta a comunicare a Liz che la sua sensazione era esatta e che il suo fidanzato \u00e8 morto. La ragazza \u00e8 afflitta dal dolore e inizia a fare cose del tutto sconsiderate, come ubriacarsi, rompere i mobili o trattare male Maria. Quando decide di andare a fare una passeggiata nel parco, inciampa e scivola a terra. Quello che vede non appena si rialza \u00e8 Max, o meglio Clayton nel corpo del ragazzo. Liz non pu\u00f2 resistere e bacia l'uomo che le sta davanti fino a quando i suoi poteri non si manifestano attraverso una scarica di elettricit\u00e0 che fa allontanare Clayton. La moglie di questo, che ha assistito all'intera scena e che \u00e8 gelosa di Liz, convince il marito ad uccidere Liz e ogni altra donna che si frapponga al loro amore. Il suo piano, per\u00f2, le si ritorce contro immediatamente e la donna finisce uccisa dal suo stesso marito. Successivamente, Clayton si concentra su Maria e tenta di strangolarla, ma viene fermato da Liz, che lo attira nella soffitta e cerca di colpirlo. Il suo intento non \u00e8 quello di ucciderlo, in quanto il corpo di Clayton \u00e8 pur sempre quello dell'uomo che ama, ma Max, in breve momento in cui prende il sopravvento su Clayton, le ordina di ferire l'uomo che le \u00e8 davanti e di mettersi in salvo. La ragazza cerca di sferrare un colpo mortale ma Clayton l'afferra e la trascina gi\u00f9 con s\u00e9 fuori dalla finestra. I due sono sul punto di morire schiantati, ma Max, riprendendo di nuovo il controllo, crea una barriera mettendo al sicuro Liz e lascia che il corpo di Clayton cada sul terreno. Quando Liz si risveglia, scopre che il corpo di Max giace senza vita. Quasi per disperazione, si china a baciarlo per un'ultima volta per dirgli addio. Improvvisamente, il ragazzo sembra tornare in vita, questa volta con la sua vera identit\u00e0. Ritrovato l'uomo che ama, Liz decide che \u00e8 giunto il momento di tornare a casa. Anche Isabel, dopo un lungo intervento, sembra essersi ristabilita e la sua unica preoccupazione resta quella di capire cosa ne sar\u00e0 del suo matrimonio con Jesse.\nAltri interpreti: Morgan Fairchild (Meris Wheeler), Jack Donner (Clayton Wheeler), Paul Fitzgerald (Paul), Ashley Johnson (Eileen Burrows)\nLotta per il trono.\nTrama.\nDopo i recenti eventi, i ragazzi decidono di tornare alla normalit\u00e0 e di provare a distaccarsi dalle vicende aliene. Purtroppo il loro piano \u00e8 destinato a fallire: Jesse non riesce ad accettare la vera identit\u00e0 di sua moglie e si rivolge ad uno psichiatra per cercare aiuto; Michael trova sul suo petto il segno del Sigillo Reale di Antar, prima appartenente a Max; il Signor Evans continua ad indagare sui suoi due figli e sulle loro misteriose vite. Max e Michael tentano di convincere Jesse a non rivelare nulla di compromettente allo psichiatra e Michael arriva fino al punto di minacciare quest'ultimo e a rubargli il fascicolo sul marito di Isabel. Il suo gesto porta al coinvolgimento dell'FBI che, sotto le indicazioni dello psichiatra, decide di rapire Jesse e di sottoporlo ad un pesante interrogatorio, durante il quale al ragazzo vengono mostrate foto di presunti omicidi compiuti da mano aliena. Jesse si trova sotto pressione e si convince del fatto che sia necessario aiutare le indagini e punire i colpevoli. Intanto, Max e gli altri, sollecitati da Isabel, iniziano le ricerche di Jesse. Michael e Maria sono incaricati di aspettare l'eventuale arrivo di Jesse a casa sua ma, una volta saliti in macchina, Michael inizia a comportarsi in modo a strano e a dire frasi sconnesse che riguardano la morte di tutti gli esseri umani. Maria \u00e8 impaurita e fa appena in tempo a notare lo strano segno sul petto del ragazzo prima che questi la obblighi a scendere dalla macchina. Una volta ricongiuntasi con Max e Liz, Maria va in cerca di Michael e lo trova a casa di Isabel insieme a Jesse: l'alieno tiene il ragazzo appeso al muro e lo minaccia di morte. Quando Max riesce a far lasciare la presa a Michael, tra i due inizia una furiosa lotta che vede Max vincente e finalmente in possesso del sigillo reale che aveva fatto uscire Michael di senno. Isabel e Jesse, nel frattempo, sono fuggiti con l'intenzione di lasciare per sempre la citt\u00e0 e lasciarsi alle spalle le vicende aliene. Jesse, sentendosi tradito dall'agente dell'FBI che, a sua insaputa, aveva inserito una microspia nella sua borsa, decide di tornare da lui per chiedere spiegazioni ma si vede puntare in faccia una pistola. Costretto dalla situazione, l'uomo decide di sparare utilizzano la sua pistola e riesce ad uccidere l'aggressore. Per evitare di lasciare tracce e attirare sospetti, Isabel decide di incenerire il corpo dell'agente e di distruggere la sua macchina.\nAltri interpreti: John Doe (Jeff Parker), Garrett M. Brown (Phillip Evans), Harry Groener (Dott. Burton Weiss), Yorgo Constantine (Agente Burns)\nUno strano incidente.\nTrama.\nMentre Michael si trova nel deserto, assiste ad un'esplosione e all'impatto di quella che sembra una navicella spaziale. Quando si reca sul luogo dell'impatto non trova nulla che possa testimoniare la presenza di forme di vita aliene ma capisce, grazie alla presenza di un casco caduto in terra, che un uomo \u00e8 riuscito ad atterrare ancora vivo al suolo. Stando alle autorit\u00e0 locali, per\u00f2, il pilota non avrebbe raggiunto il suolo ma sarebbe morto a causa dell'impatto. Poco convinto dalla versione ufficiale, Michael decide di parlare con Connie, la figlia del pilota, e la convince a collaborare con lui per scoprire qualcosa in pi\u00f9 sull'intera vicenda. Il ragazzo riunisce il gruppo e convince Max a penetrare nella base militare in cui si presume sia nascosta la navicella e, attraverso un astuto stratagemma, i due riescono a infiltrarsi e a liberare il padre di Connie, nascosto e imprigionato dal Governo al fine di nascondere la verit\u00e0 sull'incidente. Ci\u00f2 che era realmente accaduto, infatti, \u00e8 che l'aereo era entrato in collisione con una navicella spaziale e che il pilota si era gettato dal velivolo per evitare di rimanere ucciso. Non potendo rivelare la verit\u00e0 sulla presenza di alieni, il Governo aveva cercato di cancellare le prove e aveva catturato e torturato il padre di Connie per non farlo parlare. Grazie a Michael e Max, la ragazza e suo padre possono riunirsi e iniziare un'altra vita lontano da Roswell. Per loro, tuttavia, niente sar\u00e0 facile e saranno costretti a vivere nascosti, nel timore di essere ricercati per diserzione. Intanto, Isabel deve sopportare i continui interrogatori della madre che, d'accordo con il marito, vuole scoprire a tutti i costi la verit\u00e0 sui suoi figli. Senza accorgersene, la ragazza viene ripresa da una telecamera nascosta mentre fa levitare e girare gli oggetti in una stanza.\nAltri interpreti: Mary Ellen Trainor (Diane Evans), Garrett M. Brown (Phillip Evans), John Doe (Jeff Parker), Woody Brown (Maggiore Carlson), Samantha Shelton (Cadetto Connie Griffin), Larry Poindexter (Col. Griffin)\nSeparazione.\nTrama.\nAlla base militare dell'aeronautica si continua ad indagare sulla navicella spaziale ritrovata pochi giorni prima. Quando finalmente gli addetti riescono ad aprire la porta della navicella, quello che trovano \u00e8 un bambino indifeso e dall'aspetto umano. Prima che gli scienziati possano compiere esperimenti, nel laboratorio si verifica una strage in cui tutti i presenti muoiono. Kyle e lo sceriffo Valenti, di ritorno a casa dopo aver fatto la spesa, trovano l'intero appartamento sottosopra e notano delle inspiegabili tracce di sangue sui mobili. La loro casa viene circondata e perquisita dagli agenti dell'aeronautica, alla ricerca del misterioso bambino e di sua madre, Tess. Nel frattempo i signori Evans radunano la famiglia e mostrano il filmato di Isabel che fa levitare degli oggetti. Mentre Max e Isabel cercano di tergiversare , dalla porta sul retro entra Tess ,ferita, con il figlio e lo consegna a Max prima di accasciarsi in terra stremata. Quando la ragazza si risveglia, spiega che \u00e8 riuscita ad arrivare su Antares, ma Kivar si \u00e8 subito messo contro di lei, inoltre il bambino \u00e8 stato rifiutato dal popolo come legittimo erede perch\u00e9 \u00e8 nato completamente umano cos\u00ec ha deciso di tornare sulla Terra. Max ha la tentazione di ucciderla per vendicarsi di tutto il male che lei ha compiuto, ma Tess afferma che, uccidendo lei, anche Zan, suo figlio, sarebbe morto. Max non le crede, ma non potendo rischiare, decide di portare in salvo la ragazza e il bambino a casa di Michael, dove spera di trovare un rifugio dai militari in cerca dell'aliena. La sistemazione a casa di Michael, per\u00f2, pu\u00f2 essere solo provvisoria: Max decide di provare a portare in salvo Tess facendole varcare il confine e portandola fuori da Roswell. Purtroppo il piano del ragazzo fallisce e l'unica possibilit\u00e0 di salvezza \u00e8 quella di rifugiarsi a casa di Isabel con la speranza che i militari abbandonino le ricerche. Intanto, anche la casa dei genitori di Max e Isabel viene sottoposta ad una perquisizione cos\u00ec la ragazza si vede costretta a raccontare loro tutta la verit\u00e0 per cercare protezione e non far scoprire la sua vera identit\u00e0 ai militari. Purtroppo per\u00f2, senza che nessuno se ne accorga, un soldato trova la cassetta con la testimonianza dei super poteri di Isabel e la trattiene come prova. Venuti a conoscenza del fallimento del piano di Max, Isabel e Jesse raggiungono il gruppo e tentano di trovare una soluzione per salvare Tess e il bambino. Tess confessa di aver mentito ancora per salvarsi: la sua vita non \u00e8 connessa a quella del figlio, per cui la soluzione sarebbe di consegnarsi ai militari perch\u00e9 smettano di cercare il figlio. I ragazzi mettono la questione ai voti : Michael , Isabel e Maria preferiscono che la ragazza si consegni e paghi cos\u00ec anche tutti i suoi crimini, Max, Kyle e Jim sono contrari. Il voto decisivo spetta a Liz che, anche se odia la ragazza, \u00e8 contraria: non vuole diventare un'assassina come Tess. La notte stessa Tess, colpita dal gesto di Liz che non ha votato per la sua morte, decide di chiedere alla ragazza di aiutarla. Il suo piano \u00e8 semplice: penetrare all'interno della base militare e farla esplodere sacrificando se stessa per salvare la vita del figlio. Liz accetta di aiutarla e insieme le due ragazze si recano nel deserto e portano a compimento il progetto di Tess. Una settimana dopo, Max parla con il padre e decide di dare suo figlio in adozione per non rischiare che il bambino si trovi coinvolto in operazioni rischiose.\nAltri interpreti: Garrett M. Brown (Phillip Evans), Mary Ellen Trainor (Diane Evans), Emilie de Ravin (Tess Harding), Woody Brown (Maggiore Carlson)\nRoswell ultimo atto.\nTrama.\nIl giorno del diploma si avvicina. I poteri di Liz sembrano evolversi ulteriormente e la ragazza inizia ad avere delle premonizioni sul futuro delle persone con cui entra in un contatto fisico. La prima a sperimentare il potere benefico di questi poteri \u00e8 una donna che viene salvata da una rapina a mano armata dalla stessa Liz e da Max, accorso in suo aiuto. Tuttavia, i nuovi poteri fanno presagire alla ragazza anche qualcosa di drammatico: toccando Max, Liz ha la visione di lei e dei tre alieni caduti sul pavimento e con il volto coperto di sangue. Dopo qualche giorno, la visione diventa pi\u00f9 chiara e la ragazza percepisce la presenza di un'altra persona estranea al gruppo e non direttamente coinvolta nell'omicidio: si tratta di Brice McCayn, uno scrittore di fantascienza che dovr\u00e0 tenere un convegno a Roswell di l\u00ec a dodici giorni. Tutti i ragazzi sono allarmati dalla scoperta e iniziano a pensare ad un piano per mettersi in salvo. L'unica soluzione valida sembra essere quella proposta da Michael: ognuno dovr\u00e0 lasciare Roswell separatamente e senza mantenere i contatti con gli altri. Questo dovrebbe evitare che gli agenti che indagano sugli alieni possano trovarli. Poich\u00e9 le persone uccise nella visione di Liz sono solo quattro, non c'\u00e8 motivo perch\u00e9 gli altri debbano lasciare la citt\u00e0. Chiaramente il progetto di una separazione dopo tutte le vicende trascorse e le avventure passate insieme spaventa Maria, che accusa Liz di volerla lasciare da sola esclusivamente per seguire Max. Michael, che non dovr\u00e0 ricevere il diploma, decide di allontanarsi subito da Roswell e di partire da solo in sella alla sua inseparabile moto. Prima di lasciare per sempre le persone che gli sono care, il ragazzo decide di salutare Maria e di spiegarle quanto lei sia stata speciale e importante e come avesse capito fin dall'inizio che lei sarebbe stata la ragazza giusta per lui. Tra lo sgomento e l'emozione di Maria, il ragazzo se ne va affermando che continuer\u00e0 ad amarla per sempre. Anche per Jesse e Isabel \u00e8 tempo di decisioni importanti: al ragazzo \u00e8 stato offerto un lavoro ben pagato a Boston e Isabel lo sprona ad accettarlo e gli promette che lo seguir\u00e0 nella nuova citt\u00e0. Max propone a Liz di partire insieme e, dopo aver forgiato un anello da uno scarto di metallo, chiede alla ragazza di sposarlo. Lei accetta e i due si preparano a lasciare Roswell dopo la cerimonia. Quando il gran giorno arriva, i ragazzi si trovano davanti ad un imprevisto: a tenere un discorso in onore del diploma, sar\u00e0 lo stesso McCayn. Spaventato e turbato, Max cerca di prendere il controllo della situazione e, togliendo di mano il microfono allo scrittore, improvvisa un discorso che dovrebbe permettere a Liz e agli altri di uscire fuori senza farsi notare. Per disorientare i cecchini che tengono di mira lui e i suoi compagni, il ragazzo distrugge l'impianto elettrico e genera un blackout. Tutti riescono a mettersi al riparo ma Max \u00e8 ancora sotto tiro e sembra che nessuno possa aiutarlo. All'improvviso, una moto entra nella sala e si avvicina a Max: Michael, insospettito dal corteo militare visto sull'autostrada, \u00e8 tornato indietro e si offre come unica speranza di salvezza per l'amico. I due sfrecciano fuori, lasciando i cecchini nel caos e senza possibilit\u00e0 di raggiungerli in tempi brevi. A questo, l'unica soluzione \u00e8 fuggire velocemente da Roswell. Maria e Kyle decidono di seguire i loro amici e di lasciare la citt\u00e0. Jesse vorrebbe fare altrettanto ma Isabel glielo impedisce: secondo la ragazza non sarebbe giusto costringere suo marito a seguirla in una vita da fuggiaschi e piena di pericoli e a mettere a repentaglio la sua stessa esistenza. Tutto \u00e8 pronto per lasciare la citt\u00e0: con un furgoncino che li ospita e scortati dal nuovo vicesceriffo Valenti, i ragazzi lasciano per sempre il Nuovo Messico. Nonostante siano condannati ad una vita raminga, Liz e Max decidono di sposarsi e lo fanno con una cerimonia molto semplice in compagnia dei loro pi\u00f9 cari amici. Qualche tempo dopo il signor Parker ricever\u00e0 il diario di Liz, contenente tutta la verit\u00e0 sulla sua storia e quella degli alieni.\nAltri interpreti: Garrett M. Brown (Phillip Evans), Mary Ellen Trainor (Diane Evans), John Doe (Jeff Parker), Barry Livingston (Bryce McCain), Winnie Holzman (Madame Vivian)"}
{"id": "1471580", "revid": "124059944", "url": "https://it.wikipedia.org/wiki?curid=1471580", "title": "Fusa (feliformi)", "text": "Le fusa \u00e8 un termine che vuole significare un rumore particolare simile a quello prodotto dalla rotazione di un fuso. Le fusa sono un rumore, somigliante a un sordo brontolio (non continuo), emesso da molte specie di felini ed \u00e8 in modo particolare una parte integrante della comunicazione dei gatti.\nI gatti non sono i soli felini a fare le fusa, nonostante siano il genere di animale domestico per eccellenza in questo campo. Tra il 1834 e il 1835, Owen e Pocock distinsero i tipi di suono riconducibili a \"fusa feline\" da quelli dei cosiddetti \"gatti ruggenti\", come il ghepardo. Da qui sorsero dei primi studi sull'argomento, senza mai giungere a una vera comprensione del fenomeno.\nMeccanismo alla base delle fusa.\nRifacendosi alla \"definizione Peters\" (\u00abper fusa si intende la produzione di un suono continuo che deve alternare il flusso d'aria polmonare in entrata e in uscita di lunga durata\u00bb), soltanto i gatti e due specie di genetta producono \"fusa\". Animali affini, come la lince, il puma e il ghepardo, emettono suoni riconducibili alle fusa grazie alla loro rapidissima e ritmica contrazione del diaframma, della laringe o spesso di entrambi ma, a differenza dei grandi felini che emettono fusa solo in fase di espirazione, i gatti possono farle in maniera continua respirando a bocca chiusa.\nInfatti, nella comunicazione tra il gattino e la madre si osserva come gi\u00e0 dal secondo giorno di vita, non potendo miagolare, durante l'allattamento i gattini facciano le fusa a bocca chiusa per esprimere alla madre il loro benessere, e come questa risponda facendo le fusa per tranquillizzarli. Lo stesso comportamento \u00e8 osservabile quando la gatta si avvicina al nido o quando afferra alla collottola i gattini per spostarli.\nIl meccanismo che sta dietro la produzione di fusa da parte dei felini \u00e8 ancora ambiguo, nonostante siano varie le teorie avanzate al riguardo. Il motivo principale di queste incertezze deriva dal fatto che i gatti non hanno un organo unico, speciale, adibito alla produzione di tale suono, per cui ne \u00e8 tuttora sconosciuto l'esatto funzionamento.\nFra le ipotesi pi\u00f9 sostenute ne spicca una documentata da studi elettromiografici: i gatti produrrebbero il rumore che fa le fusa adoperando le corde vocali e animando i muscoli della laringe per dilatare alternativamente la cavit\u00e0 orale, per poi restringere con rapidit\u00e0 la glottide, causando delle piccole vibrazioni nell'aria a met\u00e0 fra il processo di inspirazione ed espirazione. Non sempre le fusa riscontrate con questi studi si sono dimostrate uguali, il che avvalora ulteriormente l'idea che ciascun felino le produca a modo suo, bench\u00e9 con meccanismi analoghi.\nI gatti domestici emettono dei suoni con una frequenza dalle 25 alle 150 vibrazioni in un solo secondo. Confrontando le fusa di un ghepardo (\"Acinonyyx jubatus\") e un gatto domestico (\"Felis catus\") \u00e8 stato rilevato che il primo emette fusa a una frequenza inferiore rispetto a quelle del gatto domestico pi\u00f9 piccolo ed esile, in grado di fare le fusa pi\u00f9 \"rumorosamente\" e pi\u00f9 a lungo.\nCiascun animale in grado di fare le fusa emette suoni leggermente differenti a seconda del loro stato di agitazione/rilassamento, stato di salute, et\u00e0 e rapporto eventuale con un essere umano.\nOrigine biologica e cause.\nSecondo uno studio pubblicato nel 2003 da \"Scientific American\", il poter fare le fusa ha offerto al gatto domestico un vantaggio selettivo nelle sue condizioni fisiche. L'osservazione del comportamento conduce all'ipotesi che le fusa non vengano fatte solo per esprimere piacere o rilassamento, ma siano pi\u00f9 generalmente stimolate dai contatti sociali. Si pu\u00f2 osservare come anche gatti molto spaventati o malati possono fare le fusa; alcuni addirittura quando sono vicini a morire.\nLo studio condotto ha dimostrato poi che la gamma di frequenze prodotte durante le fusa favorisce il miglioramento della densit\u00e0 minerale ossea e la guarigione in caso di infortuni, come fratture.\n\u00c8 probabile quindi che le fusa dei gatti li aiutino ad alleviare eventuali displasie o le condizioni osteoporotiche che in effetti sono pi\u00f9 comuni nei canidi. Infatti, l'addomesticamento e l'allevamento dei gatti si \u00e8 verificato in un periodo relativamente recente e per questo i felini non presentano alcune anomalie dei muscoli e delle ossa che si manifestano in altre specie domestiche pi\u00f9 fortemente selezionate.\nAnche se si \u00e8 tentati di affermare che i gatti facciano le fusa perch\u00e9 sono felici, \u00e8 pi\u00f9 plausibile che le fusa siano un mezzo di comunicazione e una fonte potenziale di auto-guarigione.\nNelle altre lingue e in letteratura.\nIn molte lingue, l'atto del fare le fusa \u00e8 indicato con un termine onomatopeico che ricorda il suono delle fusa stesse, in cui ricorre la ripetizione della consonante vibrante alveolare."}
{"id": "1471581", "revid": "287204", "url": "https://it.wikipedia.org/wiki?curid=1471581", "title": "Sergente maggiore (Svizzera)", "text": ""}
{"id": "1471582", "revid": "287204", "url": "https://it.wikipedia.org/wiki?curid=1471582", "title": "Sergente maggiore capo (Svizzera)", "text": ""}
{"id": "1471583", "revid": "474175", "url": "https://it.wikipedia.org/wiki?curid=1471583", "title": "San Fernando (Buenos Aires)", "text": "San Fernando \u00e8 una citt\u00e0 dell'Argentina, nella provincia di Buenos Aires, capitale del partido omonimo. \u00c8 uno dei principali centri dell'area nord della conurbazione della Grande Buenos Aires.\nGeografia.\nSan Fernando sorge sulla sponda destra del fiume Luj\u00e1n, nel margine sud del delta del Paran\u00e1. La citt\u00e0 \u00e8 situata 27 km a nord-ovest della capitale argentina Buenos Aires.\nStoria.\nL'attuale citt\u00e0 fu fondata nel 1806 mentre nove anni pi\u00f9 tardi fu istituita la parrocchia locale. Nel 1821 fu istituito il locale partido di San Fernando scorporando parte del territorio del limitrofo partido di Las Conchas. Il distretto, chiamato \"San Fernando de la Buena Vista\", fu intitolato al principe delle Asturie Ferdinando e al panorama che vi si godeva dalle rive del R\u00edo de la Plata.\nInfrastrutture e trasporti.\nStrade.\nLa principale via d'accesso a San Fernando \u00e8 la strada nazionale A003, un raccordo che unisce la citt\u00e0 alla rete autostradale dell'area metropolitana bonaerense.\nFerrovie.\nSan Fernando \u00e8 servita dalle stazioni ferroviarie di \"San Fernando\" e \"Carup\u00e1\" poste lungo la linea suburbana Mitre che unisce Buenos Aires con le localit\u00e0 della parte nord-occidentale dell'area metropolitana bonaerense. La citt\u00e0 \u00e8 servita anche dalla stazione di \"San Fernando R\" del Treno della Costa.\nPorti.\nSan Fernando dispone di un porto sul fiume Luj\u00e1n dal quale partono traghetti per Buenos Aires, Colonia del Sacramento, Montevideo e Punta del Este."}
{"id": "1471584", "revid": "1788047", "url": "https://it.wikipedia.org/wiki?curid=1471584", "title": "Planalto (Bahia)", "text": "Planalto \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1471586", "revid": "770813", "url": "https://it.wikipedia.org/wiki?curid=1471586", "title": "For\u00e7a A\u00e9rea Brasileira", "text": "La For\u00e7a A\u00e9rea Brasileira, spesso abbreviata in FAB, e conosciuta internazionalmente con la denominazione in lingua inglese \"Brazilian Air Force\", \u00e8 l'attuale aeronautica militare del Brasile e parte integrante delle forze armate brasiliane. La FAB fu creata quando i reparti aerei dell'esercito e della marina furono uniti in un'unica forza militare chiamata inizialmente \"Forze Aeree Nazionali\". Entrambi i reparti trasferirono i propri equipaggiamenti e il personale nella nuova unit\u00e0.\nLa FAB \u00e8 la pi\u00f9 grande forza aerea sudamericana, con circa 700 velivoli, e, dati dell'8 giugno 2005, 66\u00a0020 soldati in servizio attivo. Ad essi vanno aggiunti 7\u00a0500 civili impiegati in mansioni di manodopera.\nStoria.\nLa creazione.\nLa creazione della RAF nel 1918 e della Regia Aeronautica (l'aeronautica militare del Regno d'Italia) assieme all'Arm\u00e9e de l'air (l'aeronautica militare francese) durante gli anni venti iniziarono a spingere il Brasile verso l'unione delle proprie forze aeree in un'organizzazione simile.\nOltre che da questi eventi gli strateghi brasiliani furono influenzati dai concetti teorici espressi sull'utilizzo degli aerei come arma d'attacco per bombardamenti strategici di Giulio Douhet, Billy Mitchell e Hugh Montague Trenchard.\nIl primo a sostenere palesemente l'idea di creare una forza aerea integrata fu, nel 1928, un Maggiore dell'esercito chiamato Lysias Rodrigues che scrisse un articolo intitolato: \"Un urgente bisogno: il Ministero dell'Aria\" (\"Uma premente necessidade: o Minist\u00e9rio do Ar\"). Due anni dopo la missione militare francese, che lavorava per l'esercito, mosse il primo vero passo verso la creazione di una forza aerea nazionale. Il sostegno all'idea aument\u00f2 nel 1934 quando alcuni aviatori brasiliani tornarono dall'Italia e spiegarono i vantaggi dell'avere una forza aerea unificata. Anche la Guerra civile spagnola e i primi accenni della Seconda guerra mondiale alla fine degli anni trenta mostrarono la necessit\u00e0 di possedere una forza aerea indipendente e pronta a entrare in azione.\nUno dei principali sostenitori del piano per creare un'armata aerea indipendente fu il presidente Get\u00falio Vargas. Egli organizz\u00f2 un gruppo di studio all'inizio del 1940 e stabil\u00ec l'intera struttura del Ministero dell'Aeronautica (\"Minist\u00e9rio da Aeron\u00e1utica\") alla fine dello stesso anno. Questa nuova agenzia governativa fu responsabile di tutti gli aspetti dell'aviazione civile e militare, comprese infrastrutture, regole e organizzazione.\nFormalmente il Ministero dell'Aeronautica venne fondato il 20 gennaio 1941 e il suo braccio militare, chiamato inizialmente \"Forze Aeree Nazionali\" e cambiato poi in \"Forza Aerea Brasiliana\" (\"For\u00e7a A\u00e9rea Brasileira - FAB\"), il 22 maggio dello stesso anno. Il braccio aereo dell'esercito (\"Avia\u00e7\u00e3o Militar\") e quello della marina (\"Avia\u00e7\u00e3o Naval\") furono soppressi e tutto il personale, i velivoli, le basi e gli equipaggiamenti vennero trasferiti alla FAB.\nLa FAB in guerra.\nIl 18 dicembre 1943 fu istituito il 1\u00ba Gruppo da Caccia e a comandarlo fu chiamato il magg. Nero Moura. L\u2019addestramento del primo gruppo di piloti inizi\u00f2 il 3 gennaio 1944 negli Stati Uniti. Nel marzo, dopo una pratica individuale di 60 ore sui caccia \u201cCurtiss P-40\u201d, i primi piloti addestrati raggiunsero i 350 uomini mobilitati per la creazione del Gruppo nella base aerea di Agua Dulce, a Panama. Nel campo del paese centroamericano tutti i piloti iniziarono un duro addestramento, che fu poi completato nella base dell\u2019USAAF a Suffolk, presso New York. Alla fine i brasiliani furono dotati dei citati caccia-bombardieri \u201cRepublic P-47 Thunderbolt\u201d di fabbricazione statunitense.\nTerminato l\u2019addestramento il gruppo con aerei e materiali fu imbarcato il 19 settembre 1944 sul trasporto francese Colombie nel porto di New York. Il 9 ottobre la nave giunse a Livorno e il 1\u00ba Gruppo da Caccia brasiliano fu destinato al campo di aviazione di Tarquinia. In quei giorni la FAB fu inquadrata nel 350\u00ba reggimento aereo da combattimento (Fighter Regiment), della 62\u00aa aerobrigata da caccia Usa. A sua volta la 62\u00aa brigata faceva parte del XXII Comando Aereo Tattico di supporto alle azioni terrestri della 5\u00aa armata. Il 4 dicembre, in relazioni agli sviluppi del conflitto, l\u2019intero 350\u00ba reggimento fu spostato nella base di Pisa, a ridosso del fronte.\nEquipaggiata con aerei statunitensi, soprattutto P-47 Thunderbolt, venne utilizzata sul fronte italiano, guadagnandosi il rispetto per l'alto numero di sortite effettuate e per il duro lavoro dei piloti e del personale di supporto. Il loro lavoro fu riconosciuto con la \"Presidential Unit Citation\", medaglia data dagli Stati Uniti d'America alle unit\u00e0 che si erano distinte in guerra, conferitagli il 26 aprile 1986 (fu uno deiquattro reparti non statunitensi a ricevere questa decorazione). La FAB si rivel\u00f2 utilissima nello scenario della Linea Gotica; spesso svolse azioni congiunte con la For\u00e7a Expedicion\u00e1ria Brasileira . La Fab in Italia era composta da 48 piloti, 6 ufficiali del quartier generale, 8 morirono in combattimento per incidenti o per abbattimenti da parte della controaerea flak tedesca.\nDopo la seconda guerra mondiale.\nDopo la guerra la FAB venne equipaggiata con i jet inglesi Gloster Meteor. Questi aerei furono acquistati ai britannici per 15\u00a0000 tonnellate di cotone grezzo, dato che il Brasile non possedeva abbastanza risorse auree per l'acquisto. I jet rimasero operativi nella FAB fino agli anni settanta, quando furono rimpiazzati dai pi\u00f9 moderni F-80C e dai TF-33A, a loro volta sostituiti dai jet F5 e dai Mirage III.\nLa guerra fredda.\nDurante la guerra fredda il Brasile fu alleato con gli Stati Uniti d'America e la NATO. Fu questo che permise l'acquisto dei costosi F5 proprio dal governo statunitense.\nDurante questo periodo la FAB diresse e sponsorizz\u00f2 l'Embraer (\"Empresa Brasileira de Aeron\u00e1utica\") che \u00e8 ancora oggi uno dei leader dell'industria aeronautica. Lavorando con l'Aeritalia e con l'Aeronautica Militare Italiana progett\u00f2 e costru\u00ec i primi caccia-bombardieri AMX che costituiscono ancora oggi la spina dorsale della forza d'attacco della FAB. Il successivo aereo d'addestramento Tucano T-27 e l'aeromobile d'attacco leggero A-29 furono altri aerei dell'Embraer utilizzati dall'aeronautica brasiliana.\nIl presente.\nAll'inizio del 2000, grazie alla ritrovata stabilit\u00e0 economica, la \"FAB\" avvi\u00f2 un processo di rinnovo della flotta attraverso diversi programmi di acquisto. Il pi\u00f9 ambizioso \u00e8 l'acquisto di 36 nuovi aerei intercettori per rimpiazzare i vecchi Dassault Mirage III. Conosciuto come Progetto F-X il programma, nel 2005, \u00e8 stato ulteriormente posticipato. I principali contendenti erano il General Dynamics F-16, il Dassault Rafale, il SAAB 39 Gripen e il Sukhoi Su-35.\nIl 15 luglio 2005 \u00e8 stato tuttavia siglato un accordo col governo francese per trasferire 12 Mirage 2000s (dieci versioni C e due versioni B) usati finora dall'Arm\u00e9e de l'air. I primi due velivoli, chiamati in Brasile \"F-2000s\", sono arrivati alla base di An\u00e1polis il 4 settembre 2006.\nIl 4 novembre 2007 il Progetto FX ha subito un piccolo cambiamento. Ora noto come Project FX-2 e con un budget maggiore, i concorrenti per l'acquisizione sono stati l'Eurofighter Typhoon, il Sukhoi Su-35, il Saab Gripen, il Dassault Rafale ed il McDonnell Douglas F/A-18 Super Hornet, sebbene le informazioni dicano che sia stato richiesto anche il Lockheed Martin F-35 Lightning II, la Lockheed Martin ha presentato una variante del General Dynamics F-16 Fighting Falcon (designato F-16BR). Nel mese di ottobre 2008, la \"FAB\" ha pubblicato un elenco di tre velivoli: il SAAB Gripen NG, il Dassault Rafale e il F/A-18E/F Super Hornet. Nel febbraio 2009, le tre societ\u00e0 hanno fornito le loro offerte finali. Nel settembre 2009, a seguito di una visita a sorpresa del Presidente francese in Brasile, il Presidente brasiliano Luiz In\u00e1cio Lula da Silva e Nicolas Sarkozy fecero un nuovo accordo di cooperazione militare. Lula, in un'intervista a TV5 Monde, ha detto che il francese Rafale \u00e8 un passo avanti, dal momento che il trasferimento di tecnologia sarebbe efficace. Il 7 settembre 2009, il \"Dia da Independ\u00eancia\", \u00e8 stato annunciato che il Brasile avrebbe negoziato 36 Dassault Rafale. Ma il ministro della Difesa non ha confermato se questa \u00e8 la decisione finale.\nSono stati comunque completati anche altri programmi e, nel maggio 2007, tutti questi erano stati portati a termine:\nProgrammi in corso:\nOrdini nel 2008:\nStruttura di comando.\nLa Forza Aerea Brasiliana \u00e8 il braccio aerospaziale delle Forze armate brasiliane ed \u00e8 amministrata dal \"Comando dell'Aeronautica\" (\"Comando da Aeron\u00e1utica - COMAer\"). Il COMAer fu creato nel 1999 e rimpiazz\u00f2 il Ministero dell'Aeronautica. Adesso il COMAer \u00e8 una delle tre forze armate in seno al Ministero della Difesa (\"Minist\u00e9rio da Defesa\").\nIl COMAer \u00e8 guidato da un \"Comandante dell'Aeronautica\" (\"Comandante da Aeron\u00e1utica\"). Il Comandante \u00e8 un \"Tenente-Brigadeiro-do-Ar\" (attualmente il pi\u00f9 alto grado di ufficiale nell'aeronautica, che equivale a un generale a quattro stelle dell'USAF). Egli \u00e8 nominato dal Presidente e riferisce direttamente al Ministro della Difesa.\nIl COMAer comprende attualmente sette componenti principali, quattro \"Comandi Generali\" (\"Comandos-Gerais\") e tre \"Dipartimenti\" (\"Departamentos\"):\nOrganizzazione delle unit\u00e0 aeree.\nUn \"Gruppo\" (\"Grupos\") consiste solitamente di sedici \"Squadroni\" (\"Esquadr\u00f5es\") numerati consecutivamente che comprendono un numero di velivoli che pu\u00f2 variare da sei a dodici. La formazioni pi\u00f9 piccole sono conosciute come \"Squadriglie\" (\"Esquadrilhas\"). Ogni gruppo possiede una di queste denominazioni in base al suo utilizzo:\nSono invece comunemente usate per gli squadroni queste denominazioni:\nLe unit\u00e0 aeree sono organizzate in questo modo:\nAltre importanti unit\u00e0 aeree sono:\nOperazioni.\nUna delle pi\u00f9 recenti operazioni della FAB \u00e8 stata il bombardamento dei siti illegali d'atterraggio nell'Amazzonia, usati dai trafficanti di droga per trasportare questa dentro e fuori dal Brasile. L'operazione \u00e8 stata anche supportata dall'esercito e dalla polizia brasiliana con la cattura finale di molti trafficanti di droga. Il cacciabombardiere AMX \u00e8 stato il velivolo principale di questa operazione.\nLa FAB \u00e8 momentaneamente al lavoro con l'ONU nella Missione ONU di Stabilizzazione ad Haiti (MINUSTAH) come supporto alle forze ONU mandate da Brasile, Uruguay e Argentina e correntemente impegnate l\u00ec.\nLa FAB \u00e8 anche responsabile per la vigilanza e la difesa aerospaziale dell'Amazzonia grazie al \"Sistema di Vigilanza dell'Amazzonia\" (\"Sistema de Vigil\u00e2ncia da Amaz\u00f4nia - SIVAM\").\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1471591", "revid": "1788047", "url": "https://it.wikipedia.org/wiki?curid=1471591", "title": "Po\u00e7\u00f5es", "text": "Po\u00e7\u00f5es \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1471592", "revid": "767487", "url": "https://it.wikipedia.org/wiki?curid=1471592", "title": "Provincia di Arequipa", "text": " \nLa provincia di Arequipa \u00e8 una provincia del Per\u00f9 nella regione di Arequipa. Ha come capoluogo la citt\u00e0 omonima.\nGeografia antropica.\nSuddivisioni amministrative.\n\u00c8 divisa in 29 distretti:"}
{"id": "1471595", "revid": "1788047", "url": "https://it.wikipedia.org/wiki?curid=1471595", "title": "Vit\u00f3ria da Conquista", "text": "Vit\u00f3ria da Conquista \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista.\n\u00c8 sede arciepiscopale cattolica dell'omonima arcidiocesi con la Cattedrale di Nostra Signora della Vittoria, sita al centro della citt\u00e0."}
{"id": "1471596", "revid": "78273", "url": "https://it.wikipedia.org/wiki?curid=1471596", "title": "Aeronautica militare brasiliana", "text": ""}
{"id": "1471598", "revid": "287204", "url": "https://it.wikipedia.org/wiki?curid=1471598", "title": "Riyal saudita", "text": "Il riy\u0101l (, codice ISO 4217: \"SAR\") \u00e8 la valuta corrente dell'Arabia Saudita. \u00c8 abbreviato come o SR. Attualmente \u00e8 suddiviso in 100 \"halala\" ().\nStoria.\nIl riy\u0101l \u00e8 stato la valuta dell'Arabia Saudita dalla nascita dello stato e fu la moneta dello Hijaz prima della creazione dell'Arabia Saudita. Il riyal del Hijaz era basato (anche se non aveva lo stesso valore) sulla moneta ottomana da 20 kuru\u015f ed era in conseguenza suddiviso in 20 \"qirsh\" (pl. \"qur\u016bsh\"), ossia \"piastre\". Tuttavia anche se il riyal del Hijaz aveva lo stesso peso dei 20 kuru\u015f ottomani, era coniato con un titolo di 917/1000 mentre la moneta ottomana aveva un titolo di 830/1000. Di conseguenza, poich\u00e9 il primo riy\u0101l saudita aveva le stesse specifiche del riy\u0101l higiazeno e circolava accanto alla moneta ottomana, fu valutato 22 kuru\u015f ottomani e di conseguenza suddiviso in 22 qirsh quando furono coniate le monete in qirsh dal 1925. Questo rimase il sistema su cui fu organizzata la valuta anche quando il riy\u0101l fu svalutato a una moneta pari, come contenuto d'argento, alla rupia indiana nel 1935.\nNel 1960 il sistema fu riorganizzato a 20 qurush = 1 riy\u0101l e fu usato fino al 1963, quando fu introdotto lo \"halala\", che vale un centesimo di riyal.\nAlcune monete saudite ancora recano l'indicazione del valore in qurush ma questa denominazione non \u00e8 pi\u00f9 di uso comune.\nMonete.\nNel 1925 Abd al-\u02bfAz\u012bz coni\u00f2 provvisoriamente alla Mecca monete di rame da \u00bc e \u00bd qirsh. L'anno successivo furono seguite da pezzi da \u00bc, \u00bd e 1 qirsh coniati in cupronichel, che recavano il titolo di \"Re del Hejaz e sultano del Nejd\".\nNel 1927 il titolo reale fu cambiato in \"Re del Hejaz e Nejd e dipendenze\" e furono emesse monete nei valori di \u00bc, \u00bd e 1 qirsh in cupronichel e monete da \u00bc, \u00bd e 1 riyal in argento.\nNel 1935 furono coniate le prime monete con il nome di Arabia Saudita. Queste monete erano quelle coniate in argento con i valori da \u00bc, \u00bd e 1 riyal che erano all'incirca pi\u00f9 leggere del 50% di quelle precedenti. Monete da \u00bc, \u00bd e 1 qirsh in cupronichel furono coniate a partire dal 1937. Nel 1946 (1365 AE), molte delle monete in cupronichel furono contromarcate con il numerale arabo 65 (\u0666\u0665), realizzando ci\u00f2 che Krause e Mishler descrivono come \"una mossa per spezzare il monopolio dei cambiavalute sulle piccole monete\". Le monete in cupronichel da 2 e 4 qurush furono immesse nel 1957.\nNel 1963 fu introdotto l'halala e coniata le moneta di bronzo da 1 halala. Il 1963 \u00e8 stato l'unico anno in cui \u00e8 stata coniata questa moneta. Monete in cupronichel da 5, 10, 25 e 50 halala seguirono nel 1972. Queste monete recano anche l'indicazione del valore in qirsh o riyal (1, 2 qurush, \u00bc, \u00bd riyal). Nel 1976 \u00e8 stata introdotta la moneta in cupronichel da 1 rial, che recava anche l'indicazione del valore di 100 halala. La moneta bimetallica da 1 riyal \u00e8 stata coniata dal 1999.\nNel 2007 (AH1428), \u00e8 stata immessa una nuova moneta da 50 halala, con il nome del re Abdullah.\nBanconote.\nNel 1953, la Saudi Arabian Monetary Agency (SAMA) cominci\u00f2 a emettere buoni da 10 riyal per i pellegrini dell'Hajj e quelle da 1 e 5 riyal seguirono rispettivamente nel 1954 e 1956. Questi biglietti erano simili a banconote e inizialmente erano stati stampati per i pellegrini che cambiavano le valute straniere per acquistarli. Tuttavia furono accolti favorevolmente in tutto il paese e sostituirono spesso la monete d'argento nelle transazioni pi\u00f9 rilevanti. Di conseguenza, la Monetary Agency cominci\u00f2 a stampare con regolarit\u00e0 banconote da 1, 5, 10, 50 e 100 riyal nel 1961 e i biglietti dei pellegrini furono demonetizzati nel 1964.\nLa banconota da 500 riyal fu introdotta nel 1983. Le banconote da 20 e 200 riyal furono emesse nel 2000 per commemorare il centenario della fondazione di ci\u00f2 che poi sarebbe diventato il regno dell'Arabia Saudita.\nLa SAMA ha annunciato l'emissione della nuova serie di banconote con l'effigie del re Abdullah dall'aprile 2007.\nUno scherzo popolare tra i bambini sauditi si fa mettendo una banconota da 20 riyal arrotolata sopra una da 200 riyal. I due biglietti hanno ritratti identici, con l'unica differenza che la posizione della testa \u00e8 diversa. Lo scherzo consiste nel porre una domanda, del tipo \"Hussein diventer\u00e0 ricco?\". Mettendo una matita nella banconota arrotolata e facendo scorrere la matita avanti e indietro appare il vecchio re che scuote la testa.\nQuinta serie.\nIl 20 maggio 2007, la Saudi Arabian Monetary Agency ha annunciato che \"secondo l'articolo (4) della legge saudita, emesso sotto il Decreto Reale n. (6) del 1 R\u00e0jab 1379 (30 dicembre 1959).\" sarebbe stata emessa una quinta serie con l'immagine del nuovo re \u02bfAbd All\u0101h su tutti i biglietti con l'eccezione di quello da 500 riyal, su cui sarebbe stato raffigurato re \u02bfAbd al-\u02bfAz\u012bz.\nL'emissione delle banconote da 100 e 50 riyal era prevista per maggio, quelle da 10 e 5 riyal per giugno, quelle da 500 riyal per settembre e infine l'emissione della banconota da 1 riyal era stata prevista per dicembre 2007.\nSi prevedeva che la SAMA avrebbe impiegato circa due anni per sostituire la serie precedente, mentre la completa eliminazione ne richieder\u00e0 molto di pi\u00f9, dato che la serie \u00e8 stata in circolazione per 20 anni.\nLa quarta serie, quelle con il ritratto di re Fahd sar\u00e0 ancora in corso. Le nuove banconote hanno sistemi nuovi e pi\u00f9 moderni per prevenire le contraffazioni.\nTasso fisso di cambio.\nNel giugno 1986 il riyal \u00e8 stato ufficialmente ancorato ai Diritti Speciali di Prelievo (DSP) del Fondo Monetario Internazionale. In pratica, il suo rapporto di cambio \u00e8 stato posto fisso a 1 U.S. $ = 3,75 riyal, ovvero approssimativamente 1 riyal = 0,266667 U.S. $. Questo rapporto di cambio \u00e8 diventato ufficiale il 1\u00ba gennaio 2003."}
{"id": "1471599", "revid": "2519", "url": "https://it.wikipedia.org/wiki?curid=1471599", "title": "Chiquitos", "text": ""}
{"id": "1471603", "revid": "767487", "url": "https://it.wikipedia.org/wiki?curid=1471603", "title": "Ecotono", "text": "Un ecotono \u00e8 un ambiente di transizione tra due ecosistemi, e pi\u00f9 in generale tra due ambienti omogenei.\nGli ecotoni contengono specie proprie delle comunit\u00e0 confinanti e specie esclusive dell'area ecotonale stessa, e quindi possiedono un'elevata biodiversit\u00e0 e ricchezza. Queste sue peculiarit\u00e0 rendono l'ecotono indispensabile poich\u00e9 proprio attraverso queste strutture avviene il collegamento fra ambienti molto diversi tra loro (boschi-prati, laghi-foreste, acque dolci-acque salate). Uno degli ecotoni pi\u00f9 importanti per l'uomo \u00e8 quello dei margini forestali. Dovunque l'uomo si insedi, tende a conservare in vicinanza delle abitazioni, le comunit\u00e0 dei margini della foresta. Infatti se si insedia in una foresta, la riduce in tante piccole aree disperse ed inframezzate con zone erbose, coltivazioni e altri tipi di habitat aperti. \nSe l'uomo si insedia in pianura, pianta alberi, creando una situazione simile alla precedente. Il limite delle foreste pu\u00f2 ben essere considerato l'habitat preferenziale dell'Homo sapiens, dato che questa specie trova riparo tra gli alberi e negli arbusti ma ottiene il suo cibo dai prati e dalle coltivazioni. Gli ecotoni possono essere prodotti e mantenuti tanto da processi spontanei quanto da processi antropici, possono variare fra loro per forma, dimensione, eterogeneit\u00e0 e densit\u00e0, ma soprattutto per la loro diversit\u00e0 biologica. \u00c8 proprio quest'ultima caratteristica che influenza il numero di anelli della catena alimentare: la presenza di un numero maggiore di specie diverse favorisce infatti lo scambio di flussi di energia e in generale una stabilit\u00e0 alta dell'ecosistema."}
{"id": "1471604", "revid": "2519", "url": "https://it.wikipedia.org/wiki?curid=1471604", "title": "Germ\u00e1n Busch (provincia)", "text": ""}
{"id": "1471605", "revid": "1788047", "url": "https://it.wikipedia.org/wiki?curid=1471605", "title": "Microregione di Vit\u00f3ria da Conquista", "text": "Vit\u00f3ria da Conquista \u00e8 una microregione dello Stato di Bahia in Brasile, appartenente alla mesoregione di Centro-Sul Baiano.\nComuni.\nComprende 17 municipi:"}
{"id": "1471606", "revid": "339392", "url": "https://it.wikipedia.org/wiki?curid=1471606", "title": "Ichilo", "text": ""}
{"id": "1471607", "revid": "339392", "url": "https://it.wikipedia.org/wiki?curid=1471607", "title": "IW XL70E3", "text": ""}
{"id": "1471608", "revid": "177966", "url": "https://it.wikipedia.org/wiki?curid=1471608", "title": "Mezzo bastione della Catena Superiore", "text": "Il mezzo bastione della Catena Superiore \u00e8 un baluardo situato lungo le mura magistrali di Verona, sulla destra d'Adige, ideato dall'architetto militare Franz von Scholl.\nStoria e descrizione.\nIl nodo su cui sorge il mezzo bastione della Catena Superiore \u00e8 il risultato della stratificazione di successivi interventi fortificatori.\nIl borgo di San Zeno e l'omonima abbazia erano difesi da una cinta muraria gi\u00e0 nel X secolo (o forse addirittura dall'VIII secolo), che venne rafforzata nel XII secolo; a questo periodo dovrebbe risalire la costruzione di porta Fura, unica parte sopravvissuta di questa cinta muraria. La porta, il cui nome potrebbe derivare dal tedesco \"f\u00fchren\" (condurre), era rivolta verso il fiume e consentiva l'accesso all'abitato.\nLe fase successiva si deve a Cangrande della Scala, che tra 1321 e 1325 fece realizzare al maestro Calzaro la cinta muraria di destra Adige, che si attestava proprio in questo punto, in prossimit\u00e0 di porta Fura, appoggiandosi alla cortina preesistente. Pochi metri all'esterno della porta, la cortina turrita scaligera si protende ad angolo per formare lo sperone sporgente lungo la riva fluviale, che sosteneva un capo della catena di sbarramento a monte della citt\u00e0. La torre della Catena fu quindi costruita nel mezzo del fiume e, probabilmente, una terza torre (scomparsa) sulla riva opposta, per sostenere gli altri capi della catena. Nello sperone fluviale scaligero venne aperta la porta della Catena, in prosecuzione di Porta Fura, divenuta interna al nuovo recinto.\nNel 1840 si raggiunse l'assetto definitivo: il nodo fortificatorio assumeva la funzione di mezzo bastione, terrapienato all'interno e dotato di postazioni di artiglieria e fucileria; tra le due porte, inoltre, venne inserita una piccola caponiera casamattata per la difesa dello spazio interno."}
{"id": "1471610", "revid": "2519", "url": "https://it.wikipedia.org/wiki?curid=1471610", "title": "Ignacio Warnes (provincia)", "text": ""}
{"id": "1471612", "revid": "1788047", "url": "https://it.wikipedia.org/wiki?curid=1471612", "title": "Mansid\u00e3o", "text": " Mansid\u00e3o \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Cotegipe."}
{"id": "1471613", "revid": "124794239", "url": "https://it.wikipedia.org/wiki?curid=1471613", "title": "Luigi Savorini", "text": "Gli anni della formazione.\nUnico figlio di Vittorio Savorini, professore bolognese trasferitosi a Teramo nel 1881.\nDopo il Liceo, nel 1894 il giovane Luigi si iscrisse alla facolt\u00e0 di Lettere presso la Scuola Normale di Pisa dove entr\u00f2 in amicizia con insegnanti quali Amedeo Crivellucci e Alessandro D'Ancona che fu relatore della sua Tesi di Laurea, \"La leggenda di Griselda\", discussa nel 1899.\nSpos\u00f2 nel 1901 la pittrice Carlotta De Colli, appartenente a una di quelle famiglie che avevano pi\u00f9 attivamente contribuito all'epopea risorgimentale.\nPer parte di madre era nipote di quell'Alessandro Romualdi, arruolatosi giovanissimo al seguito di Garibaldi e caduto nella battaglia del Volturno. Dal matrimonio nacque una figlia, Grazia (1907-1943), sposata Salvoni, che fu storica dell'arte e bibliotecaria.\nLuigi Savorini ebbe presto l'incarico di insegnante di Lettere al Liceo Ginnasio di Teramo, incarico che conserv\u00f2 fino alla morte.\nGiornalista e scrittore.\nNel contempo inizi\u00f2 una intensa attivit\u00e0 di pubblicista e di storico.\nL'editore Giovanni Fabbri lo ingaggi\u00f2 per le rubriche culturali del suo giornale, \"Il Centrale\" (poi \"L'Italia Centrale\") pubblicato a Teramo tra il 1898 e il 1940. Parallelamente fu chiamato a occupare il posto di redattore capo della \"Rivista Abruzzese di scienze lettere ed arti\", il periodico che suo padre Vittorio aveva fondato nel 1886 e che all'epoca era diretto da Giacinto Pannella.\nAlla Rasla (la sigla con cui la Rivista Abruzzese viene normalmente identificata) collabor\u00f2 fino al 1919 anno della chiusura del periodico.\n\"Aloisius\" fu lo pseudonimo con il quale firm\u00f2 la maggior parte dei suoi interventi di argomento artistico, letterario e bibliografico.\nCuratore delle Opere complete di Melchiorre Delfico.\nLa casa editrice Fabbri, che da tempo aveva avviato un ambizioso programma di pubblicazione dei principali classici della storiografia abruzzese (ristampe del Palma e del Muzii, delle opere complete di Vincenzo Comi, del senatore De Vincenzi) volle affidare a Savorini, unitamente allo stesso Giacinto Pannella, la cura dell'edizione delle \"Opere complete\" di Melchiorre Delfico, quattro volumi che per la prima volta raccoglievano i principali scritti del filosofo, insieme a una corposa scelta di lettere, con il corredo di un articolato indice analitico.\nBibliotecario della Delfico.\nIl prestigio conseguito come saggista e scrittore contribu\u00ec in modo determinante a far cadere sul suo nome la scelta per la direzione della Biblioteca Melchiorre Delfico che a lui fu affidata a partire dal 1903. Il suo impegno complessivo per la Biblioteca \u00e8 difficilmente sintetizzabile.\nIl problema del riconoscimento giuridico dell'Istituzione insieme a quello di una nuova sede furono certamente centrali nell'attivit\u00e0 di Savorini.\nSu un piano che con linguaggio moderno si potrebbe definire \"a medio termine\", mise mano all'incremento e al riordino dei materiali bibliografici, documentari e artistici, prospettiva che le ultime gestioni avevano largamente trascurato. Pens\u00f2, tra la'altro, di strutturare il Reparto abruzzese sul modello di un centro di documentazione: libri, documenti, raccolta dei periodici con spoglio degli articoli principali, letteratura grigia, iconografia storica e contemporanea. Predispose anche una serie di cataloghi che consentissero le pi\u00f9 ampie possibilit\u00e0 di recupero delle informazioni.\nNon dimentic\u00f2 mai il lavoro quotidiano, l'apertura al pubblico innanzitutto, problema troppo spesso affrontato e risolto sulla base della propria disponibilit\u00e0 personale. Aperture serali e festive, realizzate anche grazie al volontariato di studenti opportunamente sollecitati e istruiti.\nSavorini ebbe la capacit\u00e0 di coinvolgere l'intera cittadinanza nelle vicende della biblioteca.\nIl dato si evince dalla mole e al tempo stesso dalla qualit\u00e0 delle donazioni effettuate nei suoi anni.\nAttivit\u00e0 in altre biblioteche.\nAl lavoro di Luigi Savorini \u00e8 dovuto il primo riordino della biblioteca comunale di Atri e la sistemazione della Biblioteca privata Casamarte, a Loreto Aprutino.\nLa nomina a Ispettore provinciale alle biblioteche gli consent\u00ec negli ultimi anni di abbandonare l'attivit\u00e0 didattica e di dedicarsi esclusivamente all'organizzazione delle biblioteche.\nNotevole in questo senso ma povero di risultati fu l'impegno profuso per lo sviluppo delle Biblioteche scolastiche della provincia di Teramo.\nImpegno per l'arte e la cultura a Teramo.\nNumerose le collaborazioni a periodici e quotidiani, locali e nazionali.\nTra tutte va qui ricordata la serie di saggi sull'urbanistica teramana redatti per \"Teramo\" la rivista dell'amministrazione comunale uscita tra il 1932 e il 1938.\nCommissione provinciale per la tutela dei monumenti.\nA partire dal 1909, e fino alla morte, Savorini fu segretario della Commissione provinciale per la tutela dei monumenti, organismo che sorse sotto la presidenza di Francesco Savini e con un gruppo di componenti scelti tra i principali cultori della Storia aprutina: Vincenzo Balzano, Vincenzo Bindi, Gaetano Crugnola, Gennaro Della Monica, Ernesto Narcisi, Giacinto Pannella, Michele Passeri, ai quali negli anni successivi altri si sostituirono o si aggiunsero.\nStudi sull'urbanistica teramana.\nNato a Bologna, da famiglia bolognese, Luigi Savorini va senz'altro considerato teramano d'adozione. A Teramo infatti si trasfer\u00ec da bambino, all'et\u00e0 di quattro anni, e, tranne la parentesi degli studi universitari a Pisa, a Teramo si spos\u00f2 e visse sempre, fino alla morte.\nAll'impegno nella scuola e al lavoro di bibliotecario si affiancarono, come abbiamo visto, varie attivit\u00e0 culturali in genere e di studio e ricerca in particolare.\nUno dei momenti pi\u00f9 significativi fu certamente la partecipazione al dibattito sul piano regolatore della citt\u00e0 sviluppatosi nel corso degli anni Trenta. L'Introduzione storico-artistica allo studio del piano regolatore del 1934, resta uno dei suoi contributi pi\u00f9 importanti, un saggio nel quale, in efficace sintesi, ripercorre l'intera storia della citt\u00e0, enumerandone gli eventi edilizi e individuando i momenti chiave della sua crescita.\nGli ultimi anni.\nNel corso dei primi anni trenta fu particolarmente attivo nella organizzazione delle onoranze promosse dalla Repubblica di San Marino per il centenario della morte di Melchiorre Delfico (1935). Pubblic\u00f2 nell'occasione saggi e articoli per far conoscere la figura del filosofo e uomo politico, vanto delle sue due patrie Teramo e San Marino.\nLa morte della moglie Carlotta, in quello stesso 1935, le fatiche del trasferimento della Biblioteca nel nuovo edificio del Convitto nazionale, minarono la salute di Savorini che si spense il 30 settembre del 1937. Aveva appena compiuto 62 anni.\nAveva fatto appena in tempo a vedere sistemata la biblioteca nei nuovi locali progettati dall'architetto Vincenzo Pilotti. Non era riuscito invece a portare a termine l'iter per il riconoscimento giuridico della Biblioteca che si comp\u00ec soltanto dieci anni dopo.\nAlla figlia Grazia tocc\u00f2 il compito di sostituirlo alla guida della Delfico e a lei tocc\u00f2 il compito di inaugurare i nuovi locali.\nCarte e manoscritti.\nLe carte private e i libri appartenuti a Savorini sono andati purtroppo dispersi. Molti manoscritti sono conservati presso l'archivio della Biblioteca regionale Melchiorre D\u00e8lfico di Teramo."}
{"id": "1471630", "revid": "1788047", "url": "https://it.wikipedia.org/wiki?curid=1471630", "title": "Santa Rita de C\u00e1ssia", "text": "Santa Rita de C\u00e1ssia \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Cotegipe."}
{"id": "1471633", "revid": "212348", "url": "https://it.wikipedia.org/wiki?curid=1471633", "title": "Iefte", "text": "Iefte (talvolta Jefte, o Jephta; dall'ebraico \u05d9\u05e4\u05ea\u05d7 \"Yiftach\" / \"Yiptha\") \u00e8 un personaggio biblico della trib\u00f9 di Manasse menzionato nel \"Libro dei Giudici\", che serv\u00ec come giudice di Israele per un periodo di sei anni () e liber\u00f2 gli Israeliti dalla oppressione degli Ammoniti, che da 18 anni sottoponevano gli Israeliti a continue scorrerie e rivendicavano il possesso dei territori transgiordani, il Galaad.\nPrima di intraprendere la guerra Iefte pronunci\u00f2 a Dio il voto che gli avrebbe immolato il primo che fosse uscito a venirgli incontro (\u00ab... e io l'offrir\u00f2 in olocausto\"\u00bb.(). Al suo ritorno vincitore la prima che gli si fece incontro fu la sua unica figlia. La Bibbia riporta semplicemente che \u00abegli fece di lei secondo il voto che aveva fatto\u00bb () e questo viene tradizionalmente interpretato nel senso che la figlia di Iefte sia stata immolata da Iefte, alcuni studiosi per\u00f2 interpretano diversamente questo passo e sostengono che in realt\u00e0 sia stata dedicata al servizio di Dio in un tempio.\nIl racconto biblico.\nIefte fu giudice nella regione montuosa ad est del Giordano, il Galaad. In quel tempo gli Israeliti stavano tornando alla vecchia fede dopo un periodo di adorazione di altre divinit\u00e0 come Baal, Astarte e altre.\nEssendo figlio illegittimo venne allontanato dai fratellastri, che non volevano potesse pretendere parte dell'eredit\u00e0 paterna. Iefte si trasfer\u00ec nella regione di Galaad nel comprensorio di Tob, dove raccolse attorno a s\u00e9 una banda di avventurieri, dediti a scorrerie, diventando cos\u00ec esperto nell'arte della guerra.\nGli abitanti della regione erano in quel tempo obiettivo delle scorribande di predoni Ammoniti, che con i loro continui furti di bestiame perpetuati da oltre 18 anni, causava loro gravi perdite economiche. Gli Israeliti chiesero a Dio di essere liberati degli Ammoniti, che stavano radunando il loro esercito nel Galaad. Gli anziani di Israele contattarono Jefte ed ottennero che prendesse lui il comando delle operazioni militari, promettendo di tenerlo come giudice anche nel seguito.\nJefte cerc\u00f2 in un primo momento la mediazione, inviando un messaggero al re di Ammon per denunciare le loro scorribande nei territori di Galaad. In tutta risposta quest\u00ec accamp\u00f2 una scusa provocatoria, rispondendo che gli Ammoniti erano autorizzati a fare razzie perch\u00e9 le terre che ora occupava Israele erano in effetti state sottratte agli stessi Ammoniti. Iefte fece notare che quella tesi non corrispondeva a verit\u00e0 perch\u00e9 quel territorio era stato tolto agli Amorrei grazie all'aiuto di IHWH (; ). Era, inoltre, molto strano che per 300 anni a Israele non era stata contestata nessun'occupazione abusiva, e che lo si facesse solo ora ().\nIefte aveva ormai capito che la guerra con gli Ammoniti era inevitabile, ma ebbe fiducia che Dio non avrebbe revocato il dono di quelle terre fatto a Israele trecento anni prima. Chiese, inoltre, a Dio la sua guida per combattere quel popolo senza scrupoli, pronunciando un voto. In cambio della vittoria su quel popolo pagano, vittoria che secondo Iefte in tutti i casi sarebbe stata attribuita solo e unicamente al Dio di Israele, lui era disposto a \"sacrificare\" il primo e chiunque gli fosse venuto incontro al suo ritorno dalla battaglia.\nLa battaglia contro gli Ammoniti si risolse con una loro schiacciante sconfitta, per cui Iefte, quando torn\u00f2 a casa, mantenne la promessa votiva fatta a Dio.La narrazione biblica di tale guerra riporta, per\u00f2, erroneamente gli Ammoniti invece dei Moabiti e, come osservano gli esegeti della Bibbia di Gerusalemme, \"questo riassunto della storia di Iefte \u00e8 una composizione secondaria che utilizza Nm20-21 e Dt2, e che confonde gli Ammoniti con i Moabiti; il territorio conquistato da Israele (vv 13.26) era appartenuto a Moab\"; anche gli studiosi della Bibbia Edizioni Paoline ritengono che \"nel riassunto della storia di Iefte vengono confusi gli Ammoniti con i Moabiti nel quadro delle tradizioni riportate in Nm20-21 e Dt2\".\nSecondo il racconto di Giudici, dopo questi avvenimenti, il giudice Iefte incontr\u00f2 l'opposizione degli Efraimiti, israeliti anch'essi, che accamparono la scusa e la falsa accusa di non essere stati chiamati per unirsi agli abitanti di Galaad nella guerra contro gli Ammoniti. Una menzogna, Iefte infatti aveva rivolto anche alla trib\u00f9 di Efraim quell'invito. Ne consegu\u00ec una disputa e quindi una guerra, con il risultato che gli Efraimiti furono sconfitti da Iefte in due riprese, l'ultima con la sconfitta e l'annientamento di 42.000 Efraimiti.\nIl personaggio Iefte nella Bibbia.\nNel Primo libro di Samuele Iefte \u00e8 assimilato a Gedeone, Barak e Samuele, definiti \"liberatori\" di Israele, mandati da Dio (Primo Libro di Samuele ). Anche nella Lettera agli Ebrei Iefte viene annoverato nel \u00ab...folto nuvolo di testimoni\u00bb fedeli dell'antichit\u00e0 (versetti 11,32 e 12,1). Questi testimoni, esemplari nella fede, non lo furono sempre dal punto di vista morale. L'attenzione con cui la Bibbia sottolinea le loro mancanze, anche quando esse sono irrilevanti per il seguito della narrazione rispecchia la teologia deuteronomista\u02d0 il popolo di Israele pu\u00f2 essere salvato soltanto da IHWH, i condottieri che operano di fatto questa salvezza sono solo strumenti nella mano di Dio.\nNel caso di Iefte, perci\u00f2, non vengono taciute n\u00e9 le umili origini, n\u00e9 il comportamento da avventuriero in giovent\u00f9, n\u00e9 la ferocia con cui furono trucidati 42000 efraimiti. Solo quando opera come liberatore chiamato da Dio per salvare Israele egli cerca di operare pacificamente.\nIl voto di Iefte, sacrificio o dedicazione a Dio?\nBiblisti, apologeti e accademici, danno interpretazioni controverse al termine \"olocausto\", conseguente al voto fatto dal giudice Iefte, controversia quindi sulla reale sorte toccata a sua figlia.\nIl termine \"olocausto\" infatti, \u00e8 inteso da alcuni in senso letterale, un vero e proprio sacrificio umano, per cui la figlia di Iefte venne uccisa e quindi sacrificata al Dio biblico alla stessa maniera di come venivano sacrificati gli animali, ovvero per scannamento.\nD'altra parte Bullinger fa notare che questo sarebbe stato il solo e unico caso di sacrificio umano a Dio in tutta la Bibbia. Dio era stato da sempre avverso a tali sacrifici e aveva giudicato severamente, fino all'annientamento, i popoli che seguivano tali pratiche sacrificando a dei pagani donne e bambini.\nQuello della figlia di Iefte, secondo alcuni esegeti, \u00e8 stato un reale sacrificio umano. Ad esempio, nel \"Nuovo Grande Commentario Biblico\" si afferma che Iefte \"costringe la sua unica figlia a sottostare ad un voto che non aveva nessuna ragione di essere, e la sacrifica, non fermato neanche da un messaggero divino per proporgli una vittima sostitutiva (cf. invece Gen 22 [Vedi: \"Sacrificio di Isacco\"]) [...] La figlia di Iefte muore senza figli e lascia la casa del padre senza eredi. Il suo tempo di lamento (o lei stessa) divenne una tradizione e un modello per le donne israelite\"; anche la Bibbia di Gerusalemme concorda e annota che \"non bisogna attenuarne il senso: Iefte immola sua figlia (versetto 39 []) per non mancare al voto che ha fatto (versetto 31). I sacrifici umani saranno sempre condannati in Israele (cf. gi\u00e0 Gen 22), ma il narratore riporta l'avvenimento senza alcun biasimo, anzi sembra che l'accento sia messo sulla fedelt\u00e0 al voto emesso\" e l'interconfessionale Bibbia TOB precisa che \"una volta pronunziato, il voto deve essere mantenuto e Iefte pensa di non potervisi sottrarre nonostante le circostanze. Il narratore tuttavia non si pronunzia sulla moralit\u00e0 di questo voto [ma] il rigore del voto, che qui appare inviolabile, si attenuer\u00e0 col tempo\". Il commento della Bibbia Edizioni Paoline rileva inoltre come \"una volta pronunciato, il voto doveva essere mantenuto ad ogni costo. I sacrifici erano praticati sin dai tempi antichi dai Semiti ed anche dagli Ebrei, cf Gn22,1-19: 2Re16,3; 17,17. [...] Iefte si comporta come un uomo del suo tempo\" ma in seguito \"combattuta dai profeti, questa pratica aberrante fu proibita dalla legge\"; tali studiosi - in merito al sopracitato versetto 39 (): \"Alla fine dei due mesi torn\u00f2 dal padre ed egli fece di lei quello che aveva promesso con voto.\" - sottolineano ancora: \"Versetto molto delicato. L'orrore del fatto \u00e8 coperto sotto la riserva delle parole\".\nIl voto: un sacrificio animale?\nSi \u00e8 ipotizzato che Iefte, nel pronunciare il suo voto, si riferisse a un sacrificio animale anzich\u00e9 a una persona. Quindi l'animale che per primo fosse uscito da casa sua, sarebbe stato sacrificato.\nContesto e usanze israelite, ad avviso di alcuni apologeti, non confortano questa tesi.\nIl voto di Iefte in effetti recitava: \u00abChiunque uscir\u00e0 dalla porta di casa mia per venirmi incontro\u00bb (Giudici, 11:31) Ma: \nIl voto: un sacrificio umano?\nAnche se generalmente l'interpretazione della prima tradizione cristiana ed ebrea \u00e8 stata che la figlia di Iefte sia stata sacrificata a Dio, alcuni scioccati dall'idea hanno ipotizzato che il voto di Iefte non dovesse essere interpretato in modo cos\u00ec letterale.\nUna delle principali domande che alcuni importanti biblisti si sono posti \u00e8 stata: poteva essere mai possibile, che l'amorevole Dio della Bibbia avesse accettato un sacrificio umano, pratica da Lui osteggiata e aspramente da sempre condannata? Fanno notare inoltre che se quello di Iefte fosse stato realmente un sacrificio umano, questo potrebbe considerarsi l'unico sacrificio umano a Dio. In tutte le Sacre Scritture non troviamo nessun altro racconto di un altro sacrificio umano. La sua unicit\u00e0 nel racconto dell'intera Bibbia, dovrebbe suscitare secondo alcuni, il dubbio se anche quello di Iefte fosse davvero un sacrificio umano.\nQuanto coerente sarebbe stato il Dio della Bibbia, che condanna e annienta gli amalechiti, proprio per la loro pratica di sacrifici umani, e poi ne accetta uno da un suo fedele servitore come fu Iefte, che era stato utilizzato da Dio proprio per punire quelli amalechiti per quello stesso tipo di pratica? Inoltre, la figlia di Iefte era innocente, poteva mai una legge giustificare la sua uccisione, anche se offerta come olocausto a Dio?\nSe Iefte, un servitore che aveva operato fino ad allora sotto la potenza dello spirito di Dio (Giudici, 11:29) fosse stato un personaggio che avesse compiuto un'azione sconsiderata, come mai Samuele, nel Vecchio Testamento, lo chiama \"liberatore mandato da Dio\" (1\u00b0 libro di Samuele, 12:11) e Paolo nel Nuovo Testamento lo cita come un \"esempio\" eccelso di fede da seguire? (Ebrei, 11:32-34)\nIl biblista e teologo Ethelbert William Bullinger in una sua pubblicazione che analizzava \u00ab...il gran nuvolo di testimoni...\u00bb di Ebrei 11 ammette che Iefte era un uomo non solo di grande fede, ma versato nella legge di Dio, lo dimostra il suo messaggio al re ammonita, per cui conosceva esattamente che cosa Dio gradiva e che cosa aborriva nell'adorazione che lo riguardava.\nLa fede basata sulla conoscenza dei propositi di Dio viene messa in risalto, secondo Bullinger, anche da ci\u00f2 che scrive Paolo su di lui nella sua Lettera agli Ebrei, capitolo 11, dove Iefte \u00e8 considerato esempio di fede: \u00abChe avrebbe sacrificato sua figlia, e che Dio non avrebbe riprovato con una sola parola di disapprovazione un sacrificio umano \u00e8 una teoria incredibile ed inaccettabile. E solo una umana interpretazione, su cui i Teologi hanno differito in tutte le et\u00e0, e la quale non \u00e8 mai stata raggiunta con un esame accurato del testo\u00bb, cos\u00ec come fece, secondo Bullinger invece, il filosofo, grammatico e commentatore biblico ebreo Rabbi David Kimhi Radak nell'esaminare e tradurre il termine \"voto\".\nIn questa analisi Bullinger conclude: \u00abPossiamo concludere dall'intero volume delle Scritture, come pure dai Salmi 106:35-38, Isaia 57:5 ecc. che il sacrificio umano era un'abominazione agli occhi di Dio; e non possiamo immaginare che Dio l'avrebbe accettato, o che Iefte avrebbe offerto, sangue umano. Sostenere questa idea \u00e8 una diffamazione su Jehovah come pure su Iefte\u00bb.\nAnche l'accademico, teologo e apologista Fulcran Vigouroux nel suo \"Dictionnaire de la Bible\" sostiene lo stesso punto di vista di Bullinger, sostenendo che il voto di Iefte non riguardava il sacrifico umano della figlia.\nD'altronde \"The Catholic Encyclopedia\" sostiene un punto di vista diverso, giudicando quel periodo in cui avvennero gli avvenimenti raccontati nel libro biblico di Giudici, un periodo in cui non esisteva alcuna etica di comportamento, una condizione \"eticamente barbara\" e trasgressiva, un clima in cui quindi, il sacrificio umano da parte degli abitanti di Galaad era credibile e praticabile.\nIl teologo e studioso biblico Adam Clarke (1762-1832), nel suo \"Commentario del libro biblico di Giudici\" sostiene invece che non ci fu nessun sacrificio umano proprio perch\u00e9 erano le stesse precise leggi di Dio date ad Israele a vietarlo. Dopo aver esaminato i diversi tipi di sacrifici compiuti in quel tempo, umani per i pagani ed animali per gli israeliti, in una sua importante opera, il teologo sostiene che Iefte non avrebbe potuto sacrificare sua figlia per le seguenti ragioni e considerazioni:\nQuesti argomenti, ad avviso di Clark, sono decisivi contro la supposizione che Iefte fece un sacrificio umano. Inoltre il sacrificio, che ad avviso di Clark consistette nel voto di celibato della figlia, per soddisfare quella legge, non poteva essere fatto contro la volont\u00e0 della figlia stessa, cos\u00ec com'\u00e8 dimostrato dalla storia e dalla considerazione che la figlia di Iefte ebbe dalle figlie di Israele per aver adempiuto il suo dovere filiale. Considerazione che come la storia di Giudici dimostra, veniva manifestata ogni anno in una commemorazione di quattro giorni in ricordo della sua scelta.\nIl voto di dedicazione della figlia di Iefte simile a quello dei netinei.\nSe il voto di Iefte, ad avviso di alcuni studiosi e biblisti, non fu cruento e non ci fu alcuna uccisione, in che cosa consist\u00e9 allora l'offerta del giudice d'Israele? Fu un voto di dedicazione promosso da Iefte per sua figlia al servizio di Dio, l'appartenenza a una categoria di persone che ricorda i netinei. Un moderno commentatore biblico, Samuel Landers, sostiene infatti (in \"Did Jephthah Kill his Daughter di Biblical Archeology Review\"), che tutte le evidenze bibliche dimostrano che la figlia di Iefte non fu materialmente sacrificata in un olocausto a Dio, bens\u00ec fu a Lui dedicata con un voto che prevedeva il nubilato come quello dei netinei. I \"netinei\" (in ebraico: \u05d4\u05b7\u05e0\u05b0\u05bc\u05ea\u05b4\u05d9\u05e0\u05b4\u05d9\u05dd, \"i dati\") era il nome dato agli assistenti del Tempio dell'antica Gerusalemme o nel Tabernacolo dell'epoca pre-monarchica. Il termine \u00e8 applicato in forma verbale ai Gabaoniti nel libro biblico di Giosu\u00e8. Il sostantivo si trova invece 19 volte nel testo masoretico della Bibbia ebraica, una volta in 1 Cronache 9, poi in Esdra e Neemia, e sempre al plurale (Esdra 2:43,70. 7:07, 24 , 08:17, 20; Ne 3:26; 07:46, 60, 73; 10:29). I Lessici biblici sono concordi nell'affermare che \"Netinei\" deriva dalla radice semitica NTN, \"dare\".. Quindi negli anni della sua dedicazione, secondo questo punto di vista, la vergine figlia di Iefte serv\u00ec presso un santuario a Dio come assistente ed aiutante, cos\u00ec come facevano proprio i netinei.\nChemosh, divinit\u00e0 ammonita?\nNel versetto 11,24 Jefte cita Chemosh come dio degli Ammoniti, bench\u00e9 nella Bibbia questi sia il dio di Moab (; ), mentre il dio degli Ammoniti viene indicato come Milkom o Moloch (), nomi che letteralmente significano \"re\". Chemosh, tuttavia, non era un dio esclusivamente dei moabiti e testimonianze del suo culto sono state trovate negli scavi di Ebla, di Ugarit e di una citt\u00e0 neo-assira. Ammon, quindi, era circondato da popoli che veneravano Chemosh. Nel 1906 gli studiosi della Jewish Encyclopedia, pur non essendo ancora stati effettuati questi scavi, avevano ipotizzato che Moloch e Chemosh potessero essere la stessa divinit\u00e0, scelta anche dagli Ammoniti come divinit\u00e0 suprema e perci\u00f2 da loro normalmente indicata con l'epiteto \"re\". Anche i Moabiti nella stele di Mesha indicavano indifferentemente il loro dio Chemosh con il titolo di \"Baal\" (=\"signore\"). Se errore vi fu, non era innaturale, poich\u00e9 sia Chemosh che Moloch si svilupparono, in contesti e ambienti differenti, dalla stessa divinit\u00e0 primitiva, e possedettero molti degli stessi epiteti.\nLa sostanziale identit\u00e0, almeno dal punto di vista ebraico, degli dei pagani dei popoli circostanti \u00e8 affermata nel versetto 10,6 del Libro dei Giudici in cui gli dei degli Aramei, dei Sidonii, dei Moabiti, degli Ammoniti e dei Filistei sono chiamati \"i Baal\" e \"le Astarti\", utilizzando il plurale del nome delle principali divinit\u00e0 cananee (baalim e astoreth).\nLa scelta del nome Chemosh nel versetto 11,24, poi, potrebbe avere un significato dispregiativo; secondo Muller, infatti, la vocalizzazione ebraica \u00e8 stata creata da quella corretta, conservata dalla traduzione greca e dai testi eblaiti e neo-assiri, utilizzando le vocali della parola \"b\u011b\u02be\u00f4\u0161\" (= puzza) cos\u00ec come per Astarte l'ebraico ha creato il nome Astoreth, utilizzando le vocali della parola \"bosheth\" (=vergogna).\nSecondo altri studiosi, invece, ci\u00f2 sarebbe dovuto a un vero e proprio errore dell'agiografo. Ad esempio, il commento della Bibbia di Gerusalemme evidenzia che il racconto biblico \"[Gdc 11,12-28] confonde gli Ammoniti con i Moabiti [e] Camos (v 24) \u00e8 la divinit\u00e0 principale dei Moabiti; quella degli Ammoniti era Milcom\". Anche quello dell'interconfessionale Bibbia TOB osserva che \"Camos [Chemosh] \u00e8 in realt\u00e0 il dio di Moab, cf. Nm 21,29\"."}
{"id": "1471634", "revid": "1788047", "url": "https://it.wikipedia.org/wiki?curid=1471634", "title": "Tabocas do Brejo Velho", "text": "Tabocas do Brejo Velho \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Cotegipe."}
{"id": "1471637", "revid": "1543377", "url": "https://it.wikipedia.org/wiki?curid=1471637", "title": "Federazione calcistica del Sudan", "text": "La Federazione calcistica del Sudan (\"ing.\" Sudan Football Association; \"arab.\" \u0627\u062a\u062d\u0627\u062f \u0627\u0644\u0633\u0648\u062f\u0627\u0646 \u0644\u0643\u0631\u0629 \u0627\u0644\u0642\u062f\u0645, acronimo SFA) \u00e8 l'ente che governa il calcio in Sudan.\nFondata nel 1936, si affili\u00f2 alla FIFA nel 1948, e alla CAF nel 1957. Ha sede nella capitale Khartum e controlla il campionato nazionale, la coppa nazionale e la Nazionale del paese."}
{"id": "1471644", "revid": "1573940", "url": "https://it.wikipedia.org/wiki?curid=1471644", "title": "Hemitheconyx", "text": "Hemitheconyx \u00e8 un genere di piccoli gechi della famiglia Eublepharidae. Questo genere \u00e8 endemico dell'Africa e comprende solo due specie.\nDescrizione.\nSono sauri di media taglia, di aspetto tozzo, con pelle rugosa. Sono sprovvisti di lamelle subdigitali e sono quindi prevalentemente terrestri. Come gli altri eublefaridi sono dotati di palpebre funzionali.\nBiologia.\nHanno abitudini notturne e prediligono i climi piuttosto aridi. Si nutrono di insetti.\nSpecie.\nIl genere \"Hemytheconyx\" comprende due specie:"}
{"id": "1471646", "revid": "1782831", "url": "https://it.wikipedia.org/wiki?curid=1471646", "title": "Genova, la Superba", "text": "Genova, la superba \u00e8 un album della cantante italiana Antonella Ruggiero.\nIn questo lavoro l'artista rende omaggio ad alcuni musicisti della sua citt\u00e0: Fabrizio De Andr\u00e9, Umberto Bindi, Luigi Tenco, Bruno Lauzi, Ivano Fossati, Gino Paoli e i New Trolls. Nell'album \u00e8 presente anche \"Ma se ghe pensu\", brano della tradizione popolare genovese. \"Ho veduto\" e \"Andr\u00f2 ancora\" sono due pezzi di \"Senza orario senza bandiera\", album dei New Trolls i cui testi sono di Riccardo Mannerini."}
{"id": "1471647", "revid": "1788047", "url": "https://it.wikipedia.org/wiki?curid=1471647", "title": "Wanderley", "text": "Wanderley \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Cotegipe."}
{"id": "1471649", "revid": "1543377", "url": "https://it.wikipedia.org/wiki?curid=1471649", "title": "Federazione calcistica dell'eSwatini", "text": "La Federazione calcistica dell'eSwatini (\"ing. Eswatini Football Association\", acronimo EFA) \u00e8 l'ente che governa il calcio in eSwatini.\nFondata nel 1968, si affili\u00f2 alla FIFA nel 1978, e alla CAF nel 1976. Ha sede nella capitale amministrativa Mbabane e controlla il campionato nazionale, la coppa nazionale e la Nazionale del paese."}
{"id": "1471650", "revid": "53251", "url": "https://it.wikipedia.org/wiki?curid=1471650", "title": "Elemento minimo", "text": ""}
{"id": "1471651", "revid": "486946", "url": "https://it.wikipedia.org/wiki?curid=1471651", "title": "National Football Association of Swaziland", "text": ""}
{"id": "1471652", "revid": "53251", "url": "https://it.wikipedia.org/wiki?curid=1471652", "title": "Elemento massimo", "text": ""}
{"id": "1471653", "revid": "4711", "url": "https://it.wikipedia.org/wiki?curid=1471653", "title": "Sudan Football Association", "text": ""}
{"id": "1471654", "revid": "110157", "url": "https://it.wikipedia.org/wiki?curid=1471654", "title": "Governatorato di Qena", "text": "Il governatorato di Qena (o Qina; in arabo: \u0645\u062d\u0627\u0641\u0638\u0629 \u0642\u0646\u0627, \"Mu\u1e25\u0101fa\u1e93at Qin\u0101\") \u00e8 un governatorato dell'Egitto che si trova nel sud lungo il corso del Nilo. Prende il nome dal suo capoluogo, Qena.\nIl governatorato comprende le seguenti citt\u00e0:\nIl governatorato comprendeva in passato anche la citt\u00e0 di Luxor, oggi capoluogo di un governatorato a s\u00e9.\nAltri importanti siti nel governatorato sono:"}
{"id": "1471655", "revid": "767487", "url": "https://it.wikipedia.org/wiki?curid=1471655", "title": "Qualcosa di cui... sparlare", "text": "Qualcosa di cui... sparlare \u00e8 un film del 1995 di Lasse Hallstr\u00f6m, interpretato da Julia Roberts, Robert Duvall e Dennis Quaid.\nTrama.\nGrace scopre che la sua vita apparentemente perfetta (un matrimonio felice e una figlia) in realt\u00e0 non lo \u00e8.\nCoglie in flagrante il marito con un'altra donna e reagisce con una poderosa scenata che finisce sulla bocca di tutti. Provando un senso di rivalsa e sfida Grace torna a vivere nella tenuta dei suoi genitori che gestiscono una scuola di equitazione e inizia a sparlare non solo del marito ma anche di tutti coloro che hanno una storia in paese. Le voci si diffondono presto in paese e l'uomo \u00e8 lo zimbello di tutti. \nLui le far\u00e0 una corte spietata, ma lei per diverso tempo lo respinge, arrivando quasi a tentare di avvelenarlo, per poi accettare di ricominciare di nuovo da capo, con una prima uscita una delle sere in cui lei torna dall'universit\u00e0, dove si \u00e8 finalmente iscritta e a cui aveva rinunciato per sposarsi."}
{"id": "1471658", "revid": "1788047", "url": "https://it.wikipedia.org/wiki?curid=1471658", "title": "Microregione di Cotegipe", "text": "Cotegipe \u00e8 una microregione dello Stato di Bahia in Brasile, appartenente alla mesoregione di Extremo Oeste Baiano.\nComuni.\nComprende 8 municipi:"}
{"id": "1471660", "revid": "92723", "url": "https://it.wikipedia.org/wiki?curid=1471660", "title": "Annunciazione del Signore", "text": ""}
{"id": "1471662", "revid": "125620374", "url": "https://it.wikipedia.org/wiki?curid=1471662", "title": "Attentato dell'Addaura", "text": "L'attentato dell'Addaura si riferisce al fallito attentato al giudice istruttore palermitano Giovanni Falcone, avvenuto il 21 giugno 1989 nei pressi della villa che il magistrato aveva affittato per il periodo estivo, situata sulla costa siciliana nella localit\u00e0 palermitana denominata Addaura.\nStoria.\nLa mattina del 21 giugno 1989, alle 7.30, gli agenti di polizia addetti alla protezione personale del giudice Falcone trovarono 58 cartucce di esplosivo, di tipo Brixia B5, all'interno di un borsone sportivo accanto ad una muta subacquea e delle pinne abbandonate, nella spiaggetta antistante la villa affittata dal magistrato, che aspettava i colleghi svizzeri Carla del Ponte e Claudio Lehmann con cui doveva discutere sul filone dell'inchiesta \"Pizza connection\" che riguardava il riciclaggio di denaro sporco. L'esplosivo era stipato in una cassetta metallica, ed era innescato da due detonatori. Secondo le indagini dell'epoca, alcuni uomini non identificati piazzarono l'esplosivo, il quale non esplose: all'epoca ci\u00f2 fu attribuito ad un fortunato caso (si parl\u00f2 di un malfunzionamento del detonatore).\nI misteri intorno all'attentato.\nL'intervista di Falcone su \"L'Unit\u00e0\".\nDiciannove giorni dopo il fallito attentato, Falcone rilasci\u00f2 una discussa intervista al giornalista dell\u2019\"Unit\u00e0\" Saverio Lodato in cui analizzava il vero movente della bomba lanciando velate accuse nei confronti di possibili mandanti \"esterni\" alla mafia: \u201c\"Ci troviamo di fronte a menti raffinatissime che tentano di orientare certe azioni della mafia. Esistono forse punti di collegamento tra i vertici di Cosa nostra e centri occulti di potere che hanno altri interessi, ho l\u2019impressione che sia questo lo scenario pi\u00f9 attendibile se si vogliono capire davvero le ragioni che hanno spinto qualcuno ad assassinarmi. (...) Sto assistendo all'identico meccanismo che port\u00f2 all'eliminazione del generale dalla Chiesa... Il copione \u00e8 quello. Basta avere occhi per vedere\"\u201d.\nNel 2020 la giornalista francese Marcelle Padovani (che intervist\u00f2 pi\u00f9 volte Falcone in quei mesi) rivel\u00f2 che, parlando di \"menti raffinatissime\" nell'intervista, il giudice intendeva fare riferimento a Domenico Sica, all'epoca Alto commissario per la lotta alla mafia.\nLe lettere del \"Corvo\" e i tentativi di delegittimazione.\nNelle motivazioni della sentenza di primo grado per l'attentato dell'Addaura, i giudici scrivono che esso \u00ab \"possa essere stato strumentalmente preceduto da una ben orchestrata campagna di delegittimazione nei confronti del giudice Falcone a cui hanno sicuramente partecipato soggetti estranei a \u201ccosa nostra\u201d e che, pertanto, la decisione di uccidere il predetto valoroso magistrato possa essere frutto di una convergenza di interessi non riconducibili alla sola organizzazione mafiosa\u00bb\".\nInfatti nei mesi precedenti l'attentato comparvero una serie di lettere anonime indirizzate a varie autorit\u00e0 definite giornalisticamente del \u201cCorvo\u201d: nel maggio 1989 il collaboratore di giustizia Salvatore Contorno, sottoposto al programma di protezione negli Stati Uniti, fece segretamente ritorno a Palermo ma venne arrestato in un villino a San Nicola L'Arena insieme al cugino Gaetano Grado dagli uomini del questore Arnaldo La Barbera che trovarono in loro possesso fucili, pistole, divise di carabiniere e ricetrasmittenti. La vicenda dest\u00f2 numerose polemiche e le lettere del \u201cCorvo\u201d accusarono i giudici Giovanni Falcone e Giuseppe Ayala, il Capo della Polizia di Stato Vincenzo Parisi e importanti investigatori come Gianni De Gennaro e Antonio Manganelli di avere \"pilotato\" il ritorno di Contorno in Sicilia al fine di sterminare i Corleonesi, storici nemici della sua famiglia: infatti si mise in diretta correlazione il rientro di Contorno con una serie di omicidi che effettivamente si erano registrati tra Bagheria e Casteldaccia proprio in quei mesi ai danni di persone legate alle cosche corleonesi. Contemporaneamente si diffuse la voce (ripresa da vari articoli della stampa nazionale) di un ritorno di Tommaso Buscetta a Palermo organizzato in gran segreto da Falcone e De Gennaro per incontrare un informatore della mafia (il barone Antonino D'Onufrio, ucciso per questo motivo alcuni mesi prima) ed arrivare cos\u00ec alla cattura dei Corleonesi: tale voce si rivel\u00f2 per\u00f2 completamente falsa e venne seccamente smentita dagli interessati.\nGerardo Chiaromonte, presidente della Commissione Antimafia, riporter\u00e0, in riferimento al fallito attentato, quanto veniva fatto circolare nei giorni successivi negli ambienti della DC e del PCI a Palermo: \nNel 1990 l'ex consulente finanziario Salvatore Amendolito, in passato uno degli \"addetti\" al riciclaggio di denaro sporco in Svizzera che poi aveva collaborato con l'FBI nell'inchiesta \"Pizza connection\", rivel\u00f2 al Procuratore capo di Caltanissetta Salvatore Celesti (che all'epoca seguiva le indagini sul fallito attentato e lo and\u00f2 ad interrogare negli USA) che la bomba all'Addaura non era altro che una messinscena posta in essere dal magistrato svizzero Carla Del Ponte per farsi passare quale destinataria dell'aggressione mafiosa e coprire cos\u00ec la sua collusione con l'imprenditore Oliviero Tognoli (un altro \"riciclatore\" di denaro sporco), di cui avrebbe favorito la fuga per sottrarsi all'arresto; per queste sue accuse (che secondo Falcone erano manovrate da qualcuno), Amendolito venne rinviato a giudizio dalla Procura di Caltanissetta per il reato di calunnia ai danni della Del Ponte.\nIl 12 gennaio 1992 Falcone, ospite della trasmissione \"Telefono giallo\" condotta da Corrado Augias, in risposta alla domanda di una ragazza del pubblico, disse: \"\"Questo \u00e8 il Paese felice in cui se ti si pone una bomba sotto casa, e la bomba per fortuna non esplode, la colpa \u00e8 tua che non l\u2019hai fatta esplodere\"\u201c.\nLa condanna del maresciallo Tumino.\nNel 1993 il maresciallo Francesco Tumino, artificiere dei carabinieri intervenuto sul luogo dell'attentato e ripreso dalle telecamere mentre disinnescava i candelotti e faceva esplodere il timer, fu indagato ed infine condannato dal gip di Caltanissetta, a seguito di patteggiamento, a sei mesi e venti giorni di reclusione con la condizionale. Era imputato di false dichiarazioni al pubblico ministero e favoreggiamento nell'ambito del fallito attentato: infatti Tumino, facendo detonare il timer, aveva distrutto l'innesco della bomba e fu cos\u00ec compromessa la possibilit\u00e0 di stabilire se l'ordigno era predisposto per uccidere oppure collocato a scopo dimostrativo. Lo stesso Tumino dichiar\u00f2 di aver consegnato parti del timer ad un sedicente funzionario di polizia \"\"con i baffi\" che identificher\u00e0 in Ignazio D'Antone, ex capo della Squadra Mobile di Palermo (poi condannato per concorso esterno in associazione mafiosa); i magistrati di Caltanissetta, visionando tutti i filmati televisivi realizzati in quella giornata, non riscontrarono la presenza di D'Antone sul luogo dell'attentato e lo stesso maresciallo artificiere ammise poi ai giudici di avere inventato tutto.\nI sospetti su Bruno Contrada.\nIl 23 luglio 1989, poco pi\u00f9 di un mese dopo il fallito attentato, il settimanale \"L'Espresso\" pubblic\u00f2 un articolo di Sandro Acciari dal titolo \"Il Corvo, la Talpa, il Falcone\", in cui si leggeva:\nDopo circa un mese, \"L'Espresso\" pubblic\u00f2 un nuovo articolo dal titolo \"Segreti di servizio\"\", scritto dal giornalista Roberto Chiodi, in cui si accusava apertamente Bruno Contrada, gi\u00e0 funzionario di polizia e numero tre del SISDE, di aver agevolato la fuga di Oliviero Tognoli, un industriale bresciano implicato nell'indagine \"Pizza connection\" perch\u00e9 responsabile del riciclaggio di denaro sporco per conto di Cosa Nostra e per questo era indagato in Svizzera dal pubblico ministero Carla Del Ponte e in Italia da Giovanni Falcone, che lo interrogarono pi\u00f9 volte congiuntamente alcuni mesi prima dell'attentato all'Addaura: Tognoli avrebbe confidato ai due magistrati di essere riuscito a fuggire poco prima del suo arresto perch\u00e9 avvertito da Bruno Contrada, che gli avrebbe rivelato l\u2019imminente emissione del provvedimento restrittivo a suo carico, ma rifiut\u00f2 di verbalizzare il racconto e poi cambi\u00f2 versione. Alla fine degli anni '90, la vicenda avrebbe trovato un aggancio inquietante nelle motivazioni della sentenza di condanna per concorso esterno in associazione mafiosa nei confronti di Contrada: infatti le precedenti accuse formulate da Tognoli e poi ritrattate vennero confermate dalla Del Ponte e dall'ex magistrato Giuseppe Ayala al processo; durante la sua testimonianza resa sempre nel giudizio contro Contrada, il tenente dei Carabinieri Carmelo Canale, uno dei pi\u00f9 stretti collaboratori di Paolo Borsellino, rifer\u00ec che Falcone \u201c\"con gli occhi di fuori\"\u201d aveva spiegato all\u2019amico magistrato che il maggiore responsabile del fallito attentato dell\u2019Addaura era proprio Contrada. Tali testimonianze vennero ritenute attendibili nelle motivazioni della sentenza di condanna dell'ex funzionario di polizia.\nIl presunto ruolo degli agenti Agostino e Piazza e di \"faccia da mostro\".\nNei mesi successivi al fallito attentato, vennero uccisi in circostanze mai chiarite gli agenti di polizia Antonino Agostino (5 agosto 1989), assassinato in un agguato insieme alla moglie Ida Castelluccio, ed Emanuele Piazza, rimasto vittima della \"lupara bianca\" il 16 marzo 1990 ad opera di mafiosi di San Lorenzo: si scopr\u00ec che entrambi gli agenti avevano collaborato in vario modo con il SISDE per la cattura di latitanti mafiosi. Al funerale di Agostino e della moglie, Falcone confid\u00f2 al commissario Saverio Montalbano: \u00ab\"Devo la vita a questi ragazzi\"\u00bb; inoltre, dopo la scomparsa di Piazza, i poliziotti sequestrarono nel suo appartamento una tuta da sub (simile a quella ritrovata sugli scogli dell'Addaura), essendo l'agente scomparso un appassionato di immersioni subacquee, e le indagini vennero seguite personalmente da Falcone. \nNel 1996 Luigi Ilardo, reggente mafioso della provincia di Caltanissetta e confidente del ROS dei Carabinieri ucciso poco tempo dopo, raccont\u00f2 al colonnello Michele Riccio che \u201c\"i due agenti\" [Agostino e Piazza n.d.r.] \"sono stati quelli, su mandato non so\u2026 dei servizi segreti\u2026 sono stati incaricati di piazzare la borsa con la bomba sulla scogliera dove c\u2019era Falcone che passava la villeggiatura estiva. (\u2026) Mi ricordo che si diceva che c'era proprio uno di questi agenti dei servizi segreti, che era\u2026 in faccia, dice, che aveva la faccia di un mostro e questo girava imperterrito a Palermo e molte volte hanno cercato la posta per poterlo fottere a questo qua, perch\u00e9 in diversi fatti, (\u2026) veniva proprio confermata la presenza di questo\u2026 sia quando spararono al piccolo Domino, sia quando spararono a D'Agostino\" (\"rectius\": Agostino)\", sia quando, prima di\u2026 che si venisse a scoprire la bomba all'Addaura, c'era stata una signora che aveva visto a bordo di una macchina, proprio nelle immediatezze della villa dov'era Falcone, due individui fra cui uno che aveva questa faccia cos\u00ec brutta\u2026\"\u201d.\nVincenzo Agostino (padre di Antonino) raccont\u00f2 diverse volte che prima dell'omicidio del figlio ricevette la visita di due uomini, di cui uno biondo con la faccia butterata, che gli chiesero dove si trovava il figlio, qualificandosi come \"colleghi\". Anche un parente di Emanuele Piazza afferm\u00f2 che l'agente frequentava un uomo con una malformazione alla guancia.\nNel 2005 la Procura di Palermo cerc\u00f2 di identificare \"faccia da mostro\" chiedendo al SISDE i nomi degli agenti segreti che operavano a Palermo alla fine degli anni '80 ma il servizio oppose il segreto di Stato. Infine nel 2009, grazie alle nuove rivelazioni dei collaboratori di giustizia Vito Lo Forte e Francesco Marullo, la Direzione Nazionale Antimafia guidata da Pietro Grasso individu\u00f2 \"faccia da mostro\" in Giovanni Aiello, un ex poliziotto che aveva prestato servizio in Sicilia e poi era stato congedato perch\u00e9 sfigurato ad una guancia da una fucilata: sempre nello stesso anno, la Procura di Caltanissetta iscrisse Aiello nel registro degli indagati per il suo presunto ruolo nell'attentato all'Addaura (ed anche nelle stragi di Capaci e via d'Amelio) ma l'indagine venne archiviata nel 2012 perch\u00e9 non si trovarono conferme al racconto di Lo Forte e Marullo. Inoltre nel 2012 Aiello venne anche riconosciuto dal \"pentito\" 'ndranghetista Antonino Lo Giudice (che poi ritratt\u00f2 e riconferm\u00f2 in un secondo momento le accuse) come \"cerniera\" tra 'Ndrangheta e Cosa Nostra e poi nel 2014 da Vito e Giovanna Galatolo, figli del \"boss\" Vincenzo (uno dei partecipanti all'attentato dell'Addaura), i quali riconobbero fotograficamente Aiello e rivelarono che partecipava a \"summit\" mafiosi a casa loro insieme a Bruno Contrada, accuse che portarono all'apertura di nuovi fascicoli d'indagine presso le Procure di Palermo, Reggio Calabria e Catania anche se l'interessato neg\u00f2 sempre di essere \"faccia da mostro\" e di aver avuto un ruolo nei fatti di cui era accusato. Nel 2016, nel corso di un confronto all'americana disposto dal gip di Palermo, Vincenzo Agostino riconobbe Aiello come l'uomo con la faccia butterata che cercava il figlio prima dell'omicidio. Aiello mor\u00ec d'infarto l'anno successivo. \nAd oggi nemmeno le nuove indagini hanno trovato conferme concrete di un coinvolgimento di Agostino e Piazza nonch\u00e9 di \"faccia da mostro\" nell'attentato all'Addaura.\nIndagini e processo.\nDopo alcuni anni di indagini coordinate dall'allora Procuratore capo di Caltanissetta Giovanni Tinebra, nel 1998 le dichiarazioni dei collaboratori di giustizia Giovan Battista Ferrante e Francesco Onorato (che si autoaccusarono di aver avuto un ruolo) portarono al rinvio a giudizio dei \"boss\" mafiosi Salvatore Biondino, Salvatore Riina, Antonino Madonia, Vincenzo e Angelo Galatolo come responsabili del fallito attentato: nel 2000 la Corte d'Assise di Caltanissetta condann\u00f2 in primo grado Riina, Biondino e Madonia a ventisei anni di carcere mentre i collaboratori Ferrante e Onorato a dieci anni di carcere; Vincenzo e Angelo Galatolo vennero invece assolti. La sentenza venne confermata con qualche modifica anche nei due successivi gradi di giudizio, che vide la condanna di Vincenzo e Angelo Galatolo.\nLa nuova indagine.\nNel 2008 la Procura di Caltanissetta guidata dal Procuratore capo Sergio Lari riapr\u00ec le indagini in seguito alle dichiarazioni dei collaboratori di giustizia Angelo Fontana e Vito Lo Forte. In particolare, Fontana (ex mafioso dell'Acquasanta) dichiar\u00f2 che partecip\u00f2 all'esecuzione dell'attentato insieme ad alcuni mafiosi dell'Acquasanta e di Resuttana, guidati dal cugino Angelo Galatolo e da Antonino Madonia, il quale fece segnale a tutti di rientrare dopo aver notato la presenza della polizia sugli scogli; Galatolo, che era appostato dietro uno scoglio per azionare il telecomando che doveva provocare l'esplosione, si gett\u00f2 in mare per timore di essere scoperto ma perse il telecomando in acqua. Invece Lo Forte dichiar\u00f2 che nell'attentato ebbero un ruolo anche Antonino Agostino ed Emanuele Piazza, due agenti del SISDE che disattivarono l'esplosivo nei pressi della villa del giudice, impedendogli di esplodere: per queste ragioni i due agenti furono poi assassinati. \nNel 2011 un pool di periti nominati dal gip di Caltanissetta Lirio Conti ha determinato che il Dna delle cellule epiteliali, estratte da una maglietta ritrovata sul luogo del fallito attentato, apparteneva ad Angelo Galatolo, confermando le dichiarazioni del collaboratore Fontana. Tuttavia non vennero trovate tracce genetiche sul borsone o sulla muta compatibili con gli agenti Agostino e Piazza, smentendo le dichiarazioni di Lo Forte.\nNel 2014 Fontana ritratt\u00f2 le precedenti dichiarazioni, affermando di essersi autoaccusato falsamente di aver partecipato all'attentato poich\u00e9 in quel periodo non si trovava a Palermo ma negli Stati Uniti con obbligo di firma, come dimostrato da un foglio ritrovato dall'avvocato Giuseppe Di Peri, legale di fiducia del cugino Angelo Galatolo; la Procura di Caltanissetta iscrisse allora Fontana nel registro degli indagati per i reati di calunnia ed autocalunnia."}
{"id": "1471668", "revid": "767487", "url": "https://it.wikipedia.org/wiki?curid=1471668", "title": "Nicolae Simatoc", "text": ""}
{"id": "1471672", "revid": "599013", "url": "https://it.wikipedia.org/wiki?curid=1471672", "title": "Jamie Redknapp", "text": "Biografia.\nFiglio di Harry Redknapp, nonch\u00e9 cugino di Frank Lampard, Jamie \u00e8 stato uno dei centrocampisti pi\u00f9 famosi del campionato inglese nella seconda met\u00e0 degli anni '90. Attualmente \u00e8 opinionista per il canale satellitare inglese Sky Sports."}
{"id": "1471676", "revid": "439868", "url": "https://it.wikipedia.org/wiki?curid=1471676", "title": "Aguilares (San Salvador)", "text": "Aguilares \u00e8 un comune del dipartimento di San Salvador, in El Salvador.\nAltri progetti.\n "}
{"id": "1471678", "revid": "123833497", "url": "https://it.wikipedia.org/wiki?curid=1471678", "title": "Avesa", "text": "Avesa (\"\u00c0esa\" o \"\u00c0exa\" in veneto) \u00e8 una frazione della citt\u00e0 di Verona ed \u00e8 situata a nord di quest'ultima. Fu comune autonomo fino al 1927. Attualmente fa parte della Circoscrizione 2 Nord Ovest del Comune di Verona.\nPresso Avesa sgorga da una risorgiva il Lor\u00ec, brevissimo fiumiciattolo che entra nell'Adige dopo pochi chilometri, noto soprattutto in relazione alle \"lavandare\" di Avesa, che qui si recavano in passato a lavare i panni per conto degli alberghi, degli ospedali e dei cittadini benestanti dell'intera citt\u00e0. Le \"lavandare\" di Avesa trovarono menzione nelle poesie del poeta veronese Berto Barbarani. Avesa \u00e8 anche citata, in quanto borgo nat\u00eco del \"Moro di Verona\", nel romanzo La tregua di Primo Levi.\nNel mese di maggio vi \u00e8 la sagra del paese, nota come festa della comunit\u00e0.\nDurante le feste natalizie, sotto i portici sul retro della chiesa parrocchiale viene montato il presepio di Avesa, uno dei piu belli e curati della provincia di Verona, il quale riproduce fedelmente (ma in chiave natalizia) vie e scorci della stessa Avesa. La visita al presepio ad oggi \u00e8 gratuita.\nNella localit\u00e0 di Avesa \u00e8 assai diffusa la coltivazione dell'olivo, e a tale scopo sono stati costruiti, nel passato, moltissimi muri a secco (MAROGNE) e terrazzamenti sulle colline che circondano il centro abitato.\nAltra caratteristica degna di nota nella localit\u00e0 di Avesa \u00e8 la presenza di cave, ora abbandonate, per l'estrazione della cosiddetta \"pietra gallina\" (detta anche tufo), utilizzata come materiale da costruzione ed anche per la realizzazione di prodotti artistici.\nLa parrocchiale \u00e8 dedicata a San Martino di Tours; il pittoresco campanile, con le sue melodiose 9 campane Cavadini in Reb3, \u00e8 sede di una prestigiosa squadra di suonatori di Campane alla veronese.\nIl 22 novembre 1914 Avesa fu raggiunta dalla rete tranviaria di Verona che veniva ad avere nel paese il proprio capolinea settentrionale. La stessa fu soppressa nel 1951."}
{"id": "1471683", "revid": "110157", "url": "https://it.wikipedia.org/wiki?curid=1471683", "title": "Apopa", "text": "Apopa \u00e8 un comune del dipartimento di San Salvador, in El Salvador.\nAltri progetti.\n "}
{"id": "1471691", "revid": "1305772", "url": "https://it.wikipedia.org/wiki?curid=1471691", "title": "Delegazione Milpa Alta", "text": "La Delegazione Milpa Alta \u00e8 una delle 16 delegazioni del Distretto Federale Messicano. \u00c8 situata a sud della citt\u00e0. Confina a nord con le delegazioni Tl\u00e1huac e Xochimilco; ad ovest, con la Delegazione Tlalpan; a est con i comuni dello Stato del Messico di Chalco, Tenango del Aire e Juchitepec; e a sud con Tlalnepantla e Tepoztl\u00e1n, comuni dello stato di Morelos.\n\u00c8 la seconda delegazione del Distretto Federale per superficie. I suoi abitanti vengono chiamati \"milpanecos\",\nanche se si sta diffondendo sempre pi\u00f9 l'aggettivo \"milpaltense\".\nA differenza delle altre delegazioni, a Milpa Alta l'agricoltura ha un peso importante nell'economia regionale. Vi si produce l'ottanta per cento del \"nopal\" che si consuma in Messico.\nToponimia.\nMilpa Alta deve il suo nome alla Villa de Nuestra Se\u00f1ora de la Asunci\u00f3n de Milpa Alta, una comunit\u00e0 fondata da padri francescani nel XVI secolo.\n\"Milpa\" \u00e8 una parola dello spagnolo parlato in Messico che indica i campi dove si coltiva il mais unitamente ad altri vegetali. Proviene dal nahuatl \"milpan\", che indica un qualsiasi campo coltivato. Quando gli spagnoli fondarono la citt\u00e0 di Milpa Alta, lo fecero su un villaggio indigeno il cui nome era \"Malacacht\u00e9pec-Momoxco\", che in nahuatl significa \"luogo circondato da colline dove vi sono tumuli funerari\".\nGeografia fisica.\nLa superficie di Milpa Alta \u00e8 di circa . Il suo punto pi\u00f9 basso, San Antonio Tec\u00f3mitl, si trova ad una altitudine di 2250 metri sul livello del mare, dieci metri sopra il livello medio di Citt\u00e0 del Messico.\nLa regione attorno al vulcano Teuhtli \u00e8 conosciuta come Valle di Milpa Alta, dove vive la maggior parte della popolazione della delegazione, si eleva fino a 2.700 metri sopra il livello del mare ed il suo clima \u00e8 pi\u00f9 freddo che nel resto del Valle del Messico. Questa piccola valle separa il vulcano Teuhtli dalla catena montuosa del Ajusco-Chichinautzin, che deve il suo nome alle due vette pi\u00f9 alte.\nLa sierra dell'Ajusco-Chichinauhtzin \u00e8 la zona pi\u00f9 alta del Distretto Federale, con vette che superano i 3.500 metri. Formano questa catena i vulcani Cuauhtzin, Chichinauhtzin, Tetzcac\u00f3atl, Acopiaxco, San Bartolo e Ocusacayo, tutti sopra i 3.100 metri.\nLa sierra dell'Ajusco-Chichinauhtzin si form\u00f2 da una violenta attivit\u00e0 vulcanica durante il periodo quaternario. Prima della formazione di questa catena montuosa, il bacino della Valle del Messico aveva una fuga naturale verso il fiume Balsas. La comparsa della catena dell'Ajusco fece s\u00ec che la regione si trasform\u00f2 in un bacino endorreico, dando luogo alla formazione del sistema lacustre di Texcoco.\nStoria.\nIl documento scritto pi\u00f9 antico in cui si fa riferimento alla attuale regione di Milpa Alta \u00e8 del XVII secolo, scritto dallo scrivano Juan Sanchez. nel documento si suppone che gli abitanti pi\u00f9 antichi fossero i toltechi. I toltechi furono, poi, invasi dai chichimeca, provenienti dall'oriente della Valle del Messico, che occuparono la valle di Milpa Alta nel XIII secolo.\nDurante il XIX secolo Milpa Alta fece parte dello Stato del Messico. Fu essenzialmente un villaggio agricolo. I suoi abitanti erano in maggioranza indigeni nahua. Durante la rivoluzione messicana, nel 1911, Milpa Alta fu invasa dalla truppe di Emiliano Zapata, stabilendo il proprio quartier generale nel villaggio di San Pablo Oztotepec, da dove, successivamente, con l'appoggio dei villaggi di Milpa Alta, si diressero verso nord, occupando Xochimilco e Iztapalapa.\nSociet\u00e0.\nEvoluzione demografica.\nMilpa Alta \u00e8 la delegazione capitalina pi\u00f9 popolata in termini assoluti e relativi. Secondo il censimento 2005, realizzato dall'INEGI, la delegazione aveva circa 115\u00a0000 abitanti, concentrati soprattutto tra le quote 2.500 e 2.600\u00a0m s.l.m., in undici villaggi ed una citt\u00e0.\nEtnografia: Nahua di Milpa Alta.\nMilpa Alta \u00e8 la delegazione con la maggior proporzione di popolazione che parla lingue indigene nel Distretto Federale. Gli abitanti di lingue indigene della delegazione rappresentano il 4% della popolazione di Milpa Alta, il che fa di Milpa Alta la delegazione con maggior presenza indigena nella capitale messicana; inoltre, la popolazione indigena di Milpa Alta \u00e8 originaria del territorio della delegazione, a differenza di altre delegazioni.\nMolte delle tradizioni della delegazione sono prodotto del permanere della cultura indigena nelle comunit\u00e0.\nA Milpa Alta l'identit\u00e0 nahua \u00e8 molto presente ed \u00e8 stata rivendicata dai suoi abitanti.\nSoprattutto nei villaggi di San Lorenzo Tlacoyucan, San Jer\u00f3nimo Miacatl\u00e1n e Santa Ana Tlacotenco vi \u00e8 stato un processo di recupero della tradizione orale dell'antico villaggio di Malacacht\u00e9pec-Momoxco. Santa Ana Tlacotenco \u00e8 il centro di un movimento di rivitalizzazione della lingua nahuatl, riconosciuto da varie istituzioni culturali messicane.\nLe dodici localit\u00e0 di Milpa Alta riconoscono la propria origine nelle trib\u00f9 nahua che popolarono la regione in epoca preispanica. Nove villaggi nel centro del Valle di Milpa Alta e sul pendio nord del Chichinauhtzin si riconoscono come discendenti dei fondatori dell'antico villaggio di Malacacht\u00e9pec-Momoxco (Villa Milpa Alta, San Jer\u00f3nimo Miacatl\u00e1n, San Pablo Oztotepec, San Juan Tepen\u00e1huac, San Francisco Tecoxpa, Santa Ana Tlacotenco, San Lorenzo Tlacoyucan, San Pedro Atocpan e San Agust\u00edn Ohtenco), due si riconoscono come discendenti degli xochimilcas (San Bartolom\u00e9 Xicomulco e San Salvador Cuauhtenco) ed infine San Antonio Tec\u00f3mitl che \u00e8 stato storicamente vicino ai villaggi chinampanecos Tl\u00e1huac, M\u00edxquic e Tetelco."}
{"id": "1471696", "revid": "136578", "url": "https://it.wikipedia.org/wiki?curid=1471696", "title": "Milpa Alta", "text": ""}
{"id": "1471697", "revid": "111968560", "url": "https://it.wikipedia.org/wiki?curid=1471697", "title": "Pallavolo ai Giochi della XXIX Olimpiade - Qualificazioni europee", "text": "Le qualificazioni europee al torneo olimpico di Pechino 2008 si svolgono in tre fasi:\nQualificazioni maschili.\nFase eliminatoria.\nLa fase eliminatoria \u00e8 stata caratterizzata dalla partecipazione di otto squadre. Tali team sono stati accoppiati e si sono dovuti affrontare in due incontri di andata e ritorno; la migliore vincente avrebbe poi avuto accesso a uno dei tre gironi di pre-qualificazione.\nTornei di pre-qualificazione.\nI tre tornei di pre-qualificazione olimpica si sono svolti dal 28 novembre al 2 dicembre in , e . Le vincenti dei tre tornei guadagnano il diritto di partecipare al torneo di qualificazione continentale di Smirne.\nIl secondo e terzo posto conquistato rispettivamente dalla che dalla ai Mondiali di Giappone 2007 ha liberato due posti per il torneo pre-olimpico europeo di Smirne. Per questo sono cinque le squadre che si aggiudicarono il diritto di partecipare al torneo organizzato in Turchia, in particolare:\nDi seguito presentiamo tutti i risultati dei tre tornei.\nTorneo di qualificazione continentale.\nIl torneo finale di qualificazione per le Olimpiadi di Pechino 2008 si \u00e8 svolto a Smirne, dal 7 al 13 gennaio 2008 e ha visto la partecipazione delle seguenti squadre:\nLa , vincitrice del torneo, ha ottenuto il \"pass\" per i Giochi di Pechino 2008."}
{"id": "1471701", "revid": "455046", "url": "https://it.wikipedia.org/wiki?curid=1471701", "title": "Agenzia dell'Unione europea per la cibersicurezza", "text": "LAgenzia dell'Unione europea per la cibersicurezza, (ENISA, acronimo del nome originale inglese \"European Network and Information Security Agency\"), \u00e8 una delle agenzie dell'Unione europea. Ha sede ad Atene, con un secondo ufficio a Candia, sull'isola di Creta (Grecia).\nChiamata originariamente Agenzia europea per la sicurezza delle reti e dell'informazione, ha assunto il nome attuale il 28 giugno 2019 con il Regolamento UE 2019/881.\nStoria.\nCreata nel 2004 dal Regolamento 460/2004 \u00e8 pienamente operativa dal 1\u00ba settembre 2005.\nIl primo Direttore Esecutivo \u00e8 stato Andrea Pirotti, unico italiano a dirigere un'agenzia europea, sostituito, dopo i 5 anni di mandato, dal tedesco Udo Helmbrecht il 16 ottobre 2009.\nMissione.\nLa missione di ENISA \u00e8 migliorare la sicurezza informatica e delle reti di telecomunicazioni dell'Unione europea. L'agenzia deve contribuire allo sviluppo della cultura della sicurezza delle informazioni e delle reti a beneficio dei cittadini, dei consumatori, delle imprese e del settore pubblico europei e, di conseguenza, favorire lo sviluppo del mercato interno dell'Unione stessa.\nENISA assiste la Commissione europea, gli stati membri e, di conseguenza, la comunit\u00e0 economica e di business nel comprendere e raggiungere i requisiti di sicurezza anche nella prospettiva delle norme comunitarie presenti e future. ENISA infine rappresenta un centro di competenza sia per gli stati membri sia per le istituzioni EU per tutte le problematiche relative alla sicurezza delle informazioni e delle reti.\nOrganizzazione.\nENISA \u00e8 guidata dal Direttore Esecutivo e ha un personale di circa 50 persone. \nL'agenzia \u00e8 supervisionata da un Consiglio di Amministrazione (\"Management Board\"), composto dai rappresentanti degli stati membri EU, della Commissione e degli altri portatori d'interessi.\nEsiste inoltre un \"Permanent Stakeholders Group\" (PSG) di ausilio al Direttore Esecutivo. Il PSG \u00e8 composto da esperti che rappresentano gli \"stakeholder\" come le principali imprese di Informatica e Telecomunicazioni, le associazioni dei consumatori e gli esperti di universit\u00e0."}
{"id": "1471706", "revid": "793215", "url": "https://it.wikipedia.org/wiki?curid=1471706", "title": "Verulamium", "text": "Verulamium fu la terza citt\u00e0 pi\u00f9 ampia della Britannia romana. \u00c8 situata nella zona a sud-ovest dell'odierna St Albans, nell'Hertfordshire, ed \u00e8 stata scavata solo in parte dagli archeologi, come per esempio Mortimer Wheeler, e Kathleen Kenyon.\nPrima dell'arrivo dei Romani, la citt\u00e0 era conosciuta come Verlamion ed era la capitale della trib\u00f9 dei Catuvellauni. Era stata fondata dal capo catuvellauno Tasciovano fra il 25 e il 20 a.C. Dopo l'arrivo degli invasori, la citt\u00e0 divenne un \"municipium\" (attorno al 50), \"status\" che dava ai suoi abitanti tutti i diritti di un cittadino romano. La citt\u00e0 fu saccheggiata nel 61 durante la rivolta degli Iceni guidati dalla regina Boudica. Ciononostante la citt\u00e0 crebbe d'importanza e in ampiezza, arrivando a coprire un'area di circa 0.5\u00a0km\u00b2. Protetta da un vallo e da mura, la citt\u00e0 aveva un foro, una basilica e un teatro. L'odierno nome della citt\u00e0 viene proprio da un suo cittadino romano, Albano, ucciso nel III secolo, che fu il primo martire cristiano della Britannia.\nFrancesco Bacone ottenne il titolo di barone di Verulamio e visconte di Sant'Albano.\nL'asteroide 4206 Verulamium prende il suo nome da questa citt\u00e0."}
{"id": "1471707", "revid": "226458", "url": "https://it.wikipedia.org/wiki?curid=1471707", "title": "Ayutuxtepeque", "text": "Ayutuxtepeque \u00e8 un comune del dipartimento di San Salvador, in El Salvador."}
{"id": "1471710", "revid": "628767", "url": "https://it.wikipedia.org/wiki?curid=1471710", "title": "Cuscatancingo", "text": "Cuscatancingo \u00e8 un comune del dipartimento di San Salvador, in El Salvador."}
{"id": "1471711", "revid": "1305772", "url": "https://it.wikipedia.org/wiki?curid=1471711", "title": "Boston (album)", "text": "Boston \u00e8 il primo album in studio del gruppo musicale statunitense Boston, pubblicato nell'agosto del 1976 dalla Epic Records.\nL'album ha ottenuto grande successo ed \u00e8 diventato uno dei debutti pi\u00f9 venduti nella storia della musica. Raggiunse il terzo posto della classifica Billboard 200, arrivando a vendere oltre 17 milioni di copie nei soli Stati Uniti. L'album \u00e8 ricordato principalmente per singoli come \"More Than a Feeling\", che ebbero il merito di dare nuova linfa al rock classico in un periodo dominato dalla disco music e dalla nascita del punk rock.\nIl suo stile musicale, sviluppato attraverso l'amore di Scholz per la musica classica, ganci melodici e potenti parti di chitarra, ha ispirato l'intero genere corporate rock e una miriade di band di successo venute fuori negli anni immediatamente successivi.\nAntefatti.\nNei tardi anni sessanta, Tom Scholz cominci\u00f2 a frequentare il Massachusetts Institute of Technology (MIT) dove scrisse le sue prime canzoni. Dopo essersi laureato, venne assunto presso la Polaroid nella divisione di sviluppo del prodotto. \nParallelamente all'attivit\u00e0 lavorativa, Scholz suonava le tastiere in alcune band nei locali notturni di Boston, facendo ben presto la conoscenza del batterista Jim Masdea. Tra i due nacque immediatamente una grande intesa musicale, decisero per cui di costruire un piccolo studio a Watertown, Massachusetts, per registrare alcune idee. Successivamente si misero alla ricerca di un cantante, e dopo circa una decina di provini, trovarono Brad Delp. Questi venne scelto dopo aver cantato il brano \"Rocky Mountain Way\" di Joe Walsh. Complet\u00f2 la formazione il chitarrista Barry Goudreau.\nNel 1973 la band disponeva di sei canzoni demo, che Scholz e la moglie Cindy inviarono ad ogni casa discografica possibile. Il materiale venne rifiutato e ritenuto scadente da diverse etichette come RCA, Capitol, Atlantic, Elektra ed Epic Records. Nel nastro erano presenti embrioni di diversi brani che formeranno l'album di debutto dei Boston. Tuttavia il rifiuto delle varie etichette, fece sciogliere prematuramente la prima formazione del gruppo. Nel 1975 Scholz cess\u00f2 la sua attivit\u00e0 nei club, concentrandosi esclusivamente sui nastri demo che registrava nella cantina di casa, arrivando a spendere quantit\u00e0 enormi di tempo e denaro. Richiam\u00f2 inoltre Brad Delp per farlo cantare sui nastri. Scholz diede successivamente i nuovi demo ad un suo collega della Polaroid che aveva un cugino impiegato alla ABC Records.\nLa band cattur\u00f2 dopo alcuni mesi l'interesse della Epic Records, la quale invit\u00f2 Scholz per un'esibizione di prova dinanzi ai propri rappresentanti. Questi allest\u00ec rapidamente una nuova formazione, sempre con Brad Delp e Barry Goudreau, ma senza pi\u00f9 Jim Masdea che aveva perso interesse verso il progetto. Fecero inoltre il loro ingresso il bassista Fran Sheehan e il batterista Dave Currier. Nel novembre 1975, la band suon\u00f2 per i dirigenti in un magazzino di Boston che in passato era stato utilizzato anche dagli allora esordienti Aerosmith. La Epic decise di proporre al gruppo un contratto che prevedeva la pubblicazione di dieci album in circa sei anni. Dave Currier abbandon\u00f2 la band prima di sapere se questa avesse superato il provino, venendo sostituito dal batterista Sib Hashian. L'etichetta chiese al gruppo di trasferirsi a Los Angeles e ri-registrare le loro canzoni con un produttore differente. Il compito venne affidato a John Boylan, il quale sugger\u00ec alla band di adottare il nome di Boston.\nRegistrazione.\nNonostante la richiesta avanzata dalla Epic di trasferirsi a Los Angeles, Scholz volle registrare l'album nel suo piccolo studio a Watertown. Egli costrinse il produttore John Boylan a creare interferenza con l'etichetta. In un elaborato stratagemma, Scholz ingann\u00f2 la Epic, convinta che la band stesse registrando sulla West Coast, quando in realt\u00e0 si trovava nella casa di Scholz in Massachusetts. L'unica traccia che venne registrata a Los Angeles fu la conclusiva \"Let Me Take You Home Tonight\" scritta da Brad Delp. L'intera registrazione venne completata nello studio di Scholz, fatta eccezione per la voce di Delp, incisa invece presso i Capitol Studios con l'aiuto dell'ingegnere del suono Warren Dewey.\nQuando si rec\u00f2 a Los Angeles per il missaggio finale, Scholz si sentiva intimidito e temeva che gli ingegneri professionisti lo avrebbe visto come uno \"sprovveduto che ha lavorato in un seminterrato\". John Boylan trov\u00f2 il suo unico punto di confronto con l'autocratico Scholz durante la fase di missaggio: il leader gest\u00ec le parti di chitarra, Boylan la batteria e Warren Dewey la voce. Scholz spinse il suono delle chitarre eccessivamente in alto nel mix, rendendo in alcune parti impercettibile il suono della voce.\nL'album \u00e8 stato registrato per un costo di qualche migliaio di dollari, una quantit\u00e0 irrisoria in un settore abituato a spendere centinaia di migliaia di dollari per una singola registrazione.\nIl disco.\n\"Boston\" \u00e8 composto principalmente da canzoni scritte molti anni prima della loro comparsa sul disco. Scholz contribu\u00ec alla stesura di quasi tutti i brani, suon\u00f2 praticamente tutti gli strumenti e registr\u00f2 tutte le tracce. Il sound dei Boston combinava potenti ritornelli melodici con massicce parti di chitarra di ispirazione classica. Secondo Scholz, l'idea di belle armonie vocali era stata ispirata dai The Left Banke, mentre il suono delle chitarra proveniva da the Kinks, the Yardbirds e Blue Cheer. Un altro elemento distintivo della musica dei Boston in termini di produzione era l'equilibrio tra chitarre acustiche ed elettriche. A tal fine, Scholz era stato ispirato dall'ascolto di musica classica durante la sua infanzia, notando che il \"concetto di base\" di impostare l'ascoltatore verso un imminente cambio sonoro all'interno dello stesso brano, era stato esplorato per centinaia di anni nelle composizioni classiche. Il disco di avvale anche di pi\u00f9 strati di chitarra armonizzati ed elementi melodici barocchi noti come mordenti.\nIl singolo principale e traccia d'apertura, \"More Than a Feeling\", \u00e8 un inno sul sognare ad occhi aperti, condito da una continua alternanza di dolci parti acustiche con possenti riff di chitarra. Il brano prende spunto da una storia d'amore che Scholz aveva avuto durante gli anni della scuola. Inizialmente la band non era convinta del fatto che potesse essere un buon singolo d'esordio, tuttavia la Epic fece pressioni affinch\u00e9 venisse pubblicato. Il secondo singolo, \"Peace of Mind\", venne invece composto nel periodo in cui Scholz lavorava per la Polaroid. \"Rock &amp; Roll Band\", una traccia risalente al primo demo della band, \u00e8 l'unico brano che presenta ancora l'incisione originaria di Jim Masdea alla batteria. \"Hitch a Ride\", originariamente intitolata \"San Francisco Day\", \u00e8 invece stata la prima canzone registrata con la voce di Brad Delp. Per creare un effetto speciale sull'assolo di organo della traccia, Scholz rallent\u00f2 con il dito una delle bobine di registrazione.\nIl caratteristico tema fantascientifico della copertina \u00e8 dovuto ad un pensiero di Scholz: \u00abL'idea era fuggire; mi venne in mente una \"chitarra astronave\".\u00bb La navicella originale fu disegnata nel 1976 da Paula Scher ed illustrata da Roger Huyssen con caratteri di Gerard Huerta per la Epic Records.\nAccoglienza.\n\"Boston\" venne pubblicato dalla Epic Records il 25 agosto 1976. Tra gli addetti del settore in pochi pensavano che un disco rock fatto di chitarre pesanti avrebbe potuto scalare le classifiche nel periodo in cui la disco music spopolava in radio. Dopo un timido inizio, l'album cominci\u00f2 ad essere trasmesso da oltre 392 stazioni radiofoniche. Convinto dell'insuccesso del disco, Scholz, all'epoca ventinovenne, pens\u00f2 di abbandonare il suo sogno di rock and roll; riprese a lavorare presso la Polaroid durante le prime settimane di messa in vendita dell'album. Egli rimase pessimista fino a quando il disco non super\u00f2 le 200.000 copie vendute. \u00abE tutto ad un tratto cap\u00ec che ero nel mondo della musica\u00bb \u2212 ha raccontato a \"Rolling Stone\" \u2212 \u00abVenni a conoscenza dei dati di vendita quando ero ancora impiegato alla Polaroid a tempo pieno. Non fu facile stare l\u00ec altre due settimane.\u00bb La critica si rivel\u00f2 gentile nei confronti dei Boston; \"Rolling Stone\" scrisse che \u00abl'affinit\u00e0 del gruppo per l'heavy rock &amp; roll fornisce un senso di dinamiche che \u00e8 magneticamente coerente con sofisticate strutture progressive.\u00bb\nL'album venne certificato disco d'oro due mesi dopo la pubblicazione, e vendette altre 500.000 copie entro trenta giorni, ricevendo il primo disco di platino nel novembre 1976. Al gennaio 1977, il debutto aveva gi\u00e0 registrato oltre due milioni di copie, facendone uno degli album d'esordio venduti pi\u00f9 velocemente nella storia della musica. \u00abEro alla Polaroid quando sent\u00ec per la prima volta \"More Than a Feeling\" trasmessa in radio\u00bb \u2212 ha rivelato Tom Scholz \u2212 \u00abNella prima settimana in cui usc\u00ec, l'album fece meglio di quanto mi aspettassi.\u00bb Il disco fece guadagnare ai Boston diversi riconoscimenti, inclusa la nomina nella categoria \"Miglior artista esordiente\" per i Grammy Awards 1977. Nel dicembre 1977, le vendite raggiunsero la cifra delle sei milioni di copie.\nNel 1990 l'album \u00e8 diventato disco di diamante per le oltre 10 milioni di copie vendute. Nel novembre 2003, la RIAA ha certificato oltre 17 milioni di copie vendute dall'album solo negli Stati Uniti. Globalmente, ha superato la cifra di 20 milioni di copie. \u00c8 il secondo album di debutto pi\u00f9 venduto di sempre, dietro \"Appetite for Destruction\" dei Guns N' Roses."}
{"id": "1471712", "revid": "1613689", "url": "https://it.wikipedia.org/wiki?curid=1471712", "title": "Delgado (El Salvador)", "text": "Delgado \u00e8 un comune del Dipartimento di San Salvador, in El Salvador."}
{"id": "1471713", "revid": "49022", "url": "https://it.wikipedia.org/wiki?curid=1471713", "title": "York (Yorkshire)", "text": ""}
{"id": "1471717", "revid": "226458", "url": "https://it.wikipedia.org/wiki?curid=1471717", "title": "El Paisnal", "text": "El Paisnal \u00e8 un comune del dipartimento di San Salvador, in El Salvador."}
{"id": "1471720", "revid": "226458", "url": "https://it.wikipedia.org/wiki?curid=1471720", "title": "Guazapa", "text": "Guazapa \u00e8 un comune del Dipartimento di San Salvador, in El Salvador."}
{"id": "1471721", "revid": "287204", "url": "https://it.wikipedia.org/wiki?curid=1471721", "title": "Racing", "text": "Racing \u00e8 un album del gruppo heavy metal Loudness pubblicato sul mercato giapponese il 25 novembre 2004 e sul mercato internazionale il 6 aprile 2005.\nLa versione internazionale differisce dall'originale per la copertina e per la disposizione delle tracce."}
{"id": "1471722", "revid": "767487", "url": "https://it.wikipedia.org/wiki?curid=1471722", "title": "London Philharmonic Orchestra", "text": "La London Philharmonic Orchestra \u00e8 una delle orchestre sinfoniche pi\u00f9 importanti del Regno Unito e tra le pi\u00f9 prestigiose del mondo. Ha sede dal 1992 presso la Royal Festival Hall di Londra e dal 1964 \u00e8 \"resident orchestra\" del Glyndebourne Festival Opera, rassegna estiva dedicata principalmente alle opere di Mozart.\nStoria.\nI primi anni.\nL'orchestra venne fondata nel 1932 da Sir Thomas Beecham ed esegu\u00ec il suo primo concerto il 7 ottobre 1932 alla \"Queen's Hall\" di Londra. Il cofondatore fu il direttore d'orchestra Malcolm Sargent e il fiduciario fu Fr\u00e9d\u00e9ric Alfred d'Erlanger. Durante i primi anni l'orchestra fu diretta da Paul Beard e David McCallum ed ebbe come direttori ospiti Anthony Pini, Reginald Kell, L\u00e9on Goossens, Gwydion Brooke, Geoffrey Gilbert, Bernard Walton e James Bradshaw.\nAd uno dei suoi primi concerti, nel novembre del 1932, il sedicenne violinista Yehudi Menuhin esegu\u00ec tre concerti per violino; quelli di Bach e Mozart vennero diretti da Beecham, mentre quello di Edward Elgar fu diretto dallo stesso compositore.\nNegli anni trenta fu anche l'orchestra delle stagioni della Royal Opera House al Covent Garden, del cui teatro Beecham era il direttore artistico.\nBeecham diresse l'orchestra in una serie di registrazioni di \"78 giri\" per l'etichetta discografica Columbia Records, comprendente quella della seconda sinfonia di Brahms, molto osannata dalla critica e che venne poi riproposta anche in LP e CD.\nAnni ante e post guerra.\nNel 1939 gli sponsor ritirarono i loro finanziamenti e l'orchestra decise di continuare assumendo la gestione in proprio. Nel corso della seconda guerra mondiale l'orchestra fu molto attiva nel portare la musica in localit\u00e0 dove non esistevano delle orchestre permanenti, girando in lungo ed in largo per il Regno Unito. Molti degli strumenti musicali vennero distrutti nel corso del bombardamento della \"Queen's Hall\" nel maggio del 1941. Con un appello della BBC, la cui risposta del pubblico fu enorme, fu possibile riacquisire gli strumenti distrutti consentendo cos\u00ec la continuazione dell'attivit\u00e0 concertistica.\nDopo la fine della guerra Beecham torn\u00f2 alla guida dell'orchestra per otto mesi ma la lasci\u00f2 poi per fondare la Royal Philharmonic Orchestra. Durante questo periodo furono direttori ospiti Victor de Sabata, Bruno Walter, Sergiu Celibidache e Wilhelm Furtw\u00e4ngler. Fra il 1949 ed 1950 diede 248 concerti in confronto ai 103 della London Symphony Orchestra e ai 32 ciascuno della Philharmonia Orchestra e della Royal Philharmonic Orchestra.\nDopo un periodo in cui non ebbe un direttore stabile, venne affidata al direttore olandese Eduard van Beinum nel 1947. A quel tempo i cittadini stranieri erano autorizzati a lavorare nel Regno Unito per soli sei mesi per anno solare e pertanto durante la sua forzata assenza vennero chiamati a dirigere l'orchestra diversi direttori fra cui Jean Martinon. Van Beinum fu costretto a rassegnare le dimissioni, per motivi di salute, nel 1950. Venne cos\u00ec chiamato a dirigere Adrian Boult.\nL'orchestra ebbe una crisi fra il 1949 e il 1952 poich\u00e9 il suo \"general manager\" Russell, che aveva guidato l'orchestra durante gli anni della guerra, venne accusato di essere comunista nel periodo della guerra fredda. Il \"London County Council\" decise di nominare l'orchestra come residente alla nuova Royal Festival Hall ed i suoi membri decisero di congedare Russell.\nBoult fu cos\u00ec sul podio della London Philharmonic Orchestra nel tour in Russia del 1956.. Egli lasci\u00f2 poi la direzione principale dell'orchestra rimanendo per\u00f2 in contatto con la stessa e ne divenne presidente nel 1965. La maggior parte delle sue incisioni stereofoniche per EMI furono fatte col London Philharmonic.\nNel corso degli anni cinquanta furono sul suo podio Constantin Silvestri e Josef Krips. Questo fu un brutto periodo dal punto di vista finanziario e l'orchestra fu costretta a rescindere il contratto con gli orchestrali remunerandoli a prestazione soltanto per le giornate delle prove e dei concerti.\nNel 1958 venne nominato William Steinberg come direttore principale. Egli diede una notevole spinta al miglioramento dell'orchestra riportandola presto ai fasti del passato.\nGli anni 60 e 70.\nNel 1962 l'orchestra intraprese la sua prima tourn\u00e9e in India, Australia ed Estremo Oriente. I direttori a quell'epoca erano Sir Malcolm Sargent e John Pritchard (direttore d'orchestra). Pritchard venne nominato primo direttore nel 1962. Egli era anche direttore musicale del Glyndebourne Opera Festival e nel 1964 la London Philharmonic sostitu\u00ec la Royal Philharmonic come orchestra residente al Glyndebourne Festival.\nNel 1967 venne nominato direttore Bernard Haitink, che rimase alla sua guida per ben dodici anni dandole una continuit\u00e0 di guida che non aveva pi\u00f9 avuto dai tempi di Beecham ovvero dal 1939.\nIn questo periodo l'orchestra si apr\u00ec alla collaborazione con personaggi non facenti parte del mondo della musica classica quali Danny Kaye e Duke Ellington, ma anche Tony Bennett, Victor Borge, Jack Benny e John Dankworth.\nNegli anni settanta l'orchestra comp\u00ec delle tourn\u00e9e in USA, Cina e diverse nazioni dell'Europa dell'est. Fu in Russia e negli Stati Uniti per la seconda volta. Fra i direttori che si alternarono sul suo podio si ricordano Erich Leinsdorf, Carlo Maria Giulini e Sir Georg Solti, il quale ultimo divenne direttore principale nel 1979.\nCinquant'anni di attivit\u00e0.\nNel 1982 l'orchestra festeggi\u00f2 i suoi cinquant'anni di attivit\u00e0 e venne realizzato un libro che ricordava tutti i pi\u00f9 grandi artisti che erano stati legati all'orchestra nei primi cinquant'anni della sua storia. Assieme a quelli gi\u00e0 menzionati si ricordano i direttori Daniel Barenboim, Leonard Bernstein, Eugen Jochum, Erich Kleiber, Serge Koussevitzky, Pierre Monteux, Andr\u00e9 Previn e Leopold Stokowski, e i solisti Janet Baker, Dennis Brain, Alfred Brendel, Pablo Casals, Clifford Curzon, Victoria de los \u00c1ngeles, Jacqueline du Pr\u00e9, Kirsten Flagstad, Beniamino Gigli, \u0116mil' Gilel's, Jascha Heifetz, Wilhelm Kempff, Fritz Kreisler, Arturo Benedetti Michelangeli, David Ojstrach, Luciano Pavarotti, Maurizio Pollini, Leontyne Price, Arthur Rubinstein, Elisabeth Schumann, Rudolf Serkin, Joan Sutherland, Richard Tauber ed Eva Turner.\nAi giorni nostri.\nNel dicembre 2001, Vladimir Jurowski diresse come direttore ospite la London Philharmonic ottenendo entusiastici successi di critica.. Egli divenne poi suo direttore principale nel 2003. Egli ha diretto l'orchestra nel concerto del giugno 2007 che ha visto l'inaugurazione della \"Royal Festival Hall\" dopo i lavori di ristrutturazione della sala. Nel settembre 2007 Jurowski \u00e8 divenuto l'undicesimo direttore stabile dell'orchestra. Nel novembre dello stesso anno \u00e8 stato nominato direttore principale ospite Yannick N\u00e9zet-S\u00e9guin per le stagioni concertistiche 2008-2009.\nL'attuale direttore artistico dell'orchestra \u00e8 Timothy Walker e sotto la sua direzione l'orchestra ha iniziato a produrre i CD in proprio.\nEsecuzioni di musica non classica.\nL'orchestra ha anche registrato musica appartenente ad altri generi musicali come musica da film di cui si elencano alcuni titoli: \"Lawrence of Arabia\", \"All'ombra delle piramidi\", \"Philadelphia\", \"Mission\", \"Il Signore degli Anelli\" e \"Lo Hobbit (trilogia)\", cos\u00ec come alcuni CD per il videogioco della Square Enix, ' composto da K\u014dichi Sugiyama, \"Symphonic Poem: Hope\" per \"Final Fantasy XII\" ed alcune colonne sonore fra le quali ' composta da Yasunori Mitsuda. \nHa anche eseguito, nel 1993, la produzione televisiva di \"Porgy and Bess\" di George Gershwin diretta da Simon Rattle e registrata nel 1989 su etichetta EMI. \nNel 1992 registr\u00f2 l'album Jazz Meets the Symphony per la Atlantic con Lalo Schifrin e nel 1994 More Jazz Meets The Symphony, nel 1993 Symphonic Music of Yes e nel 1999 Corea Concerto \u2013 Spain for Sextet &amp; Orchestra\u00a0\u2013 Piano Concerto No. 1 di Chick Corea.\nOccasionalmente ha anche registrato musica metal come nel caso di \"Once\", \"Dark Passion Play\" e \"Imaginaerum\" dei Nightwish. Alla met\u00e0 degli anni novanta ha registrato CD di gruppi come Pink Floyd, Led Zeppelin, The Who e Oasis (nel singolo \"Whatever\")."}
{"id": "1471723", "revid": "122751811", "url": "https://it.wikipedia.org/wiki?curid=1471723", "title": "Breaking the Taboo", "text": "Breaking the Taboo \u00e8 il ventunesimo album del gruppo heavy metal giapponese Loudness pubblicato dalla Tokuma Japan nel 2006."}
{"id": "1471724", "revid": "29990", "url": "https://it.wikipedia.org/wiki?curid=1471724", "title": "London Philharmonic", "text": ""}
{"id": "1471725", "revid": "1522738", "url": "https://it.wikipedia.org/wiki?curid=1471725", "title": "Johann Caspar von Ampringen", "text": "Biografia.\nEra figlio di Johann Christoph von Ampringen e di Susanne von Landsberg.\nAmpringen era stato Capitano Maggiore nell'esercito reale boemo in Slesia e Governatore Imperiale del Regno di Ungheria. Il 12 marzo 1665 si rec\u00f2 a Vienna dove venne nominato Gran Maestro della Germania. Il 4 novembre 1682, sempre a Vienna, ottenne il titolo di Principe ed il 10 novembre dello stesso anno quello di Principe del Sacro Romano Impero col titolo di \"von Freudenthal\". Come Gran Maestro, ristruttur\u00f2 il Castello di Freudenthal.\nAmpringen mor\u00ec nel 1684 e, malgrado la sua famiglia fosse originaria di Breslavia, venne sepolto nella chiesa dell'Ordine a Freudenthal."}
{"id": "1471726", "revid": "185138", "url": "https://it.wikipedia.org/wiki?curid=1471726", "title": "Asta Goa'uld", "text": ""}
{"id": "1471728", "revid": "1776051", "url": "https://it.wikipedia.org/wiki?curid=1471728", "title": "Jealousy (Loudness)", "text": "Jealousy \u00e8 un EP dei Loudness pubblicato nel 1988 per l'etichetta discografica Warner Bros. Records. La versione europea edita dall'etichetta \"Wonded Bird Records\" presenta anche il singolo \"Slap in the face\" del \"1991\" che non rientra nella versione giapponese originale.\nTracce.\nNella ristampa del 2005 pubblicata dalla casa discografica statunitense Wounded Bird Records \u00e8 stato incluso nello stesso cd anche il maxi singolo Slap In The Face del 1991, con Mike Vescera alla voce:"}
{"id": "1471730", "revid": "287204", "url": "https://it.wikipedia.org/wiki?curid=1471730", "title": "Ilopango", "text": "Ilopango \u00e8 un comune del dipartimento di San Salvador, in El Salvador.\nAltri progetti.\n "}
{"id": "1471734", "revid": "1543377", "url": "https://it.wikipedia.org/wiki?curid=1471734", "title": "Antonella Ruggiero", "text": "Artista dal repertorio eterogeneo per cultura e provenienza, Antonella Ruggiero si distingue per un'elevata estensione vocale, che le permette di passare dal registro pop a quello lirico di soprano leggero, passando per la musica sacra, jazz, soul, blues, musica popolare, tango, musica corale e bandistica, musica classica e contemporanea.\n\u00c8 stata tra i membri fondatori nel 1975 del gruppo dei Matia Bazar, a cui ha dato il nome e con cui ha raggiunto la fama in Italia e nel mondo.\nNel 1989 lascia i Matia Bazar e inizia la propria carriera da solista nel 1996.\nBiografia e carriera.\nGli inizi.\nNata a Genova e cresciuta nel quartiere di Pegli, Antonella Ruggiero ha studiato all'istituto d'arte e ha per un breve periodo esercitato l'attivit\u00e0 di disegnatrice grafica in uno studio pubblicitario.\nNel 1974 inizi\u00f2 ufficialmente con lo pseudonimo di \"Matia\" la sua carriera artistica, pubblicando come solista un primo 45 giri, \"La strada del perdono\". Nel lato B \u201cIo Matia\u201c \u00e8 caratterizzato da vocalizzi e armonica a bocca suonata da Antonella Ruggiero.\nIn maniera non accreditata collabor\u00f2 anche con i Jet nel loro LP \"Fede, speranza, carit\u00e0\" prestando la voce nei cori. Dall'unione di Matia con alcuni membri dei Jet nacquero nel 1975 i Matia Bazar.\nCon i Matia Bazar.\nNel 1975 la prima formazione dei Matia Bazar era costituita, oltre che da Antonella Ruggiero, da Piero Cassano (voce e tastiere, sostituito dal 1981 al 1983 da Mauro Sabbione e dal 1984 da Sergio Cossu), Aldo Stellita (basso), Giancarlo Golzi (batteria) e Carlo Marrale (voce e chitarre).\nIl gruppo produce una serie di successi commerciali: \"Stasera che sera\", \"Cavallo bianco\", \"Per un'ora d'amore\", \"Ma perch\u00e9\", \"Solo tu\", \"Mister Mandarino\", \"Il video sono io\", \"Vacanze romane\" (Premio della critica Sanremo 1983), \"Souvenir\" (Premio della Critica Sanremo 1985), \"Ti sento\", \"La prima stella della sera\" alcuni dei titoli pi\u00f9 popolari.\nIl sodalizio con il suo gruppo dura fino al 1989, anno in cui lei decide di lasciare, per dedicarsi temporaneamente alla propria vita privata (il figlio Gabriele, nato dal legame con il produttore Roberto Colombo, nasce nel 1990). La sua prima canzone come solista dopo l'uscita dai Matia Bazar, \"All'ombra delle fanciulle in fiore\", non verr\u00e0 mai pubblicata.\nIl temporaneo ritiro dalle scene e l'inizio della carriera solista.\nDopo sette anni di pausa (interrotti da una sporadica apparizione nei cori della canzone \"idea gentile\" di Fattorini nel 1992) durante i quali si dedica alla sua famiglia e a un percorso di ricerca spirituale e personale che la porta a numerosi viaggi (soprattutto in India), ritorna sulla scena musicale nel 1996 come solista con l'album \"Libera\". Sempre nel 1996 apre i concerti delle tappe italiane del tour di Sting.\nNel 1998 arriva seconda al festival di Sanremo 1998 con \"Amore lontanissimo\". La sera della finale cant\u00f2 con forti problemi alla gola dovuti ad un forte raffreddamento che misero a rischio la sua possibilit\u00e0 di cantare dal vivo e quindi di rimanere in gara, essendo impedito dal regolamento il playback.\nNel 1999 \u00e8 ancora sul palco dell'Ariston con \"Non ti dimentico\", scritta assieme al marito e produttore Roberto Colombo, e si classifica nuovamente seconda; il brano riceve anche il Premio della Critica per il migliore arrangiamento. In primavera viene pubblicato l'album \"Sospesa\".\nGli anni 2000.\nNel novembre del 2001 esce \"Luna crescente - Sacrarmonia\", disco realizzato con gli Ark\u00e8 Quartet, incentrato sulla musica sacra e classica, che porta la Ruggiero a intraprendere una lunga tourn\u00e9e in chiese, basiliche e teatri in Italia e all'estero.\nNel 2002 la canzone \"Controvento\" viene scelta come sigla iniziale della fortunata serie tv \"Vento di ponente\".\nNel 2003 \u00e8 di nuovo al festival di Sanremo con \"Di un amore\" (classificatasi nona).\nNell'autunno 2004 Antonella Ruggiero \u00e8 la prima e unica cantante ad avere ricevuto il permesso di cantare nella Santa Casa del Santuario di Loreto.\nNel 2005 partecipa al Festival di Sanremo, con un brano scritto da Mario Venuti e Kaball\u00e0, \"Echi d'infinito\". In tale occasione si classifica prima nella categoria \"donne\" e terza nella classifica generale.\nSempre nel 2005 si rende protagonista, assieme al Coro Sant'Ilario di Rovereto e al Coro Valle dei Laghi di Padergnone, di un progetto dal titolo \"Echi d'infinito-La montagna canta\", una rivisitazione di canti popolari alpini e di propri brani eseguiti a sole voci.\nNel 2007, accompagnata da Paolo di Sabatino e Renzo Ruggieri, partecipa al festival di Sanremo con il brano \"Canzone fra le guerre\" (scritta in coppia con Cristian Carrara), cantandola sia nella versione solo e orchestra sia nella versione a cappella assieme al Coro Sant'Ilario e al Coro Valle dei Laghi, classificandosi al decimo posto finale.\nIn seguito, a maggio, avrebbe dovuto figurare tra gli ospiti del \"Family Day\", manifestazione organizzata a Roma contro il proposito governativo di inserire norme di regolamentazione di unioni di fatto ma dichiar\u00f2 forfait adducendo come ragione la strumentalizzazione politica della manifestazione, dichiarando: \nIl 23 novembre 2007 esce l'album \"Genova, la Superba\", con cui rende omaggio ad alcuni musicisti della sua citt\u00e0: Fabrizio De Andr\u00e9, Umberto Bindi, Luigi Tenco, Bruno Lauzi, Ivano Fossati, Gino Paoli e i New Trolls.\nIl brano di apertura \u00e8 \"Ho veduto\", testo di Riccardo Mannerini e musica dei New Trolls, che figurano anche in \"Andr\u00f2 ancora\", brano di chiusura. I due brani provengono da \"Senza orario senza bandiera\".\nNel 2008, accompagnata dal \"GuitArt Quartet\", quartetto di chitarre classiche con il quale aveva collaborato nella realizzazione di \"Genova, la Superba\" e composto da Lucio Matarazzo, Oscar Bellomo, Gianvito Pulzone e Gianluca Allocca, reinterpreta in concerto pezzi di musica latino-americana di Astor Piazzolla, Carlos Gardel, Juan Luis Guerra, Luis Miguel.\nIl 3 ottobre 2008 esce l'album \"Pomodoro genetico\", firmato con Roberto Colombo. L'album comprende nove pezzi composti da una base elettronica, assieme all'orchestra d'archi del Maggio Musicale Fiorentino. Insieme al CD \u00e8 presente anche un DVD con il video di \"Attesa\", video curato e realizzato da Fabio Massimo Iaquone, per la regia di Luca Attilii.\nNel 2009, in seguito al terremoto che ha colpito l'Abruzzo, partecipa ad alcuni progetti di raccolta fondi per la popolazione colpita dal sisma. Il primo progetto \u00e8 la partecipazione alla realizzazione del brano \"Domani 21/04.2009\", che vede coinvolti cinquantacinque artisti italiani a titolo gratuito. Il ricavato di questo singolo sostiene la ricostruzione e il restauro del Teatro San Filippo de L'Aquila danneggiato dal sisma. Il 21 giugno, accompagnata da Mark Harris e Ivan Ciccarelli, ha cantato \"Ave Maria\" di Fabrizio De Andr\u00e9 aprendo nello stadio di San Siro di Milano il mega-concerto \"Amiche per l'Abruzzo\", nato da un'idea di Laura Pausini, il cui ricavato dalla vendita dei biglietti \u00e8 destinato alla ricostruzione della scuola \"Edmondo De Amicis\" de L'Aquila che ha subito notevoli danni a causa del terremoto.\nLa cantante \u00e8 spesso in tourn\u00e9e con concerti in tutto il mondo: \"Sacrarmonia\", un concerto dedicato alle musiche sacre del mondo; \"Omaggio ad Am\u00e1lia Rodrigues\", un concerto dedicato al fado portoghese e alla sua interprete pi\u00f9 nota, \"Quattro passi per Broadway\", un concerto dedicato ai brani pi\u00f9 celebri dei musical di Broadway (\"Tonight\", \"Over the Rainbow\", \"Summertime\", \"Out Here on My Own\"), \"Stralunato Recital\", una sorta di raccolta dove la cantante propone dal vivo le sue pi\u00f9 significative e famose canzoni.\nNel settembre 2009 collabora con la band techno tedesca Scooter per la versione Dance/Jumpstyle di \"Ti sento\", secondo singolo estratto dal loro quattordicesimo studio album \"Under the Radar Over the Top\", uscito il 2 ottobre 2009.\nGli anni 2010.\nNel 2010 \u00e8 protagonista del tour \"Contemporanea tango\", insieme al gruppo Hyperion Ensemble, a cui segue il disco omonimo, pubblicato in ottobre, disponibile solo online.\nIl 25 novembre 2010 viene pubblicato \"I regali di Natale\", un doppio CD dove interpreta alcune melodie del periodo natalizio, dal Medioevo agli anni quaranta. Il disco viene venduto in due versioni dall'etichetta discografica Liberamusic: la prima distribuita dalla Edel Music nei negozi di dischi e la seconda distribuita da Arnoldo Mondadori Editore e allegata alle testate del gruppo, \"TV Sorrisi e Canzoni\" e \"Donna Moderna\".\nTra il 2009 e il 2012 Antonella Ruggiero e ConiglioViola danno vita a \"Concerto senza titolo\", uno spettacolo di musica e arte visiva che presenta un'antologia di canzoni incentrata sulla morte.\nIl 15 febbraio 2013, durante la serata \"Sanremo Story\" del Festival di Sanremo, accompagna i Marta sui Tubi cantando con loro il brano \"Nessuno\" del 1959.\nIl 18 dicembre 2013 \u00e8 stata annunciata da Fabio Fazio la sua partecipazione al Festival di Sanremo 2014 con i brani \"Quando balliamo\" e \"Da lontano\", scritta con la collaborazione di Alessandro Orlando Graziano piazzandosi al dodicesimo posto della classifica finale con quest'ultima canzone.\nIl 19 febbraio 2014 esce l'album \"L'impossibile \u00e8 certo\" che raccoglie brani inediti dal 1989 e che debutta alla posizione numero 18 della classifica FIMI.\nIl 18 giugno 2015 viene pubblicato \"Requiem Elettronico\" in collaborazione con ConiglioViola, un CD e DVD che raccoglie dieci brani del pop italiano incentrati sul tema della morte. Il DVD raccoglie le immagini dei due spettacoli live e alcuni videoclip realizzati da ConiglioViola.\nIl 31 ottobre 2015, durante la cerimonia di chiusura dell'Esposizione Universale di Milano, canta \"Nel blu dipinto di blu\" di Domenico Modugno accompagnata dai cori di bambini, alla presenza del presidente della Repubblica Sergio Mattarella e delle pi\u00f9 alte cariche istituzionali nazionali e internazionali.\nIl 13 novembre 2015 esce l'album \"Cattedrali\", registrato dal vivo con l'organista Fausto Caporali nella Cattedrale di Cremona il 24 ottobre 2014 e che debutta alla posizione numero 69 della classifica FIMI.\nIl 25 novembre 2016 esce per Sony Classical l'album \"La vita imprevedibile delle canzoni\", registrato presso la fabbrica Fazioli Pianoforti di Sacile. Nel disco quindici canzoni del repertorio di Antonella Ruggiero vengono riproposte in una nuova veste, suonate al pianoforte classico dal maestro Andrea Bacchetti. Gli arrangiamenti sono curati da Stefano Barzan.\nIl 20 novembre 2018 esce l'album \"Quando facevo la cantante\", una raccolta di canzoni eseguite da solista dal 1996 al 2018. Il cofanetto contiene 115 brani, registrati sia in concerto che in studio, suddivisi in sei CD: \"La canzone dialettale, Le mie canzoni, La canzone d'autore, Canzoni dal mondo, Il sacro e il classico, Le stranezze\".\nGli anni 2020.\nIl 5 dicembre 2020 esce \"Empat\u00eda\", registrato nella Basilica di Sant\u2019Antonio a Padova l\u20198 febbraio 2020, in occasione del Concerto per la Pace organizzato per l\u2019inaugurazione di Padova capitale europea del volontariato 2020. Nel disco sono presenti quindici brani del repertorio di Antonella Ruggiero arrangiati e proposti con la Maurizio Camardi \"Sabir 5et\" (\"Maurizio Camardi\", \"Alessandro Tombesi\", \"Ilaria Fantin\", \"Anna Maria Moro, Alessandro Arcolin\") e da Roberto Colombo.\nAttivit\u00e0 lirica e teatrale.\nNell'ottobre 2002 Antonella Ruggiero \u00e8 protagonista, al Teatro La Fenice di Venezia, di \"Medea\", opera video in tre parti con musica di Adriano Guarnieri. Ispirata all'omonima tragedia di Euripide, quest'opera-video (per sequenze video, soli, coro, orchestra e live electronics) vede la protagonista Medea che dialoga con soprani lirici e drammatici e con un coro. La regia \u00e8 affidata a Giorgio Barberio Corsetti, le scenografie e i costumi a Cristian Taraborrelli.\nNel 2003 \u00e8 la solista nell'opera \"Pollici Verdi\", prima assoluta mondiale tenutasi presso il Teatro Grande di Brescia, il 14 dicembre, coprodotta con il Teatro Pergolesi di Jesi. L'opera racconta in forma di fiaba (con canto, danza e immagini) l'amore e il rispetto per la natura.\nNel giugno del 2007 Antonella Ruggiero \u00e8 nuovamente impegnata in un'opera lirica la \"Pietra di Diaspro\", scritta e musicata da Adriano Guarnieri. La prima assoluta viene rappresentata presso il Teatro dell'Opera di Roma (due repliche) e al Palazzo De Andr\u00e9 di Ravenna (due repliche). L'opera \u00e8 una coproduzione tra il Festival di Mantova e il Teatro dell'Opera di Roma."}
{"id": "1471736", "revid": "830939", "url": "https://it.wikipedia.org/wiki?curid=1471736", "title": "Derib", "text": "Biografia.\nAppassionato di fumetti fin dall'adolescenza, inizier\u00e0 la sua carriera prima per un'azienda pubblicitaria e, nel 1965, entrer\u00e0 a far parte dello studio di Peyo, inventore dei Puffi.\nTrasferitosi in Belgio, collaborer\u00e0 col settimanale \"Spirou\", creando nel 1966 il personaggio di \"Arnaud de Casteloup\", su testi di Jadoul.\nAll'inizio degli settanta rientrer\u00e0 in Svizzera, dando vita nel 1972 al suo personaggio pi\u00f9 noto, \"Buddy Longway\", pubblicato sulla rivista Tintin. Ambientato nel mondo di confine statunitense, il fumetto continuer\u00e0 ad esistere fino al 1988, quando Derib si dedicher\u00e0 alla creazione di \"American Buffalo\"."}
{"id": "1471745", "revid": "696787", "url": "https://it.wikipedia.org/wiki?curid=1471745", "title": "Victor Hubinon", "text": "Biografia.\nFrequenter\u00e0 l'Accademia di belle arti fino allo scoppio della Seconda guerra mondiale; al termine del conflitto verr\u00e0 assunto dal quotidiano \"La Mense\", per poi trasferirsi nel 1946, in qualit\u00e0 di disegnatore di fumetti, sul periodico \"Spirou\".\nNel 1947, su testi di Jean-Michel Charlier, dar\u00e0 vita al personaggio di \"Buck Danny\", avventuriero durante il periodo del conflitto mondiale sul versante del Pacifico.\nNel 1955 creer\u00e0 \"Pistolin\", striscia dedicata ai bambini, e nel 1959, sempre su testi di Charlier, vedr\u00e0 la luce il personaggio del pirata Barbarossa, (molto diverso dallo storico Khayr al-Din Barbarossa), da cui anni dopo verr\u00e0 tratta una serie animata omonima."}
{"id": "1471746", "revid": "6923", "url": "https://it.wikipedia.org/wiki?curid=1471746", "title": "Carlo Alessandro di Lorena", "text": "Biografia.\nQuando suo fratello maggiore Francesco III Stefano, duca di Lorena e di Bar dalla morte del padre, spos\u00f2 l'arciduchessa Maria Teresa, figlia dell'imperatore Carlo VI, il titolo ducale pass\u00f2 a Stanislao Leszczy\u0144ski, nel 1737. Si trasfer\u00ec a Vienna.\nLa carriera militare.\nNella guerra contro i turchi, combatt\u00e9 come brigadiere generale e, il 22 novembre 1740, fu nominato feldmaresciallo.\nDurante la guerra di successione austriaca, si distinse come uno dei principali comandanti austriaci, ma fu sconfitto da Federico il Grande nella battaglia di Chotusitz del 1742. Dopo la pace di Breslavia, combatt\u00e9 con successo contro i bavaresi e i francesi, attravers\u00f2 il Reno nel 1744 e si impadron\u00ec di una grossa parte dell'Alsazia, finch\u00e9 non fu richiamato in Boemia a seguito della seconda dichiarazione di guerra della Prussia. Consigliato dal feldmaresciallo Otto Ferdinando von Traun, cacci\u00f2 Federico II dalla Boemia, ma fu da questi sconfitto il 4 giugno 1745 a Hohenfriedberg, e in settembre a Soor. Venne inoltre sconfitto da Maurizio di Sassonia nella battaglia di Rocoux del 1746.\nNel corso della guerra dei sette anni, comand\u00f2 le armate austriache nella battaglia di Praga, dove venne nuovamente sconfitto. Riusc\u00ec infine a sconfiggere una piccola parte delle armate prussiane nella battaglia di Breslavia del 1757, prima di essere nuovamente sconfitto da Federico II di Prussia nella battaglia di Leuthen il 5 dicembre 1757.\nIl matrimonio.\nIl 7 gennaio 1744 spos\u00f2, con apposita dispensa papale a causa del grado di parentela, l'unica sorella di Maria Teresa, Maria Anna, divenendo doppiamente cognato dell'imperatrice, in quanto anche fratello del marito, e venendo nominati entrambi governatori dei Paesi Bassi austriaci. Anche se Maria Anna mor\u00ec quello stesso anno, continu\u00f2 a governarli da solo sino alla propria morte, nel 1780.\nGovernatore e Gran Maestro.\nDopo la sua ultima sconfitta, venne rimpiazzato dal conte Leopold Josef Daun e si ritir\u00f2 dal servizio militare.\nImpegnato dal 1747 fino al 1749 con la riforma dell'esercito austriaco, torn\u00f2 in Belgio nell'aprile 1749. A Bruxelles, guid\u00f2 con sensibilit\u00e0 la situazione del Brabante. Come governatore generale, favor\u00ec il benessere nel paese, impiant\u00f2 industrie, promosse il commercio e l'arte. Allorch\u00e9 il Gran Maestro dell'Ordine Teutonico, Clemente Augusto di Baviera, mor\u00ec nel 1761, fu prescelto all'unanimit\u00e0 come Gran Maestro. Risan\u00f2 la situazione finanziaria dell'Ordine, assolvendo ai suoi doveri anche dal Belgio.\nIl 4 giugno 1773, dopo il parere favorevole del governo, permise di fornire a Henriette de Robespierre, sorella minore di Maximilien de Robespierre, nata fuori dal Sacro Romano Impero ma di buone qualit\u00e0, una borsa di studio per il convento di Manarres, a Tournai.\nAlla sua morte fu sepolto a Bruxelles."}
{"id": "1471747", "revid": "4711", "url": "https://it.wikipedia.org/wiki?curid=1471747", "title": "Football Union of Kazakhstan", "text": ""}
{"id": "1471752", "revid": "339392", "url": "https://it.wikipedia.org/wiki?curid=1471752", "title": "Magyar Labdar\u00fag\u00f3 Sz\u00f6vets\u00e9g", "text": ""}
{"id": "1471753", "revid": "765341", "url": "https://it.wikipedia.org/wiki?curid=1471753", "title": "Opel 50PS (1906)", "text": "La 50PS era una piccola famiglia di autovetture di gran lusso prodotta dalla Casa automobilistica tedesca Opel dal 1906 al 1909.\nProfilo e storia.\nNel 1906, la Casa di R\u00fcsselsheim aveva gi\u00e0 completato la sua gamma delle vetture di fascia media, alta e di lusso, proponendo modelli anche assai esclusivi, come la 35/40 PS con propulsore da 6.9 litri.&lt;br&gt;\nTuttavia, la Opel volle andare oltre e lanciare una vettura che potesse fare concorrenza ai pi\u00f9 esclusivi modelli allora disponibili sul mercato internazionale.&lt;br&gt;\nFu cos\u00ec che proprio nel 1906 fu lanciato il primo di una famiglia di modelli destinata a rappresentare la quintessenza della qualit\u00e0 costruttiva della Casa tedesca durante la seconda met\u00e0 degli anni '900.\nLa 45/50 PS.\nQuesto primo modello fu la 45/50 PS, una vettura che utilizzava lo stesso telaio a pianale d'acciaio da 3.17 m di interasse della meno costosa, ma sempre assai esclusiva \"35/40 PS\".&lt;br&gt;\nLa 45/50 PS montava un motore a 4 cilindri disposti in maniera appaiata a due a due, secondo un tipo di architettura motoristica utilizzato dalla Opel durante i primi anni di attivit\u00e0. Tale motore, della cilindrata di 8016 cm\u00b3, era a testata in ghisa e basamento in lega di alluminio. La distribuzione era a valvole laterali su entrambi i lati del propulsore, valvole comandate da due assi a camme, uno per lato.\nLa potenza massima era di 50 CV a 1500 giri/min.&lt;br&gt;\nLa trasmissione era ad albero a cardano, utilizzava una frizione a cono metallico ed un cambio a quattro marce.&lt;br&gt;\nLe sospensioni erano del classico tipo ad assale rigido e balestre semiellittiche, mentre l'impianto frenante si avvaleva di freno a pedale agente sul cambio e raffreddato ad acqua.&lt;br&gt;\nDisponibile come single e double-phaeton o come limousine, la 45/50 PS fu tolta di produzione alla fine del 1906.\nLa 32/50 PS.\nLa 45/50 PS fu sostituita dalla 32/50 PS, lanciata all'inizio del 1907, che utilizzava un nuovo telaio a longheroni e traverse in acciaio. Tale telaio fu proposto in due varianti di passo, ossia 3.2 e 3.7 m. A parte il telaio e le sue duplici caratteristiche di interasse, l'unica altra differenza stava nelle varianti di carrozzerie con cui la 32/50 PS era disponibile, pi\u00f9 numerose rispetto a quelle proposte per il modello precedente, e che comprendevano la phaeton a due o tre file di posti, la limousine, la landaulet e la coup\u00e9. Per il resto, la 32/50 PS ricalcava le caratteristiche del modello precedente. La 32/50 PS fu prodotta fino alla met\u00e0 del 1908.\nLa 29/50 PS.\nIl posto della 32/50 PS fu preso dalla 29/50 PS, un modello che port\u00f2 altre novit\u00e0, consistenti essenzialmente nel motore, sempre a cilindri appaiati, ma la cui potenza massima, sempre di 50 CV a 1500 giri/min, era erogata da un'unit\u00e0 da 7482 cm\u00b3, quindi inferiore come cilindrata. In tal modo era possibile contenere i consumi di carburante, mantenendo le stesse prestazioni. Inoltre, la cilindrata inferiore permetteva alla Casa di commercializzare i modelli della serie 60PS, di livello superiore, con meno rischi di cannibalismo commerciale interno al marchio. La vettura fu proposta in due nuove misure di passo, cio\u00e8 3.24 e 3.45 m, ed in tre varianti di carrozzeria: double-phaeton, landalulet e limousine.&lt;br&gt;\nMa gi\u00e0 alla fine del 1908, la 29/50 PS fu tolta di produzione.\nLa 30/50 PS.\nAll'inizio del 1909, fu sostituita dalla 30/50 PS, una vettura che utilizzava il vecchio telaio da 3.2 e 3.7 m di passo della 32/50 PS, ma abbinandovi un nuovo motore a 4 cilindri appaiati della cilindrata di 7698 cm\u00b3, con valori di potenza massima coincidenti con quelli dei precedenti modelli.&lt;br&gt;\nLe varianti di carrozzeria erano invece le stesse previste per la 29/50 PS.&lt;br&gt;\nAlla fine del 1909 anche la 30/50 PS fu tolta di produzione."}
{"id": "1471755", "revid": "812894", "url": "https://it.wikipedia.org/wiki?curid=1471755", "title": "Freelancer", "text": ""}
{"id": "1471758", "revid": "6923", "url": "https://it.wikipedia.org/wiki?curid=1471758", "title": "Moti del 1820-1821", "text": "I moti del 1820-1821 furono tentativi di insurrezione contro i regimi assolutisti, che nacquero in Spagna e si diffusero poi in altri paesi europei, tra cui diversi stati italiani.\nIn Spagna si accese, il 1\u00ba gennaio 1820, una ribellione guidata da alcuni ufficiali dell'esercito: presso il porto di Cadice, essi si rifiutarono di partire alla volta delle Americhe per stroncare i governi indipendentisti che si stavano creando. Il tentativo parve riuscire: fu concessa una Costituzione, fu convocato il Parlamento. Ma, dopo quei primi successi, la rivolta fu soffocata nel sangue. Con la battaglia del Trocadero, alla quale partecip\u00f2 anche il principe Carlo Alberto di Savoia, erede al trono di Sardegna, i soldati francesi misero fine definitivamente ai disordini.\nSulla spinta degli avvenimenti spagnoli, anche in Italia si moltiplicarono i primi tentativi insurrezionali: prima nel giugno 1820 in Sicilia e poi nel luglio a Napoli andarono organizzandosi gruppi di ribelli, mentre nel marzo 1821 scoppi\u00f2 la rivoluzione in Piemonte. Quei moti, che miravano ad ottenere una Costituzione e l'indipendenza dallo straniero, erano per\u00f2 destinati a spegnersi: nel Napoletano intervennero truppe austriache fatte chiamare dal re Ferdinando, che si era precipitato al congresso di Lubiana, e i rivoltosi vennero sbaragliati; in Piemonte i ribelli, che non avevano come obiettivo il ribaltare la monarchia sabauda, anzi chiedevano al re di unificare l'Italia, furono sconfitti; furono eseguite alcune condanne a morte, e in molti furono costretti a fuggire. Nel Lombardo-Veneto la scoperta di alcune societ\u00e0 segrete port\u00f2 a processi e condanne contro molti degli oppositori del dominio austriaco.\nSolo nel dicembre 1825, in Russia, scoppi\u00f2 un moto insurrezionale, il cosiddetto moto decabrista dal nome del mese, ma venne immediatamente represso.\nIl \"pronunciamiento\" di Cadice.\nLa data di inizio dei moti pu\u00f2 considerarsi il 1\u00ba gennaio 1820: presso il porto della citt\u00e0 marittima di Cadice, in Spagna, alcuni reparti militari avevano ricevuto l'incarico di imbarcarsi alla volta delle colonie spagnole, dove alcune di esse si erano date governi indipendenti. Ci\u00f2 era stato possibile in seguito all'invasione napoleonica della Spagna, alla cacciata dei Borbone e alla mancanza di un governo centrale saldo; con l'invio dei battaglioni si pensava di sedare cos\u00ec la rivolta guidata da Sim\u00f3n Bol\u00edvar.\nGli ufficiali rifiutarono per\u00f2 di imbarcarsi e diedero inizio ad una rivolta, detta \"pronunciamiento\". Seguiti dai loro reparti, essi esigevano che il re Ferdinando VII concedesse nuovamente la Costituzione di Cadice, abrogata dopo il suo ritorno sul trono. Uno dei capi principali dei moti fu Rafael del Riego, che guid\u00f2 il suo battaglione sino ad Arcos de la Frontera, dove prese prigioniero il comandante in capo del corpo di spedizione nelle Americhe, il generale conte de Calder\u00f3n. Dopodich\u00e9, cominci\u00f2 una marcia per molte citt\u00e0 andaluse, con l'intento di sollevarle, intento che si scontr\u00f2 con una generale indifferenza delle popolazioni. E ci\u00f2 nonostante fu minima la reazione da parte dei legittimisti, o del governo centrale, incapace di reagire per reprimere i reparti ribelli. Riego, ad ogni buon conto, dovette disperdere la colonna, cercando egli stesso rifugio nelle deserte colline dell'Estremadura.\nAl fallimento del pronunciamento in Andalusia, tuttavia, segu\u00ec un secondo tentativo militare, questa volta nella lontana Galizia, a La Coru\u00f1a, seguita da Ferrol e da Vigo: in tutte queste citt\u00e0 fu ri-proclamata la Costituzione del 1812. Poi il movimento insurrezionale si estese per il resto della Spagna.\nL'evento culminante avvenne il 7 marzo 1820, allorch\u00e9 una folla circond\u00f2 il Palazzo reale di Madrid, ove risedeva Ferdinando VII. Questi considerava di disporre, nella guarnigione della capitale, di truppe sufficienti per spazzare il tumulto ed eman\u00f2 i relativi ordini al comandante generale Francisco Ballesteros. Il generale, per\u00f2, rispose di non poter rispondere della propria truppa. Seguirono ore di marcata tensione, sino alla tarda serata, quando il sovrano fu indotto a firmare un decreto col quale dichiarava di aver stabilito di giurare sulla Costituzione in accordo con la volont\u00e0 generale del popolo.\nSegu\u00ec, il 10, un proclama reale, \"Manifiesto del rey a la Naci\u00f3n espa\u00f1ola\", nel quale Ferdinando annunciava di aver prestato giuramento alla Costituzione il precedente 8, ed aggiungeva: \"Marciamo risolutamente, ed io sar\u00f2 il primo, per il sentiero costituzionale\". Cominciava cos\u00ec il Triennio liberale.\nLa reazione assolutista.\nIl 9-14 ottobre 1822, al congresso di Verona, le potenze della Santa Alleanza autorizzarono la Francia reazionaria di Luigi XVIII a condurre un corpo di spedizione in Spagna, volto a reintrodurre la monarchia assoluta.\nIl 7 aprile 1823 un numerosissimo esercito, formato da ben 95.000 uomini detti i \"Centomila Figli di San Luigi\" e guidato dal duca d'Angoul\u00eame, figlio di Carlo X e quindi nipote (di zio) di Luigi XVIII, attravers\u00f2 la frontiera sui Pirenei. Salvo alcuni scontri minori in Catalogna, il Duca pot\u00e9 condurre una facile marcia sino a Madrid, raggiunta il 24 maggio, ove fu trionfalmente accolto.\nNel frattempo il governo liberale che si era formato aveva preso formalmente prigioniero Ferdinando e lo aveva condotto con s\u00e9 nella citt\u00e0-fortezza di Cadice, centro della rivolta liberale. Qui i deputati liberali delle Cortes Generales, con il pieno appoggio di Riego, si riunirono per votare la destituzione del prigioniero Ferdinando.\nL\u00ec giunsero anche i francesi, che cominciarono un assedio, condotto con l'appoggio di una grandissima flotta forte di 67 navi da battaglia. L'assedio si concluse il 31 agosto quando, dopo la vittoriosa conquista di due forti all'imbocco della penisola a 12 chilometri da Cadice, nota come battaglia del Trocadero, cui partecip\u00f2 anche Carlo Alberto di Savoia, la citt\u00e0 fu costretta alla capitolazione.\nI moti in Sicilia.\nLa soppressione formale del Regno di Sicilia, che fu unificato nel dicembre 1816 con quello di Napoli dai Borboni, fece nascere in tutta l'isola un movimento di protesta composto dai baroni e dai ceti popolari e, il 15 giugno 1820, gli indipendentisti insorsero (nelle mani degli insorti caddero circa 14.000 fucili dell'arsenale di Palermo), guidati da Giuseppe Alliata di Villafranca. Venne istituito un governo a Palermo (18-23 giugno), presieduto da Giovanni Luigi Moncada, principe di Patern\u00f2, e il 16 luglio convocato il Parlamento siciliano, che ripristin\u00f2 la Costituzione siciliana del 1812.\nIl 23 luglio fu inviata una delegazione verso il governo rivoluzionario di Napoli per chiedere il ripristino del Regno di Sicilia, seppur sempre a guida borbonica, della costituzione e un proprio parlamento.\nIl governo napoletano rifiut\u00f2 e, il 30 agosto, invi\u00f2 un esercito (circa 6.500 soldati, i quali si aggiunsero agli altrettanti di guarnigione a Messina e nella parte orientale della Sicilia, non in rivolta) agli ordini del generale Florestano Pepe, che il 22 settembre a Termini Imerese stipul\u00f2 un accordo con il governo siciliano al fine di rimettere la decisione di istituire il Parlamento ai rappresentanti dei comuni che stavano per essere eletti. L'accordo fu ratificato il 5 ottobre da Palermo, ma il neo parlamento appena eletto a Napoli rifiut\u00f2 e, il 14 ottobre, richiam\u00f2 Pepe e invi\u00f2 il generale Pietro Colletta che riconquist\u00f2 la Sicilia con lotte sanguinose e ristabil\u00ec il 22 novembre la monarchia, rimettendo nuovamente l'isola sotto il controllo del governo costituzionale napoletano, fino al marzo 1821, quando gli austriaci occuparono Napoli e soppressero la costituzione.\nIl moto carbonaro di Napoli.\nLa diffusione, nel marzo 1820, anche nel Regno delle Due Sicilie, della conquista in Spagna del regime costituzionale contribu\u00ec notevolmente ad esaltare gli ambienti carbonari e massonici. A Napoli, la cospirazione (la quale non si pose mai l'intento di destituire il re, ma solo di chiedere la costituzione) prese subito vigore e coinvolse anche alcuni ufficiali superiori, come i fratelli Florestano, Guglielmo Pepe, magistrati come Giustino Fortunato e letterati come Domenico Simeone Oliva.\nMichele Morelli, capo della sezione della carboneria di Nola, decise di coinvolgere il proprio reggimento nella cospirazione. A questo si affiancarono Giuseppe Silvati, sottotenente, e Luigi Minichini, prete nolano dalle idee anarcoidi.\nLa notte tra il 1\u00ba e il 2 luglio 1820, la notte di San Teobaldo di Provins, patrono dei carbonari, Morelli e Silvati diedero il via alla cospirazione disertando con circa 130 uomini e 20 ufficiali. Ben presto li raggiunse Minichini, che entr\u00f2 in contrasto con Morelli: il primo voleva procedere con un largo giro per le campagne allo scopo di aggiungere alle proprie fila quei contadini e quei popolani che credeva attendessero di unirsi alla cospirazione; il secondo voleva puntare direttamente su Avellino, dove lo attendeva il generale Pepe. Minichini lasci\u00f2 lo squadrone allo scopo di seguire il proprio intento, ma dovette far ritorno poco dopo senza risultati. Il giovane ufficiale Michele Morelli, sostenuto dalle proprie truppe, procedeva verso Avellino senza incontrare per le strade l'entusiasmo delle folle che si aspettava.\nIl 2 luglio, a Monteforte, fu accolto trionfalmente. Il giorno seguente, Morelli, Silvati e Minichini fecero il loro ingresso ad Avellino. Accolti dalle autorit\u00e0 cittadine, rassicurate del fatto che la loro azione non aveva intenzione di rovesciare la monarchia, proclamarono la costituzione sul modello spagnolo. Dopo di che, pass\u00f2 i poteri nelle mani del colonnello De Concilij, capo di stato maggiore del generale Pepe. Questo gesto di sottomissione alla gerarchia militare provoc\u00f2 il disappunto di Minichini, che torn\u00f2 a Nola per incitare una rivolta popolare.\nIl 5 luglio, Morelli entrava a Salerno, mentre la rivolta si espandeva a Napoli, dove il generale Guglielmo Pepe aveva raccolto molte unit\u00e0 militari. Il giorno seguente, il re Ferdinando I si vide costretto a concedere la costituzione, sul modello di quella spagnola del 1812. In agosto fu eletto il nuovo Parlamento napoletano.\nDopo pochi mesi, le potenze della Santa Alleanza riunite in congresso a Lubiana, su richiesta di re Ferdinando, decisero l'intervento armato (circa 50.000 soldati austriaci) contro i rivoluzionari che nel Regno delle Due Sicilie avevano proclamato la costituzione. I costituzionalisti di Napoli, comandati da Michele Carrascosa e Guglielmo Pepe, cercarono di resistere, ma il 7 e 9 marzo 1821, sebbene forti di 40.000 uomini tra regolari e volontari (di cui 25.000 soldati, circa un migliaio di cavalleggeri e 14.000 guardie provinciali), furono sconfitti nella battaglia di Rieti-Antrodoco dalle truppe austriache (scontri ove presero parte solamente 12.000 austriaci e 14.000 costituzionali del generale Pepe, di cui met\u00e0 regolari e met\u00e0 provinciali). Il generale Angelo d'Ambrosio guid\u00f2 l'estrema resistenza delle truppe costituzionali nella fortezza sul Volturno e fu poi costretto a firmare la cessazione delle ostilit\u00e0 il 20 marzo. Il 24 marzo le truppe austriache entrarono a Napoli scortando re Ferdinando senza incontrare ulteriore resistenza e chiusero il neonato parlamento.\nDopo un paio di mesi, re Ferdinando revoc\u00f2 la costituzione e affid\u00f2 al ministro di polizia, il principe di Canosa, il compito di catturare tutti coloro che erano sospettati di cospirazione. Tra questi, curiosamente, appare anche il giovane Vincenzo Bellini, allora studente presso il \"Real collegio della Musica\" presso il convento di San Sebastiano di Napoli, il quale ritratt\u00f2 la propria aderenza ai moti e pertanto ne ottenne il condono.\nL'insurrezione piemontese.\nGi\u00e0 da tempo in Piemonte, e in particolare a Torino, alcuni gruppi, di idee borghesi e liberali, avevano coltivato l'idea di una campagna militare, che avrebbe dovuto essere guidata dal re di Sardegna Vittorio Emanuele I di Savoia, allo scopo di liberare i territori lombardo-veneti dalla dominazione austriaca. Inoltre, essi ritenevano che il re si dovesse impegnare a concedere ufficialmente una Costituzione ai sudditi del regno, fatto che avrebbe testimoniato l'impegno dei Savoia ad allearsi con i patrioti e ad assumere la guida del movimento liberale italiano. Tuttavia, fin dall'inizio del suo mandato, Vittorio Emanuele I si impegn\u00f2 a restaurare in Piemonte e negli altri territori sotto il suo controllo un soffocante regime assolutistico, che andava in direzione opposta alle idee liberali della Carboneria e della borghesia in generale.\nSi pens\u00f2 quindi di cercare un altro alleato, che si pales\u00f2 nella figura del giovane erede al trono sabaudo, Carlo Alberto di Savoia, principe di Carignano, per indurlo ad assumere la guida dei rivoluzionari. Carlo Alberto era stato infatti l'unico esponente della famiglia sabauda ad esprimere la propria solidariet\u00e0 agli universitari torinesi che, nel gennaio 1821, avevano organizzato contro l'Austria una manifestazione pacifica e liberale contro gli arresti avvenuti il giorno precedente nei pressi di un teatro, manifestazione repressa subito nel sangue: per questo motivo, si pens\u00f2 che Carlo Alberto avesse davvero a cuore la questione italiana. I primi contatti si rivelarono pi\u00f9 che positivi e sembrava che il giovane esponente di casa Savoia avesse davvero intenzione di aderire all'impresa.\nNel 1820 le insurrezioni scoppiate in Spagna ed Italia meridionale contribuirono a rafforzare il patriottismo italiano, in particolare quello piemontese, i cui sostenitori pensarono che la loro rivolta sarebbe stata appoggiata e seguita, con ogni probabilit\u00e0, da parte dei patrioti siciliani e napoletani. Inoltre, i patrioti piemontesi cercarono in ogni modo di sostenere militarmente gli omologhi napoletani, ma non vi riuscirono per motivi legati alla scarsa organizzazione ed alla tardiva notizia della partenza dell'esercito asburgico per il Regno di Napoli. Nella seconda met\u00e0 del 1820, Santorre di Santa Rosa, uno dei principali esponenti dell'organizzazione dei moti, si incontr\u00f2 spesso segretamente con alcuni generali, politici (tra cui Amedeo Ravina) e con il giovane principe di casa Savoia per definire la data e le modalit\u00e0 della ribellione. Dopo molte riunioni, si stabil\u00ec che la rivolta dovesse scatenarsi non prima dell'inizio del nuovo anno, in modo che l'esercito austriaco, ancora impegnato nella repressione dei moti di Nola e di Napoli dello stesso anno, non fosse subito pronto ad intervenire in quanto bisognoso di qualche tempo per riorganizzarsi.\nIl 6 marzo 1821, durante la notte, Santorre e altri generali si riunirono nella biblioteca del principe, insieme allo stesso Carlo Alberto, per organizzare nei dettagli l'impresa che, secondo un accordo precedente, sarebbe dovuta iniziare nel mese di febbraio: nel corso dell'incontro, Carlo Alberto mostr\u00f2 alcuni tentennamenti, soprattutto sulla loro intenzione di dichiarare guerra all'Austria, che portarono Santorre ad avere qualche dubbio sul principe e sulle sue vere intenzioni. Tuttavia, Carlo Alberto lasci\u00f2 intendere il suo appoggio e, per questo motivo, Santorre e i suoi associati fecero pervenire il messaggio di prossimo inizio della rivolta ai reparti militari di Alessandria che, il 10 marzo, diedero inizio all'insurrezione issando la bandiera tricolore per la prima volta nella storia risorgimentale presso la Cittadella di Alessandria, insieme a quella carbonara, seguiti subito dopo dai presidi di Vercelli e Torino. In quell'occasione fu emesso da parte dei generali insorti il famoso Pronunciamento, un proclama con il quale si decise l'adozione di una costituzione, improntata su quella spagnola di Cadice del 1812, che prevedeva maggiori diritti per il popolo piemontese e una riduzione del potere del sovrano. Ma il re, dopo aver tentato di convincere gli insorti all'obbedienza e ricevuto da Lubiana le delibere delle potenze che negavano ogni sorta di innovazione liberale all'Italia, piuttosto che concedere il documento, prefer\u00ec abdicare in favore del fratello Carlo Felice di Savoia, che si trovava per\u00f2 a Modena. La reggenza venne cos\u00ec affidata al principe Carlo Alberto che, assunto l'incarico, dapprima fu assalito da dubbi poich\u00e9 non volle prendere decisioni senza consultare Carlo Felice, ma premuto dai federati concesse la Costituzione, nomin\u00f2 una giunta, concesse l'amnistia agli insorti e nomin\u00f2 Santorre di Santarosa ministro della guerra del governo provvisorio. Il congresso di Lubiana aveva deliberato di raccogliere delle truppe per riordinare l'Italia e Carlo Felice intim\u00f2 a Carlo Alberto di raggiungere Novara, dove andava formandosi l'esercito di Vittorio Sallier De La Tour, per offrire i propri uomini. Egli ubbid\u00ec e successivamente, volendo raggiungere Carlo Felice a Modena, gli fu negata la possibilit\u00e0.\nSull'entusiasmo suscitato dai moti torinesi Alessandro Manzoni compose l'ode \"Marzo 1821\", celebrando quello che sembrava stesse accadendo: l'attraversamento del Ticino da parte dell'armata sarda in appoggio ai patrioti lombardi contro gli austriaci.\nDi ritorno nella capitale, il nuovo sovrano Carlo Felice revoc\u00f2 la costituzione e impose a Carlo Alberto di rimettersi al suo volere, abbandonando Torino e recandosi a Novara, rinunciando definitivamente alla sua carica e alla guida del movimento di rivolta. Nella notte del 22 marzo, mentre alcuni, tra cui lo stesso Santorre di Santa Rosa, annunciavano una prossima guerra contro l'Austria, Carlo Alberto fugg\u00ec segretamente a Novara, abbandonando gli insorti al loro destino. Poche ore dopo Santorre, alla guida di un piccolo reparto, si rec\u00f2 nella citt\u00e0 piemontese per tentare di convincere il principe e le sue truppe a tornare dalla sua parte, ma la missione si rivel\u00f2 del tutto infruttuosa.\nPrivi di un appoggio, i costituzionali decisero di sciogliersi. Fu proposto un nuovo tentativo di insurrezione a Genova, ma subito si decise di non intervenire. Inoltre giunsero a Torino, come supporto all'esercito regio, plotoni austriaci che inflissero una pesante sconfitta ai costituzionali: il neonato governo cadde dopo neppure due mesi e il sogno dei rivoluzionari si infranse.\nIn Russia nel 1825.\nSolo nel dicembre 1825, in Russia, scoppi\u00f2 un nuovo moto insurrezionale, il cosiddetto moto decabrista dal nome del mese, ma venne immediatamente represso. Il giorno della rivolta, il 14 dicembre, le truppe, guidate da alcuni ufficiali del reggimento Preobra\u017eenskij, si riunirono nella Piazza del Senato, a San Pietroburgo, ma la Guardia reale, fedele allo zar Nicola I, apr\u00ec il fuoco sui soldati ribelli e l'insurrezione venne immediatamente sedata. Dopo una reclusione nella fortezza di Pietro e Paolo ed un breve processo, il 25 giugno 1826 i cinque esponenti principali furono impiccati, mentre gli altri, per un totale di circa 600 persone, vennero mandati in esilio in Siberia."}
{"id": "1471759", "revid": "1573940", "url": "https://it.wikipedia.org/wiki?curid=1471759", "title": "Okenia amoenula", "text": "Okenia amoenula () \u00e8 un mollusco nudibranchio della famiglia Goniodorididae.\nL'epiteto specifico deriva dal latino \"amoenulus\", cio\u00e8 piacevole, ridente."}
{"id": "1471783", "revid": "73537", "url": "https://it.wikipedia.org/wiki?curid=1471783", "title": "Moxos", "text": ""}
{"id": "1471784", "revid": "1573940", "url": "https://it.wikipedia.org/wiki?curid=1471784", "title": "Okenia angelensis", "text": "Okenia angelensis \u00e8 un mollusco nudibranchio della famiglia Goniodorididae.\nL'epiteto specifico fa riferimento alla Bahia de los Angeles, nello stato messicano di Baja California.\nDistribuzione e habitat.\nNell'oceano Pacifico orientale, sulle coste nordamericane all'altezza del mare di Cortez, nello stato messicano di Baja California."}
{"id": "1471798", "revid": "108618627", "url": "https://it.wikipedia.org/wiki?curid=1471798", "title": "Alfabeto nucerino", "text": "Il cosiddetto alfabeto nucerino \u00e8 rappresentato da una serie di segni incisi o graffiti (in direzione destrorsa e sinistrorsa) su reperti vascolari provenienti da diverse localit\u00e0 della Campania, soprattutto necropoli. Bench\u00e9 le iscrizioni pi\u00f9 antiche provengano da Vico Equense, esso \u00e8 noto con il nome di alfabeto nucerino in quanto la prima attestazione arriva da un \"oinochoe\" in bucchero proveniente da una necropoli di Pareti, nei pressi del teatro ellenistico romano di Nuceria Alfaterna. La lingua parlata dagli scrittori di questo alfabeto era l'osco, lingua indoeuropea del gruppo osco-umbro.\nL'alfabeto.\nI caratteri dell'alfabeto nucerino, nelle diverse varianti grafiche attestate:\nLa datazione, resa possibile attraverso l'attribuzione cronologica dei reperti vascolari sui quali i segni sono attestati, inquadra la diffusione di questo alfabeto intorno al VI-V secolo a.C.\nL'alfabeto nucerino \u00e8 una derivazione diretta dell'alfabeto etrusco. Tuttavia l'originalit\u00e0 \u00e8 dovuta al nuovo segno attribuito alla sibilante /s/, dovuto con molta probabilit\u00e0 dalla necessit\u00e0 ad un adattamento fonetico.\nAttestazioni delle iscrizioni in alfabeto nucerino.\nI siti in cui sono state rinvenute iscrizioni in alfabeto nucerino sono: \nLe iscrizioni.\nLe iscrizioni pi\u00f9 complete (Nocera e Vico Equense) riguardano attestazioni di possesso dei vasi sui quali sono apposte: \nSono attestati genitivi sia in \"\u2013es\" che in \"-ies\". Le epigrafi testimoniano inoltre l'esistenza della forma arcaica del verbo \"sum\" in \"esum\" citata da Varrone nel \"De lingua latina libri XXV\", ma mai attestata prima (per questo messa anche in dubbio, in passato, dagli studiosi).\nBibliografia.\nMario Russo: \"Sorrento una nuova iscrizione paleoitalica in alfabeto nucerino\", Capri 2005 ISBN 88-89097-04-3"}
{"id": "1471808", "revid": "1573940", "url": "https://it.wikipedia.org/wiki?curid=1471808", "title": "Okenia angelica", "text": "Okenia angelica \u00e8 un mollusco nudibranchio della famiglia Goniodorididae.\nDistribuzione e habitat.\nLa specie \u00e8 diffusa sul versante occidentale dell'oceano Pacifico, dalla Baia di San Francisco al Messico, e anche nelle acque del Cile meridionale."}
{"id": "1471824", "revid": "287204", "url": "https://it.wikipedia.org/wiki?curid=1471824", "title": "Commissione nazionale dei comitati dei lavoratori", "text": "La Commissione nazionale dei comitati dei lavoratori (in inglese, National Caucus of Labor Committees, NCLC) \u00e8 un movimento politico statunitense fondato e diretto da Lyndon LaRouche.\nL'organizzazione nacque nel 1968 come \"Comitato dei lavoratori della SDS\" (in inglese, \"SDS Labor Committee\"), ovvero come corrente interna del movimento \"Students for a Democratic Society\". Cambi\u00f2 il suo nome nel 1969 in \"National Caucus of Labor Committees\" dopo l'espulsione di LaRouche e dei suoi affiliati dalla SDS. Attualmente \u00e8 definita come una \"\"associazione filosofico-legale\", costretta nel ruolo dalle \"continue operazioni COINTELPRO aventi per obiettivo la NCLC e l'USLP condotte dall'FBI e dai suoi vari affiliati pubblici e privati\"\".\nL'associazione poneva e pone tutt'oggi come proprio principio morale la ridefinizione del concetto di \"interesse personale\" su una base meno materialista e maggiormente informata ad una condotta religiosa. L'azione politica si concreta nell'assicurare \"\"giustizia per i popoli dei Paesi in via di sviluppo, per i poveri negli Stati Uniti, per i contadini ingiustamente depauperati e cos\u00ec via\", difendendoli dalle \"tipologie di male dilagante, esemplificato fra gli altri da Henry Kissinger e i suoi malvagi complici\".\nI primi anni di vita (1969 - 1972).\nIl giornalista statunitense Dennis King descrive come \"altamente regolamentata\"\" la vita interna della NCLC: i membri dovevano lasciare il proprio lavoro, annullare la propria vita privata (in certi casi addirittura abbandonando famiglia ed amici) e dedicarsi devotamente al gruppo e al suo leader. Il senso di lealt\u00e0 e conformazione agli stessi veniva inoltre rafforzato tramite una tecnica di autodisciplina chiamata \"spoliazione dell'io\" (o \"ego stripping\"). Il movimento svilupp\u00f2 inoltre un proprio gergo e progetti molto ambiziosi:\nPer King, la base dottrinaria della NCLC era nei primi tempi un misto di marxismo-leninismo, cospirazionismo e fatalismo:\nL'operazione \u00abMop up\u00bb (1972 - 1973).\nIntorno al 1973, la NCLC inizi\u00f2 ad adottare tattiche violente e destabilizzanti per assumere l'egemonia delle forze rivoluzionarie. Vennero posti in essere veri e propri assalti brutali ai militanti delle altre forze di sinistra, in particolare il Partito Comunista degli Stati Uniti d'America. Sulla lista dei \"nemici\" fin\u00ec anche l'SWP, \"reo\" di aver fornito aiuto alle vittime delle aggressioni. Le aggressioni avvenivano con mazze, catene, nunchuka e in taluni casi a mani nude.\nSecondo la ricostruzione di Dennis King, gli eventi degenerarono quando la NCLC annunci\u00f2 una conferenza a Philadelphia per la costruzione di una organizzazione a favore di disoccupati e bisognosi. Il Partito Comunista degli Stati Uniti d'America ed altri gruppi locali tentarono di boicottare la conferenza, accusando di razzismo la NCLC. I leader di quest'ultima reagirono infuriati:\nAll'apertura della conferenza, il CPUSA costitu\u00ec dei picchetti nelle zone a maggioranza nera che equiparavano la NCLC al Ku Klux Klan, in un ultimo tentativo di boicottare l'evento. Al contrario, la conferenza riusc\u00ec ad attrarre varie centinaia di persone. Tuttavia, continua King:\nSecondo l'autobiografia di LaRouche, gli alterchi violenti fra la sua organizzazione e la \"New Left\" in generale iniziarono nel 1969 - ben prima dunque della cosiddetta \"Operazione Mop Up\". La Rouche scrive che:\nLaRouche ha poi accusato anche l'FBI di orchestrare, assieme alla leadership del Partito Comunista degli Stati Uniti d'America, la sua eliminazione.\nL'Operazione \"Mop Up\" si ferm\u00f2 dopo vari arresti operati dalla polizia a New York, Buffalo, Philadelphia e Boston di militanti dell'NCLC, accusati di aggressione, e dopo che il CPUSA, l'SWP ed altri gruppi di sinistra organizzarono gruppi comuni di difesa e cominciarono a vincere i primi scontri con le squadre della NCLC.\nIl \u00abcaso White\u00bb (1974).\nNel dicembre del 1973, iniziarono a circolare voci riguardanti un possibile complotto contro la NCLC e il suo leader Lyndon LaRouche: il KGB (con la collaborazione dell'MI5) avrebbe infatti rapito Cristopher White (che tra l'altro era il nuovo compagno della seconda ex-moglie di LaRouche) al fine di sottoporlo ad un lavaggio del cervello e \"programmarlo\" per uccidere LaRouche. I giornalisti statunitensi Joel Bellman e Chip Berlet cos\u00ec ricostruiscono la vicenda:\nIl 20 gennaio 1974, il \"New York Times\" pubblic\u00f2 alcune testimonianze di alcuni ex-membri della NCLC che sembravano sconfessare quanto affermato da LaRouche. In realt\u00e0, secondo il resoconto, fu LaRouche ad imporre loro un lavaggio del cervello affinch\u00e9 ammettessero di essere stati \"condizionati\" dai servizi segreti. Il gruppo di LaRouche conferm\u00f2 invece le accuse e rese pubblica in una conferenza stampa la sua versione del \"caso White\". King cos\u00ec ricostruisce quei momenti:\nDal 1974 in poi.\nA partire dalla met\u00e0 degli anni settanta, la NCLC abbandon\u00f2 le posizioni marxiste per abbracciare la strategia protezionista del sistema americano. LaRouche inizi\u00f2 a cercare contatti con i gruppi di estrema destra ed antisemiti (fra cui la potente \"Liberty Lobby\") per poter stabilire una alleanza tattica contro l'imperialismo capitalista e gli interessi delle banche. Molti degli iscritti continuavano tuttavia a considerarsi di \"sinistra\".\nTuttavia nel periodo 1973-1976 si assiste ad un continuo abbandono di iscritti, in parte giustificato da motivazioni politiche (i contatti con organizzazioni di destra, se non apertamente razziste come il Ku Klux Klan) ed in parte giustificato dalla creazione di nuove piattaforme politiche (come il Partito Americano del Lavoro o il \"National Democratic Policy Committee\").\nNel 1975, la NCLC si schiera in difesa del presunto criminale di guerra nazista John Demjanjuk (poi prosciolto nel 1988 dalla Corte suprema israeliana), manifestando a Cleveland assieme a varie organizzazioni neo-naziste.\nVerso i primi anni ottanta, la NCLC viene accusata di essere una associazione di stampo neo-nazista, di avere collegamenti con il crimine organizzato e di vari altri reati gravi, fra cui: spionaggio sia per fini interni, sia per conto di Paesi terzi; illeciti nelle raccolte fondi per sostenere le candidature alla presidenza di LaRouche; bancarotta fraudolenta, falso in bilancio ed altri reati economici.\nAd oggi l'associazione continua ad essere attiva come parte del Movimento LaRouche."}
{"id": "1471838", "revid": "287204", "url": "https://it.wikipedia.org/wiki?curid=1471838", "title": "Annar\u00e8", "text": ""}
{"id": "1471845", "revid": "196159", "url": "https://it.wikipedia.org/wiki?curid=1471845", "title": "Guido Miglioli", "text": "Biografia.\nNato da una famiglia contadina e cattolica, laureato in Legge, si interess\u00f2 presto dei problemi dei piccoli proprietari agricoli e dei braccianti, organizzando i sindacati degli agricoltori cattolici, le Leghe bianche: candidato alle elezioni del 1913, fu eletto deputato. Fond\u00f2 a Cremona il quotidiano \u00abL'Azione\u00bb dal quale port\u00f2 la sua battaglia a favore dei contadini contrapponendosi ai socialisti. Secondo Miglioli i braccianti avrebbero dovuto col tempo trasformarsi in piccoli proprietari, a differenza dei socialisti che puntavano alla nazionalizzazione della propriet\u00e0 fondiaria.\nCon lo scoppio della guerra mondiale i cattolici di Miglioli si schierarono su posizioni neutraliste. Fu per l'occasione coniato lo slogan \"No guerra, ma terra\". Il 27 dicembre 1917 Miglioli, proprio per le sue posizioni neutraliste, fu affrontato e accusato di \"\"disfattismo\" dall'interventista Roberto Farinacci che militava all'epoca nella corrente riformista del partito Socialista Italiano. Nel febbraio 1918 Miglioli denunci\u00f2 quindi Farinacci per \"istigazione a delinquere e violenze\"\" ma il processo che ne segu\u00ec vide la vittoria di Farinacci e le accuse furono ritirate.\nNel 1919 Miglioli ader\u00ec al Partito Popolare Italiano nel 1919 e fu ancora eletto al Parlamento con oltre 10.000 preferenze.\nSi batt\u00e9 contro i grandi proprietari terrieri durante le lotte sindacali del dopoguerra; fu inviso ai fascisti ma anche allo stesso Partito popolare, che non ne condivise i programmi sociali e le sue simpatie nei confronti dei partiti di sinistra. Miglioli scrisse su l'Idea Nazionale:\nFu espulso dal Partito Popolare nel 1924. Abbandonata l'Italia alla fine del 1926, si stabil\u00ec in Svizzera e poi in Francia. Nel 1929 partecip\u00f2 a Berlino al I Congresso internazionale antifascista e soggiorn\u00f2 anche in Unione Sovietica, lodando l'esperienza della collettivizzazione delle campagne.\nArrestato nel 1940 in Francia dai tedeschi, fu consegnato alla polizia italiana che lo condann\u00f2 al confino nella cittadina lucana di Lavello. Qui il suo soggiorno divenne meno ostile rispetto a quanto previsto poich\u00e9 venne preso sotto la protezione di Mauro Fuggetta, un commerciante di Lavello, che godeva di grande stima nel paese e che, affascinato dalle sue idee, tent\u00f2 di aiutarlo con ogni mezzo facendogli persino da prestanome. Liberato alla caduta del fascismo, nel 1944 fu preso in consegna dai fascisti legati a Roberto Farinacci che lo confinarono nella casa dei suoi familiari. Gli fu affiancata anche una guardia del corpo per proteggerlo e al contempo per vigilare sul fatto che non si occupasse di politica. Il 26 aprile del 1945 con la liberazione di Cremona e la caduta della Repubblica Sociale Italiana ritorn\u00f2 in libert\u00e0. Nei giorni precedenti Roberto Farinacci sul quotidiano \"Il Regime fascista\" aveva lasciato intendere l'intenzione di guidare la ritirata da Cremona in maniera indolore ma minacciando dure rappresaglie nel caso fossero scoppiate violenze contro i fascisti e le loro famiglie. Miglioli, nel pomeriggio del 25, autonomamente tent\u00f2 la mediazione con Farinacci per ottenerne la resa senza condizioni, ma inutilmente. Farinacci a sua volta dett\u00f2 le condizioni di resa che furono rifiutate dal CLN. Le trattative si arenarono e una colonna guidata da Farinacci abbandon\u00f2 la citt\u00e0 il mattino del 26 aprile.\nNell'immediato dopoguerra, il nuovo partito cattolico della Democrazia Cristiana rifiut\u00f2 la sua iscrizione per decisione dello stesso De Gasperi, decisione di cui Miglioli fu molto addolorato. In vista delle elezioni del 18 aprile 1948, fond\u00f2 un piccolo movimento della sinistra cristiana denominato Movimento Cristiano per la Pace che conflu\u00ec nelle liste del Fronte Democratico Popolare socialcomunista; si candid\u00f2 ma non venne eletto. Continu\u00f2 a occuparsi di politica e di problemi sindacali, anche insieme all'amico don Primo Mazzolari, entrambi isolati e guardati con sospetto dalle gerarchie cattoliche. \nNel 1954, gravemente malato, ricevette l\u2019inaspettata visita di Alcide De Gasperi; i due erano stati ideologicamente lontani e spesso in forte disaccordo, pur appartenendo entrambi all\u2019alveo del cattolicesimo democratico, ma avevano mantenuto un sentimento di stima reciproca. Quella visita fu di grande conforto per Miglioli, ormai conscio della fine vicina; i due, che per tutta la vita erano stati vicini e divisi, amici e \u201cnemici\u201d, morirono poco dopo quell\u2019ultimo incontro, a pochi mesi di distanza uno dall\u2019altro. Guido Miglioli \u00e8 sepolto nel cimitero di Soresina.\nAutore di \"La collectivisation des campagnes sovi\u00e9tiques\" (1934) e \"Con Roma e con Mosca. Quarant'anni di battaglie\" (1945)."}
{"id": "1471851", "revid": "486946", "url": "https://it.wikipedia.org/wiki?curid=1471851", "title": "Campionato europeo di pallacanestro maschile 1999", "text": ""}
{"id": "1471853", "revid": "842", "url": "https://it.wikipedia.org/wiki?curid=1471853", "title": "Super Famicon", "text": ""}
{"id": "1471854", "revid": "486946", "url": "https://it.wikipedia.org/wiki?curid=1471854", "title": "Campionato europeo di pallacanestro maschile 1983", "text": ""}
{"id": "1471857", "revid": "2110845", "url": "https://it.wikipedia.org/wiki?curid=1471857", "title": "Pierre Pierlot", "text": "Biografia.\nDopo aver iniziato gli studi musicali a Valenciennes con Gaston Longatte, continu\u00f2 gli studi presso il Conservatorio di Parigi con Louis Bleuzet e consegue nel 1941 il diploma di oboe e musica da camera. Nel 1949 vince il primo premio al Concorso internazionale di Ginevra, nel quale sar\u00e0 poi pi\u00f9 volte membro della giuria.\nNel 1946, a seguito della sua amicizia con il flautista Jean-Pierre Rampal, d\u00e0 vita al Quintetto a fiato francese con Jacques Lancelot al clarinetto, Gilbert Coursier al corno e Paul Hongne al fagotto. A partire dal 1952, Pierre Pierlot diviene membro del \"Ensemble baroque de Paris\" con Robert Veyron-Lacroix e Robert Gendre.\nEntra a far parte dell'orchestra dell'Op\u00e9ra-comique nel 1947, posto che mantiene fino al 1972, quando diviene oboe solista dell'orchestra dell'Op\u00e9ra de Paris. Nel 1969 viene nominato professore di musica da camera al Conservatoire de Paris e succeder\u00e0 poi a \u00c9tienne Baudo nella classe di oboe, incarico che manterr\u00e0 fino al 1986.\nConcertista di fama mondiale, ha avuto dedicati concerti per oboe e orchestra da Milhaud e di Henri Martelli. Ha registrato i pi\u00f9 importanti concerti per oboe di autori come Tomaso Albinoni, Antonio Vivaldi, Domenico Cimarosa, Wolfgang Amadeus Mozart, Richard Strauss e Francis Poulenc, con le orchestre dirette da Kurt Redel, Claudio Scimone e Jean-Fran\u00e7ois Paillard.\nMuore a Parigi il 9 gennaio 2007 all'et\u00e0 di 85 anni."}
{"id": "1471858", "revid": "486946", "url": "https://it.wikipedia.org/wiki?curid=1471858", "title": "Vllaznia Shkod\u00ebr", "text": ""}
{"id": "1471859", "revid": "767487", "url": "https://it.wikipedia.org/wiki?curid=1471859", "title": "Richard Sipe", "text": "Biografia.\nDivenne monaco benedettino nel 1953, nel 1959 fu ordinato prete. Dopo aver servito la Chiesa cattolica per 18 anni, lascia l'abito talare nel 1970, con il permesso della gerarchia romana. Sposato da 35 anni, ha un figlio. Attualmente dedica la sua ricerca completamente allo studio della sessualit\u00e0 e del celibato dei preti e vescovi cattolici. Autore di sei libri dal 1988 al 2006, Richard Sipe \u00e8 stato consulente in 250 casi processuali di abuso di minori da parte di preti negli Stati Uniti e nel Canada.\nNel suo libro \"Mondo segreto: sessualit\u00e0 e indagine sul celibato\", Sipe conduce una approfondita analisi scientifica del comportamento sessuale dei preti cattolici e dei loro superiori. Analizza 1500 interviste (eseguite nel periodo dal 1960 al 1985), da cui risulta che il 6% dei preti ha rapporti con minori, il 20-25% frequenta sessualmente donne e il 15% uomini.\nNel cinema.\nLa ricerca di Sipe e il suo libro \"Sex, Priests and Power\" sono esplicitamente menzionati nel film \"Il caso Spotlight\", come cruciali nell'inchiesta-premio Pulitzer del Boston Globe (2002) riguardo preti pedofili ed il decennale insabbiamento dei crimini da questi commessi da parte dei cattolici dell'arcidiocesi romana di Boston. Il libro del 1995 infatti appare nel film nella sua edizione con la rilegatura rossa quando la squadra investigativa incontra la prima volta una vittima, Phil Saviano (fondatore di SNAP, acronimo di Survivors Network of those Abused by Priests).\nCome cameo non accreditato, l'attore Richard Jenkins ha interpretato la voce di Sipe in tre telefonate nel film, tutte basate su conversazioni realmente avvenute con i giornalisti di Spotlight, compresa la teleconferenza che rappresenta un punto di svolta nelle indagini in quanto Sipe confuta il numero dei preti potenzialmente coinvolti, alzando la stima dei comportamenti pedofili tra sacerdoti fino al 6%, ipotesi che viene poi verificata da successive ricerche della squadra investigativa."}
{"id": "1471860", "revid": "767487", "url": "https://it.wikipedia.org/wiki?curid=1471860", "title": "Pat Torpey", "text": "Biografia.\nTorpey esord\u00ec negli anni ottanta come turnista per John Parr, Belinda Carlisle e Robert Plant, prima di unirsi in pianta stabile ai Mr. Big con cui divenne famoso. Oltre ad aver partecipato alle incisioni degli album dei Mr. Big ed ai relativi tour, Pat Torpey pubblic\u00f2 album solisti (grazie alla popolarit\u00e0 acquisita in Asia) e due metodi didattici per batteria:\nAltre collaborazioni artistiche portarono Pat Torpey in tour con David Lee Roth, Richie Kotzen, Impellitteri, Montrose, The Knack e Johnny Hiland.\nNel 2014 gli venne diagnosticato la malattia di Parkinson, che aveva iniziato ad affliggerlo due anni prima; nonostante questo e grazie all'enorme stima ed affetto dei compagni della band, il batterista rimase un membro effettivo dei Mr. Big prendendo parte alla stesura e registrazione dei dischi successivamente pubblicati (\"...The Stories We Could Tell\" e \"Defying Gravity\") e partecipando ai relativi tour, affiancato dal collega e nuovo componente della band Matt Starr, limitandosi per\u00f2 al ruolo di percussionista e suonando la batteria solo in una manciata di brani. Tutto questo esprimeva la sua grande passione nutrita per la musica e la serenit\u00e0 che egli riusciva a tenere all'interno della band statunitense.\nIl 7 febbraio 2018, all'et\u00e0 di 64 anni, Pat Torpey \u00e8 morto a causa di complicazioni dovute alla malattia diagnosticata nel 2014."}
{"id": "1471863", "revid": "222490", "url": "https://it.wikipedia.org/wiki?curid=1471863", "title": "Ordine minore", "text": ""}
{"id": "1471864", "revid": "2056985", "url": "https://it.wikipedia.org/wiki?curid=1471864", "title": "Vito Donato Epifani", "text": "Di idee repubblicane e liberali fu anche docente di economia all'Universit\u00e0 di Napoli negli anni settanta del XIX secolo;avvocato difensore soprattutto di poveri e diseredati; autore di numerosi saggi politico-economici, oltre che di tragedie e altre opere letterarie.\nMolto ammirato dai concittadini fu eletto sindaco di San Vito per due mandati; nel 1886 in occasione di una epidemia di colera si adoper\u00f2 con tutte le sue forze ricorrendo ad amici influenti e utilizzando risorse economiche personali per organizzare i soccorsi ai malati, meritando cos\u00ec il riconoscimento ufficiale del Governo guidato da Francesco Crispi\nVita.\nLe origini.\nVito Donato Epifani nasce in San Vito degli Schiavoni (oggi San Vito dei Normanni), distretto di Brindisi, in provincia di Terra d'Otranto, da Giacinto Epifani e da Maria Francesca Gagliani, proprietari terrieri che vivevano del lavoro della propria terra, primo di sette fratelli, alle ore 23 del giorno 23 giugno 1848 (dal registro agli atti presso la Chiesa di Santa Maria della Vittoria, risulta nato il 14 giugno 1848 alle ore 15:00).\nDalle scarse notizie sulla sua infanzia e adolescenza si evince che, avviato agli studi presso maestri privati, rivela ben presto doti non comuni di intelligenza ed eccezionali capacit\u00e0 di apprendimento. Per queste sue qualit\u00e0, su consiglio degli stessi maestri, ottiene dai familiari di potersi recare a Napoli, per compiervi gli studi universitari.\nIl periodo napoletano.\nNell'Universit\u00e0 partenopea, ove approda quasi diciassettenne intorno al 1865, si dedica allo studio delle materie giuridiche ed economiche, distinguendosi fra i compagni e ponendosi in ottima luce per l'eccezionale capacit\u00e0 di apprendimento e per il fervore delle idee patriottiche e sociali, grazie alle quali entra a far parte dei circoli intellettuali dell'ex capitale borbonica in cui, insieme con le impressioni sulle Nouvelle Vague artistiche e letterarie (sono i circoli, per intendersi, cui anche stranieri illustri, come Dostoevskij, accompagnato in quegli anni - 1863 - da Apollinarija S\u00f9slova, Aleksander Ivanovic Herzen, liberalsocialista esule dalla sua patria, e tanti altri, fanno capo nei non infrequenti soggiorni napoletani), si agitano idee repubblicane e socialiste.\nSono gli anni in cui, dopo la spedizione dei Mille e il referendum popolare nell'Italia del Sud (1860), \u00e8 appena nato il Regno d'Italia (1861).\nEpifani vive intensamente la temperie politico-filosofico-letteraria del suo tempo ed \u00e8 in contatto, anche fuori di Napoli, con elementi della sinistra, socialisti, liberali, mazziniani o capi di movimenti rivoluzionari, approdati alla Camera dei deputati sull'onda delle votazioni per l'elezione del primo Parlamento nazionale: sono uomini come: Gloriano Del Zio, Francesco Domenico Guerrazzi, Giovanni Bovio, Federico Seismit-Doda, Gaetano Brunetti e altri, coi quali l'Epifani mantiene una corrispondenza epistolare; non manca, fra questi, lo stesso Giuseppe Garibaldi.\nDal 1870 al 1880.\nNel 1870, appena ventiduenne, l'Epifani d\u00e0 alle stampe un \"\"Programma per la democrazia italiana\", che nasce dalle meditazioni e dalle discussioni sulla situazione dell'Italia e sul suo avvenire ed esprime un'originale concezione circa l'assetto istituzionale dello Stato e il decentramento regionale; concezione, questa, che l'Epifani riprender\u00e0 e svilupper\u00e0 in opere successive, di pi\u00f9 vasta mole e di pi\u00f9 profonda riflessione, ma che i tempi - nonostante l'approvazione di alcuni pensatori progressisti coi quali l'Epifani \u00e8 in sintonia - non sono ancora maturi a recepire e che, almeno a partire dal periodo rattazziano, rester\u00e0 trascurata per quasi un secolo.\nNel 1871 Vito Donato Epifani insegna Economia Politica nell'Ateneo napoletano, come s'intende da un biglietto che Giuseppe Garibaldi gli invi\u00f2 da Roma, il 13 febbraio.\nNel 1872 vede la luce, presso l'Editore G. Nobile, il \"Sistema di economia politica\"\", opera di vasto respiro in cui Epifani giustifica l'apparente originalit\u00e0 di talune idee, specie politiche, con il ricorso agli strumenti di una vasta cultura, quasi impensabile in un ventiquattrenne. L'opera, a distanza di oltre un secolo, mette in evidenza la figura e il pensiero del precursore, ma gi\u00e0 al suo apparire suscita notevole interesse per l'arditezza delle soluzioni prospettate che, pur denotando una mentalit\u00e0 d\u00ec stampo prettamente repubblicano, risultano sempre dall'obiettiva e distaccata disamina delle posizioni contemporanee pi\u00f9 rappresentative.\nIn questo stesso periodo, Epifani pone mano alla fondazione di un giornale o periodico, \"di fondo vulcanico e di forma nobilmente calma\", da intitolare \"\"Il Genio d'Italia\", del quale stende il programma. Questo sembra destare notevole interesse e viene patrocinato, particolarmente, da G. Bovio che, in successivi viaggi a Napoli, si tiene in stretto contatto con Epifani e col circolo dei suoi amici ma, nonostante gli sforzi pi\u00f9 generosi e i diversi tentativi effettuati, la pubblicazione rimane - probabilmente - allo stato di progetto, soprattutto a causa dell'ostilit\u00e0 che suscita negli ambienti conservatori e filomonarchici.\nInvero non gli mancano, anche in questo periodo di maggior consolidamento della monarchia sabauda e pur dopo gli inevitabili dispiaceri conseguenti alla pubblicazione del \"Sistema\", riconoscimenti e appoggi ma, seguendo la necessit\u00e0 imposta dai tempi, i primi sono sempre meno espliciti e i secondi meno consistenti. Fra questi \u00e8, comunque, da annoverare l'atto, indubbiamente coraggioso, della \"Associazione dei Tipografi di Napoli\"\u201d in S. Domenico Maggiore che, in data 11 giugno 1875, gli tributa un omaggio tutt'altro che simbolico, chiamandolo a entrare onorariamente nel sodalizio, e quindi garantendogli possibilit\u00e0 editoriali altrimenti impensabili, allo scopo di \"poter annoverare tra i suoi socii onorarii una persona che all'alto senno e dottrina accoppiasse una volont\u00e0 decisa a fare il bene dei suoi simili, e massime delle classi operaie\".\nNel 1876 pubblica un'opera sulle Dogane.\nA met\u00e0 degli anni '70 il clima di accese tensioni e speranze patriottiche, che si era andato rapidamente sviluppando in tutti gli ambienti intellettuali napoletani subito dopo la caduta dei Borboni, \u00e8 ormai quasi esausto e le nuove disposizioni governative riguardo agli istituti superiori di cultura, piuttosto che gettare le basi di un nuovo e moderno sistema universitario nazionale, tendono a \"piemontesizzare\" le istituzioni esistenti nelle diverse provincie del Regno di Napoli; creando l'ambiente adatto, da un canto, per inopinate ascese alla cattedra di uomini fedeli al nuovo regime, e, dall'altro, per altrettanto repentine eclissi di oppositori, veri e presunti.\nFra questi ultimi \u00e8 anche Epifani che, pur senza mai adattarsi alla mortificazione dell'abiura, tenta d\u00ec salvaguardare, con tutti i mezzi leciti, il proprio diritto. Costituisce, a tal fine, un \"Circolo dei liberi docenti\" che, nel 1876, conta una sessantina di iscritti, evidentemente stretti dalla necessit\u00e0 di far fronte comune contro eventuali abusi.\nIn una lettera del 1\u00ba ottobre di quell'anno, il collega e amico Enrico Pozzetti, mettendolo a parte delle fatiche e delle brighe necessarie per conservare la cattedra, gli scrive testualmente:\nAncora per qualche tempo, egli non disarma, nel tentativo di conservare la cattedra senza peraltro rinunziare ad alcuna delle proprie idee, compreso il programma relativo alla pubblicazione de \"II Genio d'Italia\". Di questo progetto discute anche con l'amico A. Poulet-Malassis, avventuroso e geniale editore parigino, approdato a Napoli pochi anni dopo aver pubblicato \"Les fleurs du mal\" e altre importanti opere di Baudelaire e di altri noti scrittori francesi. Il Poulet-Malassis gli offre spazio e disponibilit\u00e0 nella rivista \"Le bien publique\", ma gli avvenimenti precipitano: per un disguido burocratico, autentico o architettato, la pratica, intesa a mettere in regola con le nuove norme la posizione universitaria dell'Epifani viene respinta; egli, ravvisando un'irregolarit\u00e0 nella composizione della Commissione ministeriale esaminatrice, protesta e invoca l'intervento di amici influenti, come il Bovio; ma il piemontese M. Ceppino, Ministro della P. I., risponde che tutto \u00e8 stato regolare, che la prova dell'Epifani non \u00e8 stata soddisfacente e che l'apposita Commissione, regolarmente costituita, ha rettamente proceduto.\nSiamo nel 1878 ed Epifani, ormai trentenne, deluso dalla piega presa dagli avvenimenti, nazionali e personali, non ha altro da fare che un triste, seppur fiero, ritorno al paese nat\u00eco, nel quale rester\u00e0 fino alla morte come in un volontario esilio.\nIl periodo a San Vito.\nNel volontario esilio a San Vito, l'Epifani prende moglie Stella Conte e si dedica all'agricoltura e alla professione di avvocato, che esercita soprattutto a favore dei poveri e dei diseredati, sostenendo senza compenso importanti cause per l'affrancazione delle terre dai canoni enfiteutici e da residui censi d'origine feudale.\nDopo pochi anni di matrimonio perde la giovane moglie, che muore lasciando tre figli in tenera et\u00e0. Nel 1901 sposa Rosa Leozappa, dalla quale ha quattro figli; una figlia della prima moglie e un figlio della seconda moriranno, poi, giovanissimi.\nMolto ammirato dai concittadini, viene eletto sindaco per due volte consecutive e quando, durante lo svolgimento del mandato, scoppia un'epidemia di colera (1886), egli organizza i soccorsi ai malati e la difesa sanitaria della popolazione in maniera eccellente, sfruttando gli aiuti che pu\u00f2 ancora ricevere dai molti amici influenti degli anni napoletani; merita cos\u00ec il plauso personale del Ministro dell'Interno e uno speciale riconoscimento dal Governo Crispi, quale benemerito della salute pubblica (1888). Ci\u00f2 non impedisce che, sette anni pi\u00f9 tardi, egli venga esonerato, per motivi non chiari, dall'incarico di Vice-Conciliatore, ricoperto nel Comune.\nDurante il lungo periodo trascorso a San Vito, rifiutando le frequenti suggestioni a entrare in politica, egli dedica il suo maggiore impegno a un'opera che deve rappresentare la summa del pensiero sociale, politico ed economico dell'epoca; il poderoso manoscritto, intitolato \"Synologia\", partecipa al concorso al Premio reale per le scienze sociali ed economiche, indetto dalla Reale Accademia dei Lincei nel 1883. Scrive anche tragedie e altre opere letterarie.\nInvano, per\u00f2, l'Epifani tenta di dare alle stampe questi scritti: la sua dote migliore, riconosciuta dagli ambienti napoletani nella \"parola eloquente, facile e persuasiva\", si \u00e8 trasformata, agli occhi della polizia di regime, in un tratto eminentemente negativo, che lo connota quale \"elemento estremamente pericoloso e dal fascino irresistibile sulla giovent\u00f9\", bloccandone ogni iniziativa. Sicch\u00e9, giustamente, egli pu\u00f2 concludere la \"Synologia\" affermando con rassegnata tristezza, ma pure con un pizzico di orgoglio, di non aver mai potuto contare sulla fortuna, a lui sempre, \"in certo modo\", avversa.\nMuore il 15 agosto 1922, nella sua casa di campagna. Ma il marchio di \"elemento estremamente pericoloso\" continua a gravare sulle sue opere inedite, tali ancora ai nostri giorni."}
{"id": "1471869", "revid": "767487", "url": "https://it.wikipedia.org/wiki?curid=1471869", "title": "Governatorato di Sohag", "text": "Il governatorato di Sohag (arabo: \u0645\u062d\u0627\u0641\u0638\u0629 \u0633\u0648\u0647\u0627\u062c, \"Mu\u1e25\u0101fa\u1e93at S\u016bh\u0101\u01e7\") \u00e8 un governatorato dell'Egitto che si trova lungo il Nilo. Il capoluogo \u00e8 Sohag."}
{"id": "1471870", "revid": "1124164", "url": "https://it.wikipedia.org/wiki?curid=1471870", "title": "Pinamonte da Brembate", "text": "Biografia.\nNato nell'agiata famiglia dei Brembati originaria del paese di Brembate di Sopra, venne indirizzato dai genitori agli studi ecclesiastici, tanto che all'et\u00e0 di 18 anni venne ammesso all'Ordine dei frati predicatori direttamente da san Domenico a Bologna.\nA Bergamo fu nominato priore della chiesa di Santo Stefano, e nel 1253 fond\u00f2 con alcuni laici la \"Militia Sancte Crucis\", associazione che si impegnava a contrastare gli eretici.\nQui abbandon\u00f2 il suo nome anagrafico, \"Pinamonte Pellegrini\" o \"Peregrini\", assumendo quello di \"Pinamonte da Brembate\", anche se in alcuni documenti \u00e8 identificato come \"Pinamonte Brembati\", in onore del paese di cui il suo casato era originario.\nNel corso degli anni si distinse per l'attivit\u00e0 di predicatore, la cui sua fama varc\u00f2 anche i confini della provincia orobica.\nLa notoriet\u00e0 e l'autorit\u00e0 acquisita gli permisero di essere incaricato a dirigere l'organo dell'Inquisizione, appena insediato nella citt\u00e0 di Bergamo, fu ispiratore e promotore, scrivendone lo statuto, della confraternita laica \"Societas militiae sancta e Crucis\" che era di supporto all'inquizione nella ricerca di cittadini allontanati dalla chiesa \nIn tale attivit\u00e0 si adoper\u00f2 molto\nLe sanzioni amministrative imposte agli eretici, unite alle donazioni e ai proventi dell'elemosina, gli permisero di fondare il convento di Santo Stefano, successivamente distrutto nel 1561 per permettere la costruzione delle mura Venete.\nTuttavia l'opera per la quale pass\u00f2 alla storia fu la fondazione dell'ente denominato \"Opera Pia Misericordia Maggiore\" (MIA).\nPinamonte decise difatti, unitamente al vescovo Algisio da Rosciate prima, successivamente dal vescovo Erbordo e ad alcuni laici del capoluogo, di farsi carico della situazione di numerosi poveri della citt\u00e0 di Bergamo, destinando loro, tramite questa istituzione caritativa, i proventi della riscossione delle imposte dell'inquisizione e delle donazioni ricevute .\nLa data di fondazione risale al 1265, e venne accompagnata dalla redazione di dieci capitoli, detti \"Regula\" del pio consorzio, dettati direttamente da Pinamonte e ora conservati presso la biblioteca civica di citt\u00e0 alta&lt;L'ordinamento prevedeva che i soci raccogliessero i fondi e li consegnassero a quattro incaricati, detti \"canevari\", che avrebbero provveduto a farli giungere a destinazione.\nI destinatari di tale istituzione erano tutti coloro che versavano i gravi condizioni economiche: emarginati, vedove, orfani, malati e infermi, che ricevettero aiuti volti alla loro sussistenza, ma anche attenzioni morali.\nCon il passare degli anni la \"Misericordia Maggiore\" acquis\u00ec notevole importanza, giungendo anche a soddisfare i bisogni di ben ventimila persone durante le ondate epidemiche o di carestia.\nA partire dal 1449 l'ente ricevette inoltre l'incarico, da parte del comune, di curare e gestire la Basilica di Santa Maria Maggiore, mansione tuttora svolta.\nIl monaco scrisse il \"Legendario\", probabilmente nel 1254, un documento di riproduzione e copiatura di antichi documenti, perfettamente conservato nel monastero di Santa Grata in via Arena, che racconta la \"vite Sancte Grate\" (vita di santa Grata) e di altri santi. Il monastero conserva un dipinto dove il Pinamonte \u00e8 dedicato a scrivere il testo accanto alla badessa Grazia d'Arzago.\nCulto.\nDopo la morte, avvenuta nel 1266, Pinamonte venne beatificato dalla Chiesa cattolica, e i suoi resti conservati in un'urna nel convento di Santo Stefano.\nQuando questo venne demolito nel 1561, le sue reliquie passarono nella chiesa di San Bartolomeo, sempre nel capoluogo orobico.\nLa citt\u00e0 in cui visse volle ricordarlo dedicandogli una via nel centro della \"citt\u00e0 bassa\"."}
{"id": "1471872", "revid": "2183634", "url": "https://it.wikipedia.org/wiki?curid=1471872", "title": "Giuditta Tavani Arquati", "text": "Biografia.\nFiglia di Adelaide Mambor e Giustino Tavani, un difensore della Repubblica Romana trasferitosi in esilio a Venezia dopo aver scontato una lunga pena nelle carceri pontificie, Giuditta crebbe in un ambiente che le fece acquisire saldi principi laici e repubblicani.\nMatrimonio e patriottismo.\nGiuditta Tavani Arquati nacque il 30 aprile 1830 a Roma sull'isola Tiberina e fu battezzata lo stesso giorno presso la chiesa di San Bartolomeo all'Isola. Si spos\u00f2 a quattordici anni, il 22 luglio 1844, nella parrocchia romana di San Crisogono, con Francesco Arquati, conosciuto nel magazzino di stoffe di suo padre.\nI due sposi combattono insieme per la difesa della Repubblica Romana, che cadde in mani francesi nel 1849. Seguirono allora i fuorusciti verso l'Adriatico, con Garibaldi, e si rifugiarono a Venezia. Successivamente, ancora ricercati passarono nelle Romagne, dove continuarono a cospirare, trasferendosi poi a Subiaco. Nel 1865 rientrarono in Roma nascostamente per organizzarne la liberazione. Qui frequentarono la casa ed il lanificio di Giulio Ajani (1835-1890), altro patriota, alla Lungaretta in Trastevere.\nLa battaglia nel lanificio Ajani.\nLa mattina del 25 ottobre 1867, giorno in cui Garibaldi prendeva Monterotondo nel corso della terza spedizione per liberare Roma, una quarantina di patrioti, di cui 25 romani, si riunirono in via della Lungaretta 97, nel rione romano di Trastevere, nella sede del lanificio di Giulio Ajani, per decidere sul da farsi. Il gruppo prepar\u00f2 una sommossa per far insorgere Roma contro il governo di Pio IX. Deteneva delle cartucce e un arsenale di fucili, si auspicava un intervento diretto di Giuseppe Garibaldi a Roma. Lo Scontro di Villa Glori del 23 ottobre 1867, poteva far pensare che fosse l'inizio di una rivolta.\nAlla riunione partecip\u00f2 anche la Arquati, con il marito e uno dei tre figli della coppia, Antonio. Verso le 12 e mezzo, una pattuglia di zuavi giunta da via del Moro attacc\u00f2 la sede del lanificio. I congiurati cercarono di resistere al fuoco. In poco tempo, per\u00f2, le truppe pontificie ebbero la meglio e riuscirono a farsi strada all'interno dell'edificio. Alcuni congiurati riuscirono a fuggire, mentre altri furono catturati. Sotto il fuoco rimasero uccise 9 persone, tra cui Giuditta Tavani Arquati, incinta del quarto figlio, il marito e il loro giovane figlio.\nLa memoria.\nLa figura di Giuditta Tavani Arquati divenne simbolo della lotta per la liberazione di Roma e per anni gli abitanti di Trastevere e le associazioni laiche e repubblicane commemorarono l'eccidio. Il 9 febbraio 1887 fu fondata l\"'Associazione democratica Giuditta Tavani Arquati\", che fu sede di numerose iniziative laiche e anticlericali. L'associazione fu sciolta nel 1925 dal Fascismo e, in seguito, ricostituita dopo la Liberazione.\nGrazie agli sforzi dell'Associazione e di altre istituzioni il 1\u00ba novembre 1909 piazza Romana, che si trovava nelle vicinanze del lanificio di via della Lungaretta, viene rinominata Piazza Giuditta Tavani Arquati. Trastevere ricorda la patriota romana con una lapide posta accanto all'ex lanificio Ajani. L'episodio dell'eccidio al lanificio Ajani \u00e8 citato nel film di Luigi Magni, \"In nome del Papa Re\", nel film di Alfredo Giannetti, \"Correva l'anno di grazia 1870\", e nel film di Luca Manfredi, \"L'ultimo papa re\".\nLa salma di Giuditta Tavani Arquati riposa in una tomba a tumulo sulla collinetta prospiciente l'Ossario del Cimitero del Verano a Roma."}
{"id": "1471874", "revid": "15756", "url": "https://it.wikipedia.org/wiki?curid=1471874", "title": "La paura di Montalbano", "text": "La paura di Montalbano \u00e8 un racconto di Andrea Camilleri che d\u00e0 il titolo alla raccolta di sei racconti dell'autore siciliano. Il libro - terza raccolta di racconti incentrati sul celeberrimo \"Commissario\", dopo \"Un mese con Montalbano\" e \"Gli arancini di Montalbano\" - fu pubblicato da Arnoldo Mondadori Editore nel 2002. Gli altri racconti che compongono il libro sono: \"Giorno di febbre\"; \"Ferito a morte\"; \"Un cappello pieno di pioggia\"; \"Il quarto segreto\"; \"Meglio lo scuro\". Tre racconti lunghi erano, al tempo, inediti; due dei racconti brevi - \"Giorno di febbre\" e \"Un cappello pieno di pioggia\" - erano gi\u00e0 stati pubblicati.\nLe trame.\n\"Giorno di febbre\".\n\u00ab\"Durante la nottata una botta d'influenza l'aveva assugliato di colpo come uno di quei cani che manco abbaiano e li vedi solo quando gi\u00e0 ti hanno azzannato alla gola.\"\u00bb\nIl commissario Montalbano quella mattina si sveglia con l'influenza e vuole misurarsi la febbre ma non riesce a trovare il termometro che, com'\u00e8 noto a tutti, \u00e8 uno di quegli oggetti che non si trova mai nel momento in cui serve. Alla disperata ricerca del termometro, mette sottosopra la casa, tanto che la sua domestica Adelina, entrata in casa, crede che questa sia stata visitata dai ladri.\nBisogna misurarsi la febbre ad ogni costo e perci\u00f2 Montalbano decide di andare a comprare il termometro in farmacia ma, mentre se ne sta ad aspettare febbricitante il suo turno, sente esplodere due colpi di rivoltella all'esterno: un commerciante \u00e8 intervenuto in uno scippo sparando sui due delinquenti in motorino che hanno strappato la borsetta ad un'anziana, ma invece di colpire loro ha colpito ad una gamba una bambina che passava. Montalbano, dimenticata l'influenza, si precipita a soccorrerla ma viene preceduto da un barbone, Lampiuni, che con ovvio professionalismo blocca l'emorragia e salva la bambina.\nArrivano i carabinieri; Montalbano se ne torna a casa, dove riceve la visita di Fazio, al quale nasconde di essere al corrente dell'accaduto. Da questi apprende che il sindaco della citt\u00e0 intende assegnare al misterioso Lampiuni un appartamento del comune, in segno di riconoscenza per il suo tempestivo intervento. Finalmente Montalbano si rimette a letto, rinunciando per il momento al termometro.\nMa la voglia di termometro lo riassale durante la notte \u00abperch\u00e9 se non se la misurava col termometro la febbre non sarebbe mai passata\u00bb. Vagando di primo mattino alla ricerca di un termometro Montalbano s'imbatte in Lampiuni nei pressi della stazione ferroviaria e lo apostrofa come \"dottore\". Questi confessa la sua vera identit\u00e0 ma prega il commissario di non rivelarla. Montalbano lo rassicura ma in cambio gli chiede il favore di misurargli la febbre.\n\"Ferito a morte\".\n\u00abTutta la colpa della nottata che stava perdendo, arramazzandosi nel letto sino a farsi quasi strangugliare dal linzolo, non era certo dovuta alla mangiata della sira avanti...\u00bb ma di quel maledetto libro che non valeva niente ma che, come sua abitudine, Montalbano si sente in dovere di leggere sino in fondo. La telefonata di Catarella dal commissariato a quel punto \u00e8 una liberazione. Nel suo linguaggio \"catarelliano\":(\u00abPronto?\u00bb\u00abPronti\u00bb\u00abCatar\u00e8\u00bb\u00abDottori\u00bb\u00abChe fu?\u00bb\u00abSpararono\u00bb\u00abA chi?\u00bb\u00abA uno\u00bb\u00abMor\u00ec?\u00bb\u00abMorse\u00bb )l'ineffabile piantone al telefono gli annuncia l'omicidio di Gerlando Piccolo, trovato morto dalla nipote nella sua camera da letto. Il suddetto cadavere svolgeva da vivo la poco simpatica professione di usuraio e quindi gli aspiranti alla sua dipartita facevano la fila. Chi \u00e8 arrivato primo?\n\"Un cappello pieno di pioggia\".\n\u00abNon c'era stato niente da fare; le aveva sperimentate tutte, ma pi\u00f9 scuse trovava, pi\u00f9 ostacoli metteva e pi\u00f9 il signor Questore Bonetti-Alderighi s'incaponiva: \"Non insista Montalbano. Ho deciso cos\u00ec. Sar\u00e0 lei ad esporre all'onorevole Sottosegretario la proposta.\"\u00bb (A.Camilleri, op.cit. pag.103)\nQuesta volta Montalbano si \u00e8 rovinato con le sue mani. Una mattina maledetta aveva risposto a una richiesta del suo superiore proponendo una procedura per sveltire la burocrazia relativa all'immigrazione clandestina ed ora doveva andare a Roma a conferire con il Sottosegretario, con la \"esse maiuscola\" come fa capire il signor Questore.\nI guai per Montalbano cominciano dall'arrivo all'aeroporto di Fiumicino, la sua valigia, naturalmente, \u00e8 andata perduta, il tass\u00ec rimane affogato nel fiume dell'ingorgo verso Roma e come dice il \"tassinaro\" guardando le facce stravolte al volante delle altre auto incastrate: \u00abRoma se fa pi\u00f9 bbella pe' er Giubbileo e noi se famo sempre pi\u00f9 brutti\u00bb.\nLa corsa in tass\u00ec \u00e8 costata al commissario in trasferta quasi la met\u00e0 del suo stipendio, l'altra met\u00e0 se ne va con l'acquisto della biancheria intima necessaria per il suo soggiorno a Roma. Sta uscendo dal negozio quando si sente chiamare da Lapis un suo compagno di scuola, uno di quelli che i genitori definiscono \"cattive compagnie\" destinato a finire in galera. Lapis lo invita a cena a casa sua ma Montalbano non ha nessuna intenzione d'andarci: s'inventer\u00e0 una scusa.\nPer fortuna il Sottosegretario, con la \"esse maiuscola\", quel pomeriggio lo riceve subito. Montalbano se la cava in poco tempo e se ne torna in albergo convinto, come lo era del resto gi\u00e0 da prima, che il Sottosegretario di quello che gli ha riferito non ne far\u00e0 proprio niente.\nDeciso a rimanere in albergo mentre su Roma si abbatte un temporale, gli arriva la telefonata inaspettata di Lapis che gli ricorda l'invito. Il commissario non pu\u00f2 sfuggire al suo destino e sotto la pioggia che rende il suo umore sempre pi\u00f9 \"tinto\" (nero) si avvia tra pozzanghere grandi come laghi, alla casa di Lapis. Durante il travagliato cammino vede abbandonato in terra un cappello che, volato dalla testa di qualche passante, si sta riempiendo di pioggia...\n\"Il quarto segreto\".\n\u00abCatar\u00e8, quello che stiamo facendo deve restare un segreto tra te e me, non lo deve sapere nessuno\u00bb.Catarella fece 'nzinga di s\u00ec con la testa e tir\u00f2 su col naso. Il commissario lo tali\u00f2. Due grosse lacrime stavano calando sulla sua faccia verso la bocca. \u00abChe fai, chiangi?\u00bb \u00abCommozionato sono, dottori\u00bb. \u00abPerch\u00e9?\u00bb \u00abDottori, ma vossia ci penza? Tri segreti teniamo di comune! Tri! Quanto a quelli della Madunnuzza di Fatima!\u00bb (Il quarto segreto, in La paura di Montalbano, p.\u00a0218).\nIl commissario sta facendo un brutto sogno, causato da una mangiata serale a base di fave, dov'\u00e8 protagonista Catarella che muore in un scontro a fuoco, con una sceneggiatura tipo film americani di gangster, con dei delinquenti.\nMontalbano non crede ai sogni premonitori ma sar\u00e0 smentito dall'avventura che sta per vivere quando comincer\u00e0 le sue indagini relative alla morte, che si vorrebbe far passare per disgrazia, di un clandestino albanese in un cantiere edile.\nI carabinieri del maresciallo Verruso hanno gi\u00e0 iniziato le loro indagini e Montalbano collaborer\u00e0 amichevolmente con loro, ma inaspettatamente a risolvere il caso sar\u00e0 l'estemporanea partecipazione di Catarella con cui il commissario condivider\u00e0 ben quattro segreti...\n\"La paura di Montalbano\".\n\u00abEra vero, Livia aveva ragione. Lui aveva paura, si scantava di calarsi negli 'abissi dell'animo umano', come diceva quell'imbecille di Matteo Castellini. Aveva scanto perch\u00e9 sapeva benissimo che, raggiunto il fondo di uno qualsiasi di questi strapiombi, ci avrebbe immancabilmente trovato uno specchio. Che rifletteva la sua faccia.\u00bb (in A.Camilleri, op.cit)\nMontalbano \u00e8 in vacanza con la sua fidanzata Livia che lo ha \"trascinato\" in una localit\u00e0 di montagna a casa di amici. Ma la montagna non fa per lui \"omo di mare\"; trovarsi in mezzo a quelli che per Montalbano sono ghiacciai himalayani gli fa sentire freddo solo a pensarci. Ma ormai la cosa \u00e8 fatta e quindi quella mattina Montalbano per farsi passare il \"nirbuso\", dopo essersi ben coperto di maglioni vari, lascia Livia a letto e se ne va a scoprire la montagna che gli si presenta bella ma anche orrida nei suoi strapiombi ed \u00e8 da uno di questi che sente un'invocazione d'aiuto...\n\"Meglio lo scuro\".\nFinalmente il comune di Vigata sta mandando l'acqua per i cittadini e Montalbano potr\u00e0 farsi una lunga doccia. Ancora zuppo e seminudo sente suonare alla porta: andato ad aprire gocciolando acqua, si trova di fronte la figura, imbarazzata come lui, di un \"parrino\" (prete).\nIl sacerdote gli racconta che una moribonda ospite di un ospizio gli ha detto in confessione di aver commesso un crimine per il quale ha pagato un innocente ed ora egli \u00e8 riuscito a convincerla a raccontare tutto al commissario. Montalbano si lascia persuadere; spinto pi\u00f9 che altro dalla sua curiosit\u00e0 di \"sbirro\" va a parlare con la vecchia signora in punto di morte che a stento pronuncia queste parole: \u00abCristina lo volle... e io glielo diedi... ma non era veleno...\u00bb.\nInizia cos\u00ec un'indagine personale di Montalbano che lo porta a concludere che \u00abLa verit\u00e0 \u00e8 luce, aveva detto il parrino, o una cosa simile. Gi\u00e0 ma una luce accuss\u00ec forte non avrebbe potuto bruciare, ardere proprio quello che doveva semplicemente illuminare? Meglio lasciare lo scuro del sonno e della memoria\u00bb."}
{"id": "1471879", "revid": "287204", "url": "https://it.wikipedia.org/wiki?curid=1471879", "title": "La vie en rouge", "text": "La vie en rouge \u00e8 un doppio album live di Enrico Ruggeri.\nIl disco.\nIl titolo dell'album e i testi dei due brani inediti si rifanno alla sua vita.\nFu riedito l'anno successivo aggiungendo altri due inediti in studio: \"Primavera a Sarajevo\", presentata al Festival di Sanremo di quell'anno, e \"I naviganti\".\nCi sono alcune differenze sostanziali tra le copertine delle due edizioni: nella seconda sparisce la scritta \"In concerto\" in alto a destra e le rose che tiene in mano l'uomo di cui si vedono solo le gambe incrociate diventano, da una sola, nove e compare un petalo per terra, che nella prima edizione non c'era. Tutti gli arrangiamenti dei brani sono in chiave Folk."}
{"id": "1471880", "revid": "767487", "url": "https://it.wikipedia.org/wiki?curid=1471880", "title": "Takeshi Okada", "text": "Della selezione del suo Paese fece parte anche come giocatore, totalizzando 24 partite e un gol tra il 1980 e il 1985. Ha gi\u00e0 allenato il Giappone tra il 1997 e il 1998, guidandolo nel in Francia. A livello di club ha seduto sulle panchine di Consadole Sapporo (1999-2001) e Yokohama F. Marinos (2003-2006).\nNel dicembre 2007 ha sostituito alla guida della Nazionale giapponese Ivica Osim, colpito da ictus."}
{"id": "1471881", "revid": "21583", "url": "https://it.wikipedia.org/wiki?curid=1471881", "title": "Medil", "text": "Medil \u00e8 una delle poche \u00abvile\u00bb ad alta quota in Val di Fassa e in Val di Fiemme, non sfuggita agli insulti del tempo; \u00e8 attualmente una delle frazioni di Moena, assieme a Forno, Sorte, Someda, Penia, e il Passo San Pellegrino. Fino al 1928 faceva parte del territorio comunale di Forno, di cui era l'unica frazione.\nGeografia fisica.\nAttualmente \u00e8 ridotto ad un minuscolo agglomerato di case e fienili sovrastante l'abitato di Forno, ma in passato la situazione era completamente differente.\nGode infatti di una posizione privilegiata verso Sud, e quindi, anche in inverno, i raggi del sole battono a lungo sull'abitato. Osservando fotografie e cartoline di inizio novecento, si pu\u00f2 facilmente osservare, come accade in molte altre comunit\u00e0 montane, il \"riboscamento\", ovvero le zone di pascolo e foraggio vengono progressivamente \"ripopolate\" dal bosco. Questo \u00e8 dovuto al progressivo depopolamento ed all'abbandono dell'attivit\u00e0 agricola, fatta eccezione per pochi eroici individui."}
{"id": "1471887", "revid": "775372", "url": "https://it.wikipedia.org/wiki?curid=1471887", "title": "Giuseppe Sinesio", "text": "Biografia.\nSinesio \u00e8 stato deputato della Democrazia Cristiana durante le legislature III, IV, V, VI, VII, VIII, IX, e X, dal 1958 al 1992. Sindaco di Porto Empedocle dal 1952 al 1969 e dal 1985 al 1989, ne ha consolidato lo sviluppo industriale e commerciale.\n\u00c8 stato Sottosegretario di Stato al Tesoro dal 14 dicembre 1968 al 5 agosto 1969, dal 7 agosto 1969 al 27 marzo 1970, dal 2 aprile 1970 al 6 agosto 1970, dal 7 agosto 1970 al 17 febbraio 1972, dal 23 febbraio 1972 al 26 giugno 1972. Sottosegretario di Stato ai Trasporti dal 28 novembre 1974 al 12 febbraio 1976, dal 13 febbraio 1976 al 29 luglio 1976. Fu sottosegretario all'Industria dal marzo 1978 al marzo 1979."}
{"id": "1471888", "revid": "599013", "url": "https://it.wikipedia.org/wiki?curid=1471888", "title": "Kre\u0161o Ljubi\u010di\u0107", "text": ""}
{"id": "1471889", "revid": "1632387", "url": "https://it.wikipedia.org/wiki?curid=1471889", "title": "The Art of Self Defense (album)", "text": "The Art of Self Defense \u00e8 il disco d'esordio del gruppo doom metal statunitense High on Fire. \u00c8 stato pubblicato nel marzo 2000 sotto Man's Ruin."}
{"id": "1471890", "revid": "1543377", "url": "https://it.wikipedia.org/wiki?curid=1471890", "title": "Outta My Head (Ay Ya Ya)", "text": "Outta My Head (Ay Ya Ya) \u00e8 il primo singolo estratto dal terzo album della cantante statunitense Ashlee Simpson, ed \u00e8 prodotto da Timbaland. Il 13 novembre 2007 la Simpson ha detto ad MTV News e a \"CosmoGIRL!\" che l'album \u00e8 completato e che sar\u00e0 pubblicato nel marzo 2008, mentre il primo singolo sarebbe uscito nel mese di gennaio. La cantante stessa ha descritto \"Outta My Head (Ay Ya Ya)\" come una canzone \"diverte, ballabile\" con influenze anni ottanta, ed descrive, riferendosi alle persone nella sua vita, le \"troppe voci, le troppe persone che hanno la propria opinione\", come quando \"alla fine della giornata sei come Ahhh! Fermi tutti!\". La canzone \u00e8 stata pubblicata su iTunes l'11 dicembre, secondo quanto riportato in precedenza dal sito ufficiale. La canzone \u00e8 stata messa a disposizione per l'ascolto su AOL Music dal 30 novembre. Il video per il singolo debutter\u00e0 il 19 dicembre, mentre la canzone ufficialmente ha debuttato su AOL Music il 30 novembre. La Simpson ha girato il videoclip della canzone il 6 dicembre. \u00c8 stato descritto come un video surrealista, ispirato a Salvador Dal\u00ed e Being John Malkovich. L'anteprima di Outta My Head \u00e8 stata fissata per il 19 dicembre su Yahoo Music.\nLista Traccia.\nSingolo su iTunes\nWal-Mart CD singolo\nDigital EP\n\"5 febbraio, 2008\"\nPromo\nCD singolo Australiano\nVideoclip.\nIl videoclip \u00e8 diretto da Alan Ferguson, ed Ashlee e Timbaland, hanno girato questo video per la canzone il 6 dicembre. Lei lo ha descritto come un video avente influenze surrealiste menzionando Salvador Dal\u00ed e Being John Malkovich. Il suo ragazzo Pete Wentz ha descritto il video come \"probabilmente il pi\u00f9 strano che ho visto di lei\" e ha detto che esso \u00e8 come la canzone; \"Ha questo tipo di \"personalit\u00e0 multipla\". Il video per il singolo ha debuttato il 19 dicembre, ed Ashlee \u00e8 prevista per apparire su MTV TRL il 20 dicembre per l'anteprima del video sulla mostra.\nIl video inizia con la Simpson in terapia,\ncon un terapeuta che si \u00e8 addormentato, prima si fondono le mura dell'ufficio in un surreale paesaggio desertico, dove un'altra Simpson bruna siede in cima ad un fluttuante Cubo di Rubik e la gigante testa di una statua somigliante alla Simpson che risiede sul terreno. Ashlee \u00e8 perseguitata da persone, ma inciampa e cade a terra. Successivamente lei ascolta una registrazione e comincia a cantare insieme, ma ben presto \u00e8 circondata da intervistatori, fotografi, e persone in cerca di un autografo e sviene. Quando si sveglia si accorge che \u00e8 stata legata da un piccolo popolo, quando si libera si sveglia nuovamente, e questa volta in una camera da letto. La parete della camera da letto si \u00e8 rotolata via per rivelare lo studio di un altro set, in cui la versione della Simpson \u00e8 ballare e cantare in maniera robotica. La vera Simpson guarda dal suo letto, dove appare un intervistatore e comincia a chiederle domande, la Simpson robot infine comincia a esplodere e cade a terra. Ashlee, cerca di uscire da questa scena, combattendo con intervistatori e cameraman, ma \u00e8 catturata dai medici di un istituto psichiatrico e portata via in ambulanza. Nella sua stanza presso l'istituto psichiatrico, Ashlee, ora in una camicia di forza, si trova nuovamente circondata da intervistatori e cameraman; questa volta inizia a fluttuare in aria e rimbalzando sulle mura e il video si conclude.\nAshlee ha descritto il video in maniera \"ambiziosa\" , \u00e8 come \"un pezzo d'arte\", ed ha affermato che si tratta come di andare in un altro mondo, e non sapendo cosa c'\u00e8 di reale.\nIl video \u00e8 arrivato alla posizione #1 sul Daily Ten su MuchOnDemand che calcola i voti dei visitatori.\nPromozioni.\nFacendo seguito alla distribuzione di \"Bittersweet World\" negli Stati Uniti, la Simpson \u00e8 andata nel Regno Unito per promozioni. Essa si \u00e8 esibita con \"Outta My Head\" al \"The Paul O'Grady Show\" il 1\u00ba maggio e al \" Loose Women\" il 2 maggio."}
{"id": "1471895", "revid": "2176804", "url": "https://it.wikipedia.org/wiki?curid=1471895", "title": "Associazione Hunter", "text": "LAssociazione Hunter \u00e8 l'organizzazione di cui fanno parte tutti coloro che hanno superato l'esame per diventare Hunter.\nChi sono gli Hunter.\nSi definisce Hunter chiunque abbia passato l'esame di abilitazione e abbia ricevuto la relativa licenza; in generale un Hunter deve essere un forte combattente e una persona molto versatile. Ottenuta la licenza ci si pu\u00f2 specializzare in uno dei diversi gruppi e svolgere i compiti a esso assegnati; in alternativa (o anche cumulativamente) si pu\u00f2 scegliere di mettersi al servizio di diversi committenti per denaro oppure di seguire una strada personale che permetta di svolgere quei compiti per i quali si \u00e8 scelto di diventare Hunter.\nEsame per diventare Hunter.\nPer ottenere la licenza da Hunter i partecipanti devono superare una serie di prove sotto la supervisioni di alcuni esponenti dell'associazione; questi test sono tra i pi\u00f9 disparati e hanno lo scopo di sondare le capacit\u00e0 degli esaminandi sotto tutti i punti di vista. I candidati hanno il permesso di usare qualsiasi arma se le prove lo permettono e non \u00e8 vietato uccidere gli altri partecipanti. Bench\u00e9 non sia stato detto esplicitamente o che sia stato reso ufficiale, coloro che partecipano all'esame per diventare Hunter, dovrebbero per prima cosa, aver appreso almeno le basi del nen prima di iscriversi.\nLa licenza.\nLa licenza ufficiale di Hunter non \u00e8 altro che un normalissimo badge, simile a un bancomat, che conferisce al suo possessore un'incredibile gamma di privilegi. I principali sono:\nGradi.\nTutti gli Hunter che sono stati appena promossi e quelli che non hanno mai fatto niente di significativo durante la loro carriera, appartengono alla categoria base.\nOgni licenza pu\u00f2 ottenere dei gradi, che ne contraddistinguono il possessore.\nCategorie di Hunter.\nGli Hunter professionisti hanno generalmente un campo di specializzazione.\nHunter della natura e degli esseri viventi\nHunter dei reperti archeologici e degli oggetti di valore\nHunter della legge\nHunter della salute\nHunter delle arti e dell'estetica\nHunter dei compiti particolari\nI Presidenti dell'Associazione Hunter.\nIsaac Netero.\n \u00e8 il dodicesimo presidente dell'associazione Hunter nonch\u00e9 il presidente del comitato di selezione per l'esame; ha quindi l'autorit\u00e0 finale su ogni fase dell'esame.\nSi dice che fosse l'utilizzatore di Nen pi\u00f9 forte del mondo cinquant'anni prima dell'inizio della serie e decenni prima degli eventi attuali trascorse quattro anni allenandosi rigorosamente ogni giorno al fine di esprimere gratitudine verso le arti marziali: in questo modo attiv\u00f2 il proprio Nen, raggiunse l'Illuminazione e ottenne la facolt\u00e0 di tirare pugni pi\u00f9 veloci del suono nonch\u00e9 la potenza del bodhisattva Kannon; \u00e8 stato anche il gran maestro dello stile Shingen-Ryu di Kung fu. Conclusi questi quattro anni torn\u00f2 al suo dojo e mostr\u00f2 le enormi capacit\u00e0 che aveva acquisito: il maestro, assistendo a tale spettacolo, pianse di commozione e si inchin\u00f2 davanti a lui cedendogli la sua scuola e implorandolo di accettarlo come discepolo; Netero accett\u00f2 in cambio del pranzo. In un momento imprecisato ha combattuto contro Maha Zaoldyeck, il nonno di Zeno, riuscendo a sopravvivere, cosa mai successa prima.\nNonostante sia uno dei pi\u00f9 grandi Hunter di sempre, Netero \u00e8 una persona molto modesta: appare sempre come un vecchietto rilassato, tranquillo e arzillo, ha degli atteggiamenti che risultano incomprensibili anche per i suoi collaboratori pi\u00f9 intimi ma riesce comunque a esercitare una forte autorit\u00e0 sugli altri hunter.\nAlla sua prima apparizione interviene al termine della seconda prova dell'esame per persuadere Menchi a modificare il suo giudizio. Dopo avere assistito alla replica della seconda prova, Netero accompagner\u00e0 con il suo dirigibile i candidati nel luogo dove si svolger\u00e0 la terza prova e durante il viaggio, in una partita a palla contro Gon e Killua, dar\u00e0 sfoggio di capacit\u00e0 fisiche fuori dal comune. Dopo brevi colloqui con i partecipanti ideer\u00e0 l'ultima prova e al termine dell'esame parteciper\u00e0 a una seduta indetta per modificare la bocciatura di Killua. Nella saga delle forchimere avr\u00e0 un ruolo importante e, dopo una breve missione di perlustrazione nel territorio nemico ed essersi reso conto di essere inferiore a Neferpitou con una sola occhiata, ritorna alla sede degli Hunter dove rispolverer\u00e0 la sua vecchia divisa da combattimento, la T-Shirt del cuore, e riprender\u00e0 ad allenarsi severamente in modo da riacquistare la sua forma migliore. Dopo avere ingaggiato Zeno Zaoldyeck guida l'attacco al palazzo del Re Meruem; sostiene quindi un breve duello con Neferpitou e poi giunge nelle stanze reali, dirigendosi insieme con il Re in un luogo pi\u00f9 appropriato per l'incontro. Dopo avere usato, fallendo, tutti i suoi attacchi pi\u00f9 potenti ed essere stato mutilato di un braccio e una gamba, si suicider\u00e0 nel tentativo di uccidere il suo avversario innescando una potente bomba legata al suo cuore. Dopo la sua morte verr\u00e0 messo online un video in cui afferma di lasciare la carica ed elenca le modalit\u00e0 con cui dovr\u00e0 essere eletto il nuovo presidente.\nIn giapponese \u00e8 stato doppiato da Bunmei Tobayama nella prima serie TV e negli OAV, da Ichir\u014d Nagai nella seconda serie TV fino all'episodio 114 e, dopo la morte di Nagai, da Banj\u014d Ginga nel resto della serie. In italiano \u00e8 stato invece doppiato da Pasquale Anselmo nella prima serie TV, da Cesare Rasini negli OAV e da Paolo Buglioni nella seconda serie TV.\nNetero \u00e8 sicuramente uno dei personaggi pi\u00f9 forti di \"Hunter x Hunter\" e la sua maestria nelle arti marziali era quasi impareggiabile. Se inizialmente si presenta come un vecchietto dall'aspetto gracile, durante la missione contro le formichimere riprende ad allenarsi e in poco tempo acquista un vigore impressionante.\nLa sua categoria Nen era il Potenziamento ma era in grado di utilizzare con estrema efficacia anche gli altri tipi, specialmente la Manipolazione e l'Emissione, con cui usava la sua tecnica segreta, nota come \"Hyakushiki Kannon\": con l'Emissione creava un'immensa statua a dieci braccia che appariva dietro di lui e che rafforzava con il Potenziamento e muoveva con la Manipolazione; esisteva poi anche un'altra versione chiamata \"Hyakushiki Kannon Zero\": per attivarla Netero doveva pronunciare una preghiera, dopo la quale la statua appariva alle spalle dell'avversario abbracciandolo dolcemente con le sue innumerevoli braccia (molte di pi\u00f9 rispetto alla versione precedente) per poi colpirlo con un enorme raggio di energia scagliato dalla bocca. L'attacco prosciugava completamente il vecchio Hunter, tanto che dopo il suo utilizzo il suo corpo si riduceva in condizioni simili a quelle di una mummia.\nSempre durante lo scontro con Meruem si dimostra in grado di bloccare le emorragie causate dalla perdita di due arti chiudendo letteralmente la ferita grazie ai suoi muscoli.\nJyuushin.\nI sono un gruppo scelto di dodici Hunter selezionati personalmente dal presidente Netero; a ognuno \u00e8 associato un animale dello zodiaco cinese. I membri di questo gruppo hanno l'abitudine di plasmare le loro abilit\u00e0, carattere e aspetto fisico sulla base dell'animale che rappresentano; le uniche eccezioni sono il cinghiale e il topo. Alla loro prima apparizione rimangono stupiti del fatto che Netero non abbia chiesto il loro aiuto per affrontare le Formichimere.\nBotobai Gigante.\n \u00e8 un \"Triple Hunter\" ed \u00e8 il pi\u00f9 anziano del gruppo. \u00c8 un uomo di mezza et\u00e0 ancora incredibilmente prestante fisicamente; il suo animale \u00e8 il drago. Porta un paio di baffi molto appariscenti e ha raccolto i capelli in due ciocche che si alzano ai lati della testa. Questo, insieme con il collare del mantello (che ha dei finimenti simili a fiamme), lo fa assomigliare al drago che rappresenta. Botobai \u00e8 descritto come il Jyuushin che \"per nome e abilit\u00e0 \u00e8 il pi\u00f9 vicino a essere nominato presidente\", nonostante poi non venga eletto. Botobai \u00e8 un pubblico ministero militare, un analista e un Hunter anti terrorismo.\nCheadle Yorkshire.\n \u00e8 una giovane donna che ha gi\u00e0 raggiunto lo status di \"Triple Hunter\". Il suo animale \u00e8 il cane ed \u00e8 il quattordicesimo presidente dell'Associazione Hunter. Ha un musetto che ricorda quello di un cane, con il naso all'ins\u00f9, e porta un vistoso paio di occhiali e un abito piuttosto conservativo. \u00c8 una persona calma, intelligente e riflessiva. Durante la saga dell'elezione del Presidente dell'Associazione Hunter instaura uno scontro con Pariston per la successione, anche se il suo intento principale sembra essere impedire che quest'ultimo lo diventi. Fallisce dopo l'entrata di Gon, successiva alla sua guarigione, nella sala dove Leorio e Pariston stanno tenendo un discorso, perch\u00e9 Gon - a domanda precisa del vice presidente - risponde che avrebbe votato per lui in quanto Leorio non pu\u00f2 fare il presidente visto che vuole diventare un dottore. Questa mossa decreta la vittoria di Pariston, che tuttavia si dimette subito dopo lasciando il posto proprio a Cheadle.\nIl suo nome \u00e8 ispirato a uno dei cani di Paris Hilton che anagrammato forma il nome di Pariston Hill il quale, ironicamente, \u00e8 suo nemico.\nCluck.\n \u00e8 una giovane Hunter. Il suo animale \u00e8 il gallo. Veste in abiti succinti che ha decorato con penne e piume per assomigliare al suo animale. I suoi capelli sono raccolti da una folta corona di penne. Ha un carattere focoso e sembra essere perennemente irritata da qualunque cosa. Ha il potere di controllare un numero imprecisato di uccelli e di fare loro eseguire i suoi ordini. Cluck \u00e8 una musicista, una ballerina e un Hunter biologo.\nGeru.\n \u00e8 una donna molto esile e slanciata con lunghi capelli neri. Il suo animale \u00e8 il serpente. Ha la particolarit\u00e0 di essere senza naso, caratteristica che la fa assomigliare al suo animale (nell'anime invece non ha questa peculiarit\u00e0). Indossa un abito nero con una profonda spaccatura che le risalta il seno prosperoso. Appare generalmente calma e pacata, perdendo la pazienza solo con Pariston. In quell'occasione non esita ad attaccarlo con un'abilit\u00e0 che le permette di mutare le braccia in serpenti. \u00c8 una farmacista, un medico legale e un Hunter dei veleni.\nGinta.\n \u00e8 un uomo enorme, grosso e grasso. Il suo animale \u00e8 la pecora. Ha una folta capigliatura afro, labbra carnose e la barba che gli circonda la bocca. La somiglianza con il suo animale caratteristico \u00e8 supportata da un paio di corna da ariete che gli spuntano ai lati della testa e dalla sua mantellina di pelo di pecora. Sembra essere un tipo che si fa prendere facilmente dalle emozioni. \u00c8 l'unico dei Jyuushin a piangere nell'apprendere la notizia della morte di Netero e subito dopo scoppia di rabbia minacciando Pariston di morte quando quest'ultimo si propone come presidente unico. Durante le elezioni il suo livello di forza viene valutato da Hisoka in 90. Ginta, nel vedere Hisoka, intuisce subito che sta sondando il terreno alla ricerca di qualcuno di forte da affrontare. \u00c8 un ranger e un Hunter di frodo.\nJin Freecss.\n \u00e8 un personaggio alquanto misterioso. Di lui si sa solo che \u00e8 un abilissimo hunter, oltre che il padre di Gon; quest'ultimo cercher\u00e0 di conoscerlo di persona sin dal primo episodio, rendendolo di fatto il vero motore degli eventi della serie. Di lui Kaito, l'unico suo allievo di cui si ha conoscenza, ci rivela che \u00e8 un \"Double Hunter\" ma che non ha nulla da invidiare a un \"Triple Hunter\", mentre Netero rivela a Biscuit che Jin \u00e8 uno dei cinque migliori utilizzatori di Nen nel mondo. La sua enorme fama lo ritrae come un Hunter dalle doti ineguagliabili.\nJin \u00e8 uno dei dieci creatori del videogioco \"Greed Island\" e prima di partire lascer\u00e0 a sua cugina Mito un cofanetto destinato a Gon contenente una memory card del gioco, un anello inerente a esso e un nastro contenente un messaggio da parte sua nonch\u00e9 la voce della madre di Gon: Jin, nel nastro, chiede a Gon di non venire a cercarlo sostenendo di averlo abbandonato per seguire i suoi obiettivi di Hunter e di non sentirsi degno di essere un padre per lui; Gon, tuttavia, non rinuncer\u00e0 e continuer\u00e0 la sua ricerca.\nViene rivelato in seguito che Jin fa parte dei Jyuushin: il suo animale \u00e8 il cinghiale ed \u00e8 l'unico del gruppo, insieme con Pariston Hill, che non ha modificato il suo aspetto e la sua personalit\u00e0 per assomigliare al suo animale. Durante l'elezione del nuovo presidente riceve un pugno da Leorio a causa del suo rifiuto di andare da Gon, ricoverato in gravissime condizioni in seguito alla battaglia contro le formichimere; decide poi di incontrare il figlio sull'Albero del Mondo. Una volta che il figlio lo raggiunge gli espone il motivo per il quale \u00e8 diventato un Hunter, cio\u00e8 andare nel Continente sconosciuto, e in seguito si unir\u00e0 al gruppo di Beyond Netero. Nella prima serie anime e negli OAV \u00e8 doppiato in giapponese da Hiroki Touchi e da Urara Takano nei flashback da bambino e in italiano da Alberto Bognanni nella serie del 1999 e da Lorenzo Scattorin negli OAV. Nella seconda serie la sua voce giapponese \u00e8 di Rikiya Koyama, mentre quella italiana \u00e8 di Marco Bassetti. \nAncora non sono state rivelate n\u00e9 la sua categoria Nen n\u00e9 le sue vere capacit\u00e0, tuttavia ha dimostrato di potere copiare le tecniche Nen degli altri a determinate condizioni: una di esse \u00e8, nel caso di attacchi fisici, che venga colpito almeno una volta dalla tecnica in questione. Questa abilit\u00e0, tuttavia, non \u00e8 dovuta ad alcun potere Nen, bens\u00ec al suo semplice talento naturale: dopo essere stato colpito da un attacco di Leorio, infatti, Jin \u00e8 stato in grado di copiarlo e di usarlo con una potenza assai maggiore; inoltre, capendo come Leorio avesse ideato quella tecnica, Jin ne ha inventata sul momento una in grado, espandendo l'aura sotto forma di ultrasuoni all'interno di una determinata area (per esempio il terreno o l'acqua), di determinare la presenza di altri esseri viventi nella zona in questione. Come afferma lui stesso questa tecnica \u00e8 pi\u00f9 difficile da individuare rispetto all'utilizzo dell'En (il che presuppone che sia in grado di usare anch'esso).\nKanzai.\n \u00e8 un membro dei Jyuushin dal carattere mutevole e dal temperamento particolarmente focoso. Il suo animale \u00e8 la tigre. Viene spesso visto litigare con qualcuno. Il suo aspetto ricorda quello della tigre per via dei suoi capelli sparati, delle strisce nere che gli attraversano il viso e dei denti aguzzi. Inoltre dimostra una grande ignoranza, poich\u00e9 non sembra sapere niente nemmeno delle persone pi\u00f9 famose e viene spesso rimproverato o preso in giro per questo. Il suo livello di forza viene valutato da Hisoka in 86 durante le elezioni. Kanzai \u00e8 una guardia del corpo e un cacciatore di tesori.\nMizaistom Nana.\n \u00e8 un double hunter occupato soprattutto come Crime Hunter. Il suo animale \u00e8 il bue. Ha la barba e per assomigliare al suo animale ha riprodotto delle macchie nere sul vestito, sul cappello e addirittura una macchia attorno all'occhio sinistro. Dal suo cappello spuntano delle piccole corna. Insieme con Cheadle durante la saga delle elezioni tenta di evitare che Pariston diventi presidente, fallendo. Successivamente lo si rivede alla ricerca di Kurapika, intenzionato a chiedergli di entrare a fare parte dello Zodiaco, convincendo quest'ultimo rivelandogli che il possessore dei restanti occhi del clan Kuruta sar\u00e0 sulla nave per il Continente Oscuro. Mizaistom \u00e8 un osservatore attento e silenzioso del mondo che lo circonda e per questo motivo molto riflessivo nell'agire. Inoltre \u00e8 un avvocato, direttore di una compagnia di sicurezza privata e un hunter investigatore.\nIl suo potere nen, chiamato gli permette di materializzare tre carte: blu ingresso aula, giallo moderazione e rosso espulsione dall'aula. Al momento si conosce il potere della carta gialla. Se Mizaistom esprime un avvertimento e il bersaglio lo ignora Mizaistom gira la carta e il bersaglio viene completamente bloccato, pur mantenendo la capacit\u00e0 di parlare. L'effetto dura poco, ma pu\u00f2 essere ripetuto diverse volte. Pu\u00f2 anche bloccare pi\u00f9 persone contemporaneamente.\nPariston Hill.\n \u00e8 un triple hunter, ex vicepresidente dell'associazione sotto Netero e 13\u00ba presidente eletto. \u00c8 un uomo giovane dall'aspetto impeccabile, sempre vestito con un elegante abito a righe. Biondo, con gli occhi marroni e con un sorriso ammiccante sul volto, riesce a conquistare tutti con il suo fascino e il suo carisma. \u00c8 l'unico membro dei Jyuushin insieme con Ging Freecss a non avere cambiato aspetto per assomigliare all'animale che rappresenta: il topo.\nA detta di Ging il carattere di Pariston assomiglia a quello di Netero e dello stesso Ging. Pariston, infatti, ama divertirsi e giocare con le situazioni e le persone. Nel momento in cui non trova pi\u00f9 interesse per qualcosa, o si annoia, lascia perdere all'istante. Questo suo carattere ha contribuito, insieme con i suoi metodi poco ortodossi, a procurargli un forte disprezzo da parte di tutto il gruppo dei Jyuushin. Bench\u00e9 sembra essere questo che cerca: trovare propria soddisfazione nel essere disprezzato. Egli riesce subdolamente a conquistare voti e divertendosi nel creare scompiglio riesce a vincere le elezioni e, tra lo stupore generale rassegna le dimissioni subito dopo, lasciando la carica a Cheadle scomparendo dalla circolazione. Lo si rivede come membro del gruppo di Beyond Netero. Gin decide infine di stargli vicino, sostenendo di potere abbattere il suo contorto comportamento e di farlo cambiare. Pariston Hill per la prima volta ammette di provare rabbia e quasi odio verso qualcuno e che intende sbarazzarsi di Jin, non tollerando il suo modo di stargli appicicato.\nIl suo nome \u00e8 il chiaro anagramma di Paris Hilton.\nPyon.\n \u00e8 una giovane donna, che, per assomigliare al suo animale, indossa orecchie da coniglio, una minigonna e un pon-pon che le funge da coda. In base al suo aspetto sembra essere la pi\u00f9 giovane del gruppo dei Jyuushin. Piyon ha un carattere molto rilassato e tranquillo. Durante le riunioni dei Jyuushin \u00e8 sempre ritratta mentre gioca con il cellulare o il portatile. L'unica volta che sembra arrabbiarsi \u00e8 quando Pariston chiede di diventare presidente senza elezioni. Piyon \u00e8 una interprete specialista e una hunter esperta in documenti antichi.\nSaccho Kobayakawa.\n \u00e8 un double hunter e un membro dei Jyuushin. Il suo animale \u00e8 il cavallo. Il suo viso ricorda molto di quello di un cavallo: con un volto molto allungato, grandi narici e grossi denti sporgenti. I suoi lunghi capelli neri sono raccolti in una coda di cavallo. Saccho sembra avere una personalit\u00e0 molto calma, ma al tempo stesso sembra molto intransigente per quanto riguarda le regole. \u00c8 un detective e un \"tuttofare\", sostiene l'associazione dietro le quinte.\nSaiyu.\n \u00e8 un uomo con capelli molto corti, che ha tagliato in modo tale da formare le sagome di due cuori: uno in fronte e uno in alto sulla testa. Ha una bocca incredibilmente larga e indossa una fascia che gli cinge tutto il capo. Il suo animale \u00e8 la scimmia. Saiyu \u00e8 una persona molto diretta, carattere che si riflette nel suo modo di parlare, schietto. Verr\u00e0 individuato da Kurapika come il traditore all'interno dello Zodiaco a contatto con il gruppo di Pariston e Beyond. \u00c8 un esperto di arti marziali e un cacciatore di taglie.\nLa sua abilit\u00e0 utilizza 3 scimmie di nen: Mizaru (la scimmia che non vede), Kikazaru (la scimmia che non sente) e Iwazaru (la scimmia che non parla). Tramite queste \u00e8 in grado di rubare la vista, l'udito o la parola al suo avversario. Il nemico, cos\u00ec disorientato, viene, poi, colpito con destrezza con il bastone. Sembra che quelli dell'irrobustimento siano meno affetti dalla tecnica.\nAffiliati.\nBasho.\n \u00e8 uno degli hunter arruolati dalla Clan Nostrad per proteggere la figlia Neon a York Shin City, durante l'asta cittadina. Il suo potere nen consiste nel fare divenire realt\u00e0 tutto ci\u00f2 che scrive nelle sue composizioni Haiku. Durante la prova di assunzione per venire assunto come guardia del corpo della famiglia mafiosa, con tali poteri riesce a smascherare Sukuwara, infiltratosi fra i candidati, il quale aveva il compito di verificare le abilit\u00e0 dei suddetti. La qualit\u00e0 delle sue composizioni sembra influire sull'effettiva efficacia della sua tecnica combattiva. Rimarr\u00e0 alle dipendenze dei Nostrado anche alla fine delle vicende a York Shin City. Basho \u00e8 un uomo semplice, sa valutare bene quando pu\u00f2 o non pu\u00f2 vincere uno scontro, \u00e8 molto sicuro di s\u00e9 e sin dall'inizio riconosce le capacit\u00e0 di Kurapika, del quale si fida molto. Quando Senritsu accenna a Basho che Kurapika si \u00e8 dato un obiettivo per il quale \u00e8 pronto a sacrificare la sua stessa vita, lui afferma di trovare un tipo di vita simile molto stancante e che pensa che la vera tristezza sia non godersi la vita invece di sacrificarla, tuttavia rispetta le decisioni altrui quindi non fa alcuna critica nei confronti del giovane Kuruta. Ricompare in seguito durante l'elezione per il nuovo presidente dell'Associazione Hunter e in seguito su richiesta di Kurapika si unisce alla spedizione nel Continente Oscuro come guardia del corpo del principe Luzurus.\nIn Giapponese \u00e8 doppiato da Hidenobu Kuichi,doppiato in italiano da Roberto Stocchi nella prima serie TV,da Matteo Zanotti negli OAV.\nBiscuit Krueger.\n \u00e8 una Hunter che fa la sua prima apparizione durante la saga di Greed Island. Appare come un'esile e dolce ragazzina di dodici anni ma, nella sua vera forma, risulta essere alta oltre due metri e con una muscolatura fuori dal comune, tanto che Killua la chiamer\u00e0 il \"gorilla\". Lei stessa ammette di non apprezzare il suo vero aspetto, definendosi troppo grossa e muscolosa e con poca femminilit\u00e0, pertanto preferisce nascondere la sua vera natura sotto altre sembianze. Nella sua forma originale, oltre ad una corporatura gigantesca, Biscuit ha una potenza abissale e incontrollabile, che potrebbe facilmente uccidere avversari senza il minimo sforzo e innavertitamente. Biscuit si sforza di essere una ragazza dolce e femminile e preferisce farsi chiamare \"Bisku\u00ec\". \u00c8 stata la maestra di Wing, che ora addestra Zushi e che ha avviato Gon e Killua nell'arte del Nen. La sua vera et\u00e0 \u00e8 di cinquantasette anni, tuttavia come tutti gli utilizzatori di Nen \u00e8 capace di mantenersi giovane pi\u00f9 a lungo.\nBiscuit aiuter\u00e0 Gon e Killua nel loro allenamento mentre si trovano a Greed Island e alla fine concluder\u00e0 con loro il gioco. Nel vedere la capacit\u00e0 di manipolare l'elettricit\u00e0 di Killua comprende che egli ha avuto una vita orribile e ne rimane rattristata. Il suo obiettivo \u00e8 quello di impadronirsi di una gemma che si trova solo all'interno del gioco, detta \"Pianeta Blu\". Dopo gli eventi di Greed Island ritorner\u00e0 per aiutare Gon e Killua nella loro battaglia contro le formichimere. Durante l'elezione del nuovo presidente degli Hunter Biscuit appare tra i candidati e in seguito si reca al capezzale di Gon. In seguito, su richiesta di Kurapika, si unisce alla spedizione nel Continente Oscuro come guardia del corpo del principe Marayam.\nSenza rendersene conto, Biscuit diventa oggetto di attenzione del capitano delle guardie: Wilgae che vedendo la sua perfetta muscolatura si innamorer\u00e0 perdutamente di lei.\nGrazie alla sua stazza Biscuit possiede una forza sovraumana. Per quanto riguarda le abilit\u00e0 nen di Biscuit si conosce veramente poco, tranne che il suo gruppo Nen \u00e8 la Trasformazione. Con la tecnica \"Estetista Magica\" usa il suo Nen per creare una massaggiatrice chiamata Cookie, che pu\u00f2 fare s\u00ec che con un massaggio le persone riposino per mezz'ora come se avessero dormito per otto ore.\n\u00c8 doppiata in giapponese nella serie \"Greed Island\" da Chieko Higuchi, nella serie \"Greed Island Finale\" da Akiko Kimura (in forma bambina) e da Takashi Hagino (in forma adulta), mentre nelle produzioni Madhouse \u00e8 doppiata da Chisa Yokoyama. La sua voce italiana \u00e8 invece Alessandra Karpoff nella serie del 1999 e Alessandra Bellini nella serie del 2011.\nBuhara.\n fa la sua apparizione nell'opera come secondo esaminatore (assieme a Menchi) nella seconda prova d'esame. Il carattere di Buhara \u00e8 buono e permissivo e questo provocher\u00e0 grandi dissidi tra lui e Menchi, a causa della decisione di quest'ultima di bocciare tutti i partecipanti.\nBuhara, come la sua compagna, \u00e8 un \"Hunter Buongustaio\" ed \u00e8 dotato di un appetito enorme.\nIn giapponese \u00e8 doppiato da Kenji Takahashi,mentre in italiano da Roberto Draghetti nella serie del 1999 e Matteo Liofredi nella serie del 2011.\nHanzo.\n partecipa all'esame per \"hunter\" nello stesso anno di Gon. Hanzo \u00e8 un ninja molto veloce e ben addestrato fin dalla nascita alle tecniche di combattimento orientali. Fin dalla prima prova, Hanzo dimostra una resistenza superiore agli altri concorrenti quando, dopo la corsa estenuante alla quale Satotsu li ha sottoposti, chiacchiera tranquillamente con gli altri, stanchi e provati. Durante la seconda prova, Hanzo \u00e8 l'unico partecipante a conoscere cosa sia il sushi che l'esaminatrice Menchi ha chiesto di preparare. Tuttavia, dopo che il suo piatto viene rifiutato, senza volerlo egli rivela a tutti i partecipanti in cosa consiste, di fatto annullando la difficolt\u00e0 della prova. Durante la terza prova, a Hanzo tocca la \"Via dell'Enigma\", che risolver\u00e0 in brevissimo tempo. Invece, durante la prova bonus - nell'anime - Hanzo prender\u00e0 il comando della squadra per fuggire dall'isola.\nDurante l'ultima prova dell'esame, Hanzo \u00e8 costretto a combattere contro Gon. Grazie alla sua forza e velocit\u00e0, Hanzo riesce in breve tempo ad avere la meglio sul giovane, che per\u00f2 rifiuta di arrendersi anche di fronte a minacce di morte. Per questo motivo Hanzo decide di ritirarsi dal duello e di lasciare che Gon diventi un \"hunter\" prima di lui. Riuscir\u00e0 a diventare un \"hunter\" poco dopo, nel suo secondo combattimento.\nDurante la saga dell'Arena Celeste, Gon e Killua apprendono dal maestro Wing che Hanzo \u00e8 riuscito a sua volta a completare l'apprendimento del nen. Lo si rivede in seguito durante la votazione per il presidente degli Hunter, al capezzale di Gon, in fin di vita dopo lo scontro con le formichimere. In seguito su richiesta di Kurapika si unisce alla spedizione nel Continente Oscuro come guardia del corpo della principessa Momoze. Il suo talento \u00e8 certamente considerevole, dal momento che ha completato l'addestramento in un tempo quasi paritario rispetto a Kurapika.\nPer ora ha mostrato una tecnica nen chiamata Hanzo Skill #4 (\u30cf\u30f3\u30be\u30fc\u30b9\u30ad\u30eb4) - Arte della Divisione (\u5206\u8eab\u306e\u8853):questa tecnica pu\u00f2 essere usata solo quando il ninja si addormenta. Un clone Nen si separa dal corpo fisico e vaga a piacimento nei dintorni. All'occorrenza, il corpo, oltre a volare e attraversare le pareti, pu\u00f2 concretizzarsi e compiere qualsiasi azione Hanzo voglia (compreso uccidere qualcuno a mani nude). Durante l'esecuzione, per\u00f2, nessuno deve interpellare o toccare il corpo reale, altrimenti, la tecnica si interrompe. Stessa cosa accade se Hanzo rientra nel proprio corpo o si sveglia naturalmente. Il nome lascia supporre che Hanzo sia in possesso anche di altre tecniche.\nIn giapponese \u00e8 doppiato da Yoshiyaki Matsumoto nella prima serie TV, in italiano da Corrado Conforti.\nKaito.\n \u00e8 il primo \"hunter\" che Gon incontra nonch\u00e9 un allievo di suo padre Ging. Dopo avere salvato la vita a Gon dall'attacco di una volporsa nell'Isola Balena, Kaito gli rivela la verit\u00e0 circa suo padre per poi lasciargli la licenza di \"hunter\" di Ging.\nGon reincontrer\u00e0 Kaito anni dopo mentre quest'ultimo \u00e8 impegnato in una missione di catalogazione di specie rare nel paese di Kakin. In seguito i due, insieme con Killua, si recheranno sull'isola di NGL per investigare sulle formichimere e successivamente fermare la loro minaccia. Durante la missione Kaito verr\u00e0 tuttavia ucciso dalla guardia reale Neferpitou e in seguito trasformato in marionetta dallo stesso per allenare le altre formichimere.\nSuccessivamente si scopre che la chimera nata dalla regina insieme con Meruem dice di chiamarsi proprio Kaito, come se fosse una sorta di reincarnazione dell\"hunter\" deceduto: Gon scoprir\u00e0 infatti che Kaito \u00e8 ancora vivo e che ha utilizzato una tecnica del suo potere Nen per salvarsi reincarnandosi nel corpo della giovane chimera.\nL'abilit\u00e0 Nen di Kaito si chiama \"Crazy Slot\" ed evoca la creatura omonima, che consiste in una specie di pazza roulette simile a un pierrot con numeri che vanno da uno a nove. A ogni numero corrisponde un'arma diversa e finch\u00e9 non si usa sul serio l'arma sorteggiata non la si pu\u00f2 cambiare con un'altra n\u00e9 svanisce. Il clown di \"Crazy Slot\" pu\u00f2 parlare e commentare le azioni di Kaito, generalmente prendendolo in giro.\nKaito \u00e8 stato doppiato in giapponese da Shigeru Nakahara nell'OAV pilota, da Y\u016bji Kishi nella prima serie, da Sh\u016bichi Ikeda nella seconda serie e da Uki Satake come formichimera. In italiano \u00e8 stato doppiato da Sandro Acerbo.\nMenchi.\n \u00e8 il giudice della seconda prova d'esame assieme a Buhara. Sebbene a un primo sguardo possa sembrare che la pi\u00f9 importante caratteristica di Menchi sia l'irritabilit\u00e0, lo svilupparsi della storia ne mostra anche il lato positivo: dotata di incredibile senso del gusto e di forma fisica smagliante, Menchi \u00e8 uno dei maggiori \"Hunter Buongustai\" del tempo ed \u00e8 in grado di riconoscere o creare qualsiasi tipo di cibo o sapore. Menchi ha ottenuto la sua licenza \"hunter\" quando era ancora molto giovane.\nDurante la seconda prova Menchi sottopone gli esaminati a un test d'intuito e intelligenza, mascherato da prova di cucina. Il compito sta nel preparare del sushi particolare, che poi lei assagger\u00e0. La prova non si svolge come previsto perch\u00e9 Hanzo, uno dei partercipanti, conosce cosa sia il famigerato cibo e riesce a prepararlo. Tuttavia Menchi \u00e8 ben decisa a bocciare tutti i partecipanti, almeno fino all'arrivo del presidente Netero, che ne promuove una parte con una prova supplementare.\nNella prima serie TV in giapponese \u00e8 doppiata da Akari Hibino, in italiano da Ilaria Stagni.\nMorel McCarnathy.\n \u00e8 un \"hunter\" molto esperto che nel combattimento utilizza una pipa gigante e il fumo prodotto dalla stessa come armi. Ha un fisico piuttosto muscoloso e indossa un paio di occhiali scuri. Inizialmente appare come un uomo estremamente arrogante, ma in seguito si riveler\u00e0 essere di buon cuore, infatti pur combattendo contro le formichimere si opporr\u00e0 a un loro sterminio incondizionato. \u00c8 un allievo di Netero, ma a detta del maestro lo ha addirittura superato in termini di abilit\u00e0 di combattive, soprattutto a causa del rapido invecchiamento di Netero stesso.\nPrima dell'assalto al palazzo del re delle formiche \u00e8 dubbioso sulla determinazione di Gon nel vendicare Kaito e decide di metterlo alla prova, chiedendogli di colpirlo con tutte le sue forze come se fosse il responsabile della morte del suo amico. Gon mostra in quel momento uno spirito omicida e un potere Nen mai mostrati prima, tanto da scioccare e terrorizzare Morel e tutti i presenti. Prima di colpirlo viene calmato da Killua, consapevole che quel colpo avrebbe ucciso Morel. Al termine della saga delle formichimere gli vengono assegnate le tre stelle di merito.\nLa sua abilit\u00e0 nen si chiama Deep Purple e gli consente di creare fantocci di fumo dotati di vita propria e autonomia (proporzionale alla quantit\u00e0 utilizzata, pi\u00f9 fantocci vengono usati assieme, minore sar\u00e0 la loro autonomia e intelligenza), compattare il fumo in una lunga corda, o creare una cortina di fumo per confondere o imprigionare il nemico.\n\u00c8 doppiato da Taiten Kusunoki.\nKnuckle Bine.\n \u00e8 il primo allievo di Morel in coppia con Shoot McMahon. Nonostante voglia apparire come un duro, lo stesso Gon, mentre stanno combattendo, si accorge che \u00e8 una persona gentile e che lo sta aiutando a capire i suoi punti deboli al fine di migliorarsi. Si mostra inoltre contrario a uno sterminio incondizionato delle formichimere, volendone sentire prima le opinioni. Quando vede Morel compiere un atto di piet\u00e0 verso la formichimera Colt, affermer\u00e0 in lacrime di avere preso dal maestro.\nQuando manda a segno un colpo, anche debole, Knuckle pu\u00f2 attivare l'abilit\u00e0 Hakoware, che consiste nell'attaccare al nemico Potclean, una specie di pupazzo volante che ha il compito di registrare il debito, in punti aura, dell'avversario. Sferrando un colpo, Knuckle presta un po' della sua aura allo sfidante (rendendolo quindi pi\u00f9 forte) e Potclean, ogni dieci secondi, aumenta questo prestito del 10%. Quando il debito nei confronti di Knuckle supera per\u00f2 il potenziale massimo dell'aura dell'avversario, quest'ultimo va in \"bancarotta\" e Potclean si trasforma in Tritaten, che perseguita il malcapitato per un mese, privandolo dell'utilizzo del Nen. L'unico modo per liberarsene \u00e8 colpire Knuckle abbastanza volte da \"restituire\" l'aura persa, oppure costringerlo a sciogliere la tecnica. Quando viene colpito da un avversario a cui ha attaccato il Poteclan gli interessi si abbassano in base alla forza del colpo ma non si fa niente, purch\u00e9 il colpo non sia cos\u00ec forte da azzerare gli interessi.\nGrazie a un'altra abilit\u00e0 Knuckle pu\u00f2 moltiplicare il suo corpo al fine di confondere l'avversario e attaccargli Potclean, ma questi corpi si ricompattano al primo gemito di stupore del nemico, quindi non pu\u00f2 essere usato due volte verso la stessa persona.\n\u00c8 doppiato da Wataru Takagi.\nKnov.\n \u00e8 un \"hunter\" esperto e di grande intelligenza. Porta gli occhiali ed \u00e8 sempre vestito in modo distinto, in giacca e cravatta. \u00c8 uno degli ideatori, insieme con Netero e Morel, del piano di attacco alle formichimere. \u00c8 una persona seria e tranquilla, e sottovaluta inizialmente la pericolosit\u00e0 delle formichimere, ritenendo le affermazioni preoccupanti di Killua solo frutto della sua inesperienza e paura. Il suo compito \u00e8 quello di infiltrarsi nel palazzo del re per piazzare dei portali a beneficio della squadra Hunter. In questa occasione, per\u00f2, ha modo di osservare da vicino l'en di Shaiapouf, un'esperienza che lo spaventer\u00e0 a tal punto da annientare la sua forza di volont\u00e0 e a indurlo a lasciare la battaglia e da fargli imbiancare in un lampo tutti i capelli per poi perderli. Si stupisce che Gon e Killua, si sono scontrati pi\u00f9 da vicino nel Nen delle guardie reali, domandandosi come essi continuino ad avanzare davanti a quella forza demoniaca. Facendosi coraggio, torna sul campo di battaglia per portare i feriti in ospedale.\nLa sua abilit\u00e0 Nen consiste nel creare un ambiente protetto in un'altra dimensione con possibilit\u00e0 di accesso e di uscita in qualunque punto piazzi un portale. La stanza pu\u00f2 ospitare persone e oggetti.\n\u00c8 doppiato da Shin'ichir\u014d Miki.\nPalm Siberia.\n \u00e8 l'apprendista di Knov. Solitamente viene rappresentata come una ragazza tetra ed emotivamente instabile, con lunghi capelli spettinati davanti al volto e un problema cronico di carenza di affetto. Per questo motivo si attacca morbosamente a chiunque sia un po' gentile con lei, come il suo maestro o Gon.\nIn realt\u00e0 quando si cura \u00e8 una ragazza di bell'aspetto.\nDurante la saga delle formichimere viene infiltrata nel palazzo del re sotto la copertura di segretaria personale del Direttore Bizeff. Il suo scopo \u00e8 quello di vedere con i propri occhi Meruem e le guardie reali per potere usare il suo potere e conoscere in ogni momento la loro posizione. Viene tuttavia catturata da Neferpitou e Shaiapouf e trasformata in soldato agli ordini delle formichiere. Scontrandosi con Killua domanda dove fosse Gon e scoprendo che \u00e8 giunto per aiutarla sapendo della sua situazione, Killua la implora di aiutare Gon perch\u00e9 travolto dall'ira pensa solo a vendicarsi di Neferpituo che ha ucciso Kaito. Palm riesce infine a liberarsi dal controllo di Shaiapouf: la guardia reale teneva una parte scissa del suo corpo all'interno della testa della donna, in modo da controllarla. Palm ringrazia Kilua per averla aiutata a liberarsi, tornando dalla parte degli \"hunter\".\nPalm ha l'abilit\u00e0 di risalire alla posizione di chiunque abbia visto con i propri occhi, tramite l'uso di una specie di feticcio alimentato dal suo sangue, facendo presupporre che \u00e8 della categoria Nen della specializzazione, nonostante al bar con Gon e Killua, rilasciando il suo Hatsu su un bicchiere di t\u00e8 in un momento di ira, lo fa straripare, tipico effetto dell'irrobustimento, come detto anche da Gon.\nQuando viene trasformata in formichimera pu\u00f2 usare la tecnica Vedova nera. I suoi capelli si espandono fino a coprire il corpo intero, con dettagli artistici quali tacchi, abito e cappello. La coltre di capelli funge da vera e propria armatura e le permette di aumentare la sua difesa. Ponendo tutta la sua concentrazione sulla forza dell'armatura, riesce invece a concentrare tutta la resistenza dell'esoscheletro in una potenza di attacco spaventosa. La trasformazione in formichimera sembra averle guarito la sua instabilit\u00e0 mentale, mostrandosi molto pi\u00f9 calma e tranquilla. Conclusasi la saga delle formiche si rivede al capezzale di Gon ridottosi in fin di vita nel combattimento contro Pitou a pattugliando la zona da pericoli esterni.\nPokkle.\n partecipa all'esame \"hunter\" lo stesso anno di Gon vincendo nell'ultimo incontro contro Killua per la resa di quest'ultimo. Dopo avere ricevuto la licenza diventa un \"UMA Hunter\", ossia un cacciatore di animali di cui non si conosceva l'esistenza e specie che si crededevano estinte. Questo lo porta, nella seconda parte del manga, a esplorare l'isola delle formichimere insieme con una squadra di ricercatori. In questa occasione mostra le sue abilit\u00e0 nen, con le quali \u00e8 in grado di lanciare frecce nen che in base al diverso colore hanno diverse caratteristiche. Catturato dalle formichimere, viene interrogato da Neferpito per ottenere informazione sulla natura del nen. Viene poi ucciso e maciullato dai mostri addetti alla preparazione del cibo della regina.\nNella prima serie TV in giapponese \u00e8 doppiato da Yukiko Yamaki, in italiano da Alessandro Vanni(serie del 1999) e da Manuel Meli (serie del 2011).\nLippo.\n \u00e8 un bizzarro \"Blacklist Hunter\" molto basso di statura, porta sempre un paio di occhiali rossi enormi per celare gli occhi a mezzaluna. \u00c8 lui che organizza la prova della \"Torre di Lotta\" per gli esaminandi, e in seguito (solo nell'anime) la prova speciale sulla portaerei. \u00c8 molto rispettato e sembra sia il migliore nel suo campo. Il temibile Johnes \"lo Smembratore\" \u00e8 stato uno dei suoi primi arresti.\nE' doppiato da Yoshihiko Akaida nella prima serie TV in giapponese, in italiano da Claudio Capone.\nSatotsu.\n \u00e8 uno strano personaggio senza bocca che guider\u00e0 il gruppo di aspiranti \"hunter\" tra cui Gon nella prima prova dell'esame per diventare \"hunter\".\nEgli \u00e8 l'esaminatore della prima prova d'esame e ha il compito di testare la resistenza fisica dei partecipanti. Questa prova risulta essere la pi\u00f9 difficile, in quanto il 90% dei candidati viene bocciato.\nSatotsu appartiene al gruppo degli \"Hunter Archeologi\" ed \u00e8 stato ispirato nel suo lavoro dal padre di Gon, Gin, il cui operato come \"hunter\" in quel campo gli fu di esempio come lo \u00e8 tuttora e infatti lo considera un modello da seguire. Un suo forte desiderio \u00e8 infatti poterlo incontrare per ringraziarlo di avere ispirato il suo nuovo stile di vita come \"hunter\". \u00c8 doppiato da Sergio Lucchetti nella serie del 2011.\nShoot McMahon.\n \u00e8 il partner di Knuckle Bine e il secondo allievo di Morel. Ha una personalit\u00e0 molto particolare, timida e non \u00e8 in grado di cogliere le occasioni per attaccare il suo nemico. Inoltre \u00e8 privo del braccio sinistro. Aiuta Killua ad allenarsi in vista dello scontro con le formichimere.\nL'abilit\u00e0 di Shoot consiste in una gabbia fluttuante e da tre mani staccate dal corpo, chiamata Hotel Rafflesia. Shoot, dopo avergli inflitto una determinata quantit\u00e0 di danni, pu\u00f2 imprigionare il corpo intero del nemico, o sue parti, all'interno della gabbia.\n\u00c8 doppiato da Y\u016bji Ueda.\nSenritsu.\n \u00e8 una \"hunter\" diplomata e fa la sua prima comparsa durante la Saga di York Shin City, quando incontra Kurapika su un treno mentre quest'ultimo \u00e8 diretto all'incontro di lavoro che lo porter\u00e0 a lavorare per i Nostrad. Melody \u00e8 bassa, priva di qualsiasi fascino fisico, in contrasto con la sua anima pura. Ma il suo aspetto non \u00e8 sempre stato cos\u00ec: un tempo Melody era una persona normale, ma venne trasformata quando lei e un suo amico ascoltarono per caso la famigerata \"Sonata Oscura\", che una leggenda vuole scritta dal Diavolo in persona. La \"Sonata\", composta in quattro parti (per pianoforte, viola, flauto e arpa), dovrebbe portare incredibili guai e sofferenze a colui che l'ascoltasse.\nUna notte, quando Melody e il suo amico erano ubriachi, il ragazzo suon\u00f2 la \"Sonata\" per caso. Il suo potere fu talmente sconvolgente che, anche sentendone solo le prime battute della parte per flauto, caus\u00f2 a Senritsu gravi danni fisici alle braccia, oltre a sfigurarla completamente. Melody alzando una manica, mostra a Kurapika il suo braccio totalmente sfigurato e scarnificato facendo presumere che tutto il suo corpo \u00e8 ridotto cos\u00ec. Il suo amico, invece, non fu cos\u00ec fortunato e per\u00ec dopo avere sentito il resto della \"Sonata\".\nLa tragedia, per\u00f2, aument\u00f2 in maniera rilevante i poteri nen di Melody, dandole un udito finissimo in grado di percepire suoni e rumori anche a grandi distanze, arrivando perfino ad ascoltare il suono del battito cardiaco di una persona e capire da esso numerose informazioni, per esempio se questa \u00e8 agitata, se mente, ecc. Inoltre Melody ottenne la capacit\u00e0 di espandere la propria aura attraverso il suono di un flauto. L'abbiamo vista per esempio usarlo per calmare i suoi amici.\nIn ogni caso lo scopo per la quale Melody vive \u00e8 quello di trovare e distruggere completamente lo spartito della \"Sonata\", potendo cos\u00ec ritornare alla sua forma originaria e impedire che ad altri malcapitati accada la sua stessa sorte. Melody \u00e8 una \"Music Hunter\" ed \u00e8 forse il membro pi\u00f9 sensibile della Guardia Personale di Neon Nostrad. \u00c8 inoltre sempre pronta ad ascoltare le confessioni degli altri e ha la capacit\u00e0 di fare aprire completamente le persone in sua presenza. Difatti, come annota Leorio, Senritsu \u00e8 una delle pochissime persone alle quali Kurapika si sia aperto completamente. La si rivede in seguito durante la votazione per il presidente degli Hunter, al capezzale di Gon, in fin di vita dopo lo scontro con le formichimere. In seguito su richiesta di Kurapika si unisce alla spedizione nel Continente Oscuro come guardia del corpo della principessa Kachou.\nMelody appartiene alla classe nen dell'Emissione. Ha il potere di alleviare la fatica degli altri semplicemente facendo aleggiare la propria aura su uno strumento musicale. Possiede un udito straordinario, grazie al quale riesce a comprendere lo stato emotivo della gente ascoltandone il ritmo del battito cardiaco, con il suo senso sviluppato riesce a distinguere e a isolare i suoni di una vasta area anche molto affollata.\n\u00c8 doppiata in giapponese da Tarako Isono nella prima serie e negli OAV e da M\u012bna Tominaga nella seconda serie, mentre in italiano da Antonella Baldini nella prima serie e da Dania Cericola negli OAV.\nTsezguerra.\n \u00e8 un \"hunter\" professionista assunto da Battera per completare \"Greed Island\". Quando appare per la prima volta, ha gi\u00e0 completato l'80% del gioco. Possiede un paio di bizzarre sopracciglia nere e occhi glaciali. \u00c8 lui a testare le capacit\u00e0 di Gon e Killua, fra molti altri, e permettere loro di accedere al gioco. Rimane stupito durante il test nel vedere la capacit\u00e0 che possiedono Gon e Killua in soli quattro giorni, soprattutto quest'ultimo che gli mostra con il suo Nen di materializzare scariche elettriche. Sostenendo che fare tale cosa \u00e8 possibile ma richiederebbe anni di allenamento.\n\u00c8 esperto nello spostare rapidamente il nen da attacco a difesa in un microsecondo, ed \u00e8 proprio questa abilit\u00e0 che lo ha salvato dagli attacchi di Razor, anche se \u00e8 stato ferito gravemente. Considerandosi uno dei giocatori migliori e pi\u00f9 esperti di \"Greed Island\" in circolazione, ha pensato che nessuno possa essere alla sua altezza, lasciandosi andare e venendo meno anche agli allenamenti pi\u00f9 basilari. Per questo motivo non \u00e8 in grado di reagire al pressante inseguimento messo in atto da Genthru e, messo alle strette, preferisce abbandonare il gioco pur di salvarsi la vita.\nVedendo come Gon e Killua lo abbiano superato in abilit\u00e0 e utilizzo Nen, in cos\u00ec poco tempo, comprende di essersi indebolito accettando incarichi troppo semplici. Determinato a rafforzarsi, si promette di incominciare a fare estenuanti allenamenti e missioni molto difficili per rafforzarsi.\n\u00c8 doppiato in giapponese da Ryuuji Mizuki negli OAV e da Kiyoyuki Yanada nella seconda serie, mentre in italiano da Marco Balzarotti negli OAV e Gabriele Sabatini nella seconda serie.\nBaise.\n fa parte degli \"hunter\" assoldati dal Clan Nostrad per proteggere Neon durante l'asta di York Shin City. Con il suo attacco Amore istantaneo schiavizza il malcapitato che per l'appunto si innamora ciecamente di Vers\u00e8, che pu\u00f2 ordinargli qualsiasi richiesta. Questo attacco lo vediamo usare su Squala, una guardia del corpo di Neon, allo scopo di rivelare quali ostacoli avesse preparato per gli aspiranti alla domanda di lavoro dei Nostrado (nel manga, per rendere ancora pi\u00f9 umiliante questa scena Vers\u00e8 riprende con la telecamera la confessione di Squala). Viene uccisa da Shizuku durante la prima seduta dell'asta sotterranea. Sembra attratta da Kurapika, infatti nella sua prima apparizione nell'anime gli si avvicin\u00f2 e gli chiese se poteva baciarlo.\nIn Giapponese \u00e8 doppiata da Shiori Ohta nella prima serie televisiva, in italiano \u00e8 doppiata da Claudia Balboni.\nWing.\n \u00e8 un insegnante di nen appartenente alla scuola \"Sorgente dello Spirito\" di cui il presidente Netero \u00e8 considerato il sommo maestro. L'allievo principale di Wing nel corso della storia \u00e8 Zushi. Dopo avere incontrato Gon e Killua nell'Arena Celeste egli rifiuta di allenarli, e fornisce loro delle informazioni fuorvianti intorno l'uso del nen, ma cambia idea quando i due raggiungono il duecentesimo piano dell'Arena Celeste, poich\u00e9 comprende che potrebbero morire o essere feriti seriamente senza conoscere questa disciplina. Per i successivi mesi insegner\u00e0 a Gon e Killua le basi delle quattro discipline.\nWing rimane stupito nel vedere con quanta rapidit\u00e0 Gon e Killua abbiano imparato le prime basi del Nen senza che qualcuno glielo insegnasse. Arriva a conclusione che Gon e Killua sono due bambini dotati di grandi potenzialit\u00e0 per il futuro. Questa rivelazione emoziona Wing e allo stesso tempo lo terrorizza avendo il presentimento di avere risvegliato due mostri terrificanti dentro di loro.\nFiniti gli esami confessa a Gon e Killua che essi stavano facendo un esame segreto di Hunter.\nIl presidente Netero gli aveva infatti parlato di loro in passato e che se si fossero incontrati di allenarli all'utilizzo del Nen.\nZushi l'allievo di Wing \u00e8 affranto nel vedere come Gon e Killua abbiano appreso cos\u00ec rapidamente le tecniche Nen rispetto a lui.\nWing cerca di rassicurarlo spiegando che anche lui ha un talento innato e che tipi come lui ne nascono uno su centomila, ma riguardo Gon e Killua ce ne sono uno su dieci milioni.\nLa sua insegnante \u00e8 stata Biscuit Krueger. Lo si rivede in seguito durante la votazione per il presidente degli Hunter, al capezzale di Gon, in fin di vita dopo lo scontro con le formichimere.\n\u00c8 doppiato in giapponese da Masami Kikuchi nella prima serie e negli OAV e da Toshihiko Seki nella seconda serie, mentre in italiano da Emiliano Coltorti nella prima serie e da Patrizio Prata negli OAV.\nBinolt.\nAssassino Hunter che compare nella saga di Greed Island. Individuo sadico che ama tagliare con le forbici le sue vittime. In alcuni flash back viene rilevato che Binolt era un bambino povero che mendicava per le strade. Picchiato malamente da una coppia di persone ricche che credevano gli avesse rubato il portafoglio, quando invece lui voleva solo restituirglielo, Binolt si convince che il mondo \u00e8 governato dalla legge del pi\u00f9 forte. Trovando delle forbici l\u00ec vicino \u00e8 probabile che abbia attaccato e ucciso la coppia diventando l'assassino che \u00e8 ora. Bench\u00e9 lui volesse essere solo una persona normale e accetta dagli altri. Non \u00e8 ben chiaro quale sia il suo potere Nen se non che una delle sue tecniche, consiste nel mangiare i capelli dell'avversario e scoprire tutti i suoi segreti. Pedina di nascosto Gon e Killua all'inizio per poterli dilaniare con le sue forbici. Biscuit avendo percepito la sua presenza lo attira in una trappola. Binolt riuscendo a tagliare una ciocca dei suoi capelli scopre con i suoi poteri di trovarsi di fronte a un avversario ben pi\u00f9 forte di lui. Non avendo possibilit\u00e0 di vincere affronta in uno scontro leale Biscuit, il quale riconosce che anche in Binolt ha un senso dell'onore e di orgoglio. Viene infine sconfitto con facilit\u00e0 da Biscuit che lo ferisce gravemente con un solo colpo. Decide tuttavia di usare Binolt per allenare Gon e Killua nel uso del Nen, offrendo a Binolt la libert\u00e0 se li avesse sconfitti. Per quanto Binolt tenti di recuperare le forze Gon e Killua non gli danno tregua, accorgendosi che essi stavano diventando sempre pi\u00f9 forti a ogni giorno che passava. Bench\u00e9 pi\u00f9 di una volta avessero l'occasione di sconfiggerlo, Gon e Killua scelgono di dare tregua durante la notte, affinch\u00e9 Binolt ripresosi dallo scontro potesse ricominciare a combattere il giorno seguente. Arrivati all'ottavo giorno Gon e Killua riescono infine a prevalere su Binolt. Ormai sconfitto, Binolt chiede che gli venga dato il colpo di grazia, ma Gon si rifiuta poich\u00e9 grazie a lui sono diventati pi\u00f9 forte venendo infine lasciato libero da Biscuit. Binolt, ricordando il suo io bambino buono e innocente, butta via le sue forbici abbandonando la sua carriera di assassino decidendo di costituirsi per fare ammenda. Ricompare in seguito all'associazione hunter insieme agli altri partecipanti per eleggere il nuovo presidente. Binolt \u00e8 stato probabilmente rilasciato per avere scontato le proprie colpe. Ammirato per lo spirito di Leorio, Binolt molto probabilmente cede il suo voto a lui come nuovo presidente.\nIn Giapponese \u00e8 doppiato da Kouki Harasawa,in italiano da Lorenzo Scattorin."}
{"id": "1471897", "revid": "287204", "url": "https://it.wikipedia.org/wiki?curid=1471897", "title": "Pachypodium", "text": "Pachypodium Lindl., 1830 \u00e8 un genere di piante xerofile della famiglia delle Apocynaceae, endemico del Madagascar e dell'Africa meridionale.\nIl nome del genere deriva dal greco \"pachys\", grosso e \"podos\", piede, in riferimento alla forma grossa e tozza del tronco di queste piante.\nDescrizione.\nComprende specie per la maggior parte a portamento arbustivo ma anche alcune specie a portamento arboreo (\"P. geayi\", \"P. lamerei\", \"P. lealii\", \"P. menabeum\", \"P. meridionale\", \"P. namaquanum\", \"P. rutenbergianum\" e \"P. sofiense\").\nTutti i \"Pachypodium\" sono piante succulente caratterizzate, in varia misura, da tronchi pachicauli, ovvero ingrossati alla base, e da pi\u00f9 o meno marcata spinescenza. Presentano rade ramificazioni, con un apparato fogliare nel complesso poco sviluppato, ma con foglie dal lembo piuttosto ampio.\nIl tronco pachicaule rappresenta un meccanismo di adattamento xerofilo che, grazie ad un vantaggioso rapporto superficie-volume, consente di immagazzinare acqua per sopravvivere ai lunghi periodi di siccit\u00e0. In aggiunta a ci\u00f2, la superficie del tronco e dei rami \u00e8 spesso rivestita da tessuti in grado di attuare la fotosintesi anche nei periodi in cui le foglie non sono presenti.\nLe spine, oltre ad essere un meccanismo di difesa contro gli animali, rappresentano anch'esse un meccanismo di adattamento alla siccit\u00e0, in quanto favoriscono la condensazione del vapore acqueo presente nella nebbia e nella rugiada e la sua deposizione nel terreno alla base della pianta.\nDistribuzione e habitat.\nLa maggior parte delle specie di questo genere sono endemiche del Madagascar; alcune specie sono diffuse anche in altri paesi dell'Africa australe (Angola, Botswana, Mozambico, Namibia, Sudafrica, Swaziland e Zimbabwe).\nLe varie specie di \"Pachypodium\" occupano differenti nicchie ecologiche, accomunate da lunghi periodi di siccit\u00e0 (da 5 a 10 mesi all'anno), in una fascia altimetrica che va dalle dune sabbiose sul livello del mare del \"P. geayi\" alle zone montuose sino ai 1900 m di altitudine del \"P. brevicaule\".\nTassonomia.\nIl genere \"Pachypodium\" comprende le seguenti specie:"}
{"id": "1471898", "revid": "1632387", "url": "https://it.wikipedia.org/wiki?curid=1471898", "title": "Surrounded by Thieves", "text": "Surrounded by Thieves \u00e8 il secondo album del gruppo doom metal statunitense High on Fire. \u00c8 stato pubblicato nel maggio 2002 ed \u00e8 il loro primo album uscito sotto Relapse."}
{"id": "1471901", "revid": "104458", "url": "https://it.wikipedia.org/wiki?curid=1471901", "title": "Romanici", "text": "Con il termine Romanici, anche Romanci o Romei, la moderna storiografia indica l'eterogeneo insieme di popolazioni soggette, in un regno latino-germanico, alla classe dominante germanica. L'espressione include tutte le componenti etniche, linguistiche e culturali presenti su un dato territorio e indica quel gruppo sociale caratterizzato da una cultura derivata da quella del Basso Impero Romano, attraverso processi sia di derivazione diretta, sia di romanizzazione.\nLa scelta del termine deriva dalla necessit\u00e0 di superare i limiti dell'espressione \"latini\", utilizzata dalla storiografia anteriore: i Latini, infatti, sono un particolare gruppo etnico-linguistico storicamente determinato, diverso da quello cui si fa riferimento in et\u00e0 altomedievale. Questo, infatti, include popolazioni di diretta discendenza latina, soprattutto in Italia, ma anche genti romanizzate in epoche differenti (per esempio, i Celti della Gallia), componenti etniche di varia origine (provenienti dall'intero territorio dell'Impero romano, sia d'Oriente che d'Occidente) e anche i residui di precedenti invasioni barbariche, gi\u00e0 assorbite dal tessuto sociale di cultura latina tardoantico e altomedievale.\nI Romanici nel regno longobardo.\nSebbene la definizione di \"Romanici\" possa essere estesa a qualunque regno latino-germanico, essa risulta attestata principalmente nella letteratura storiografica sui Longobardi. In questo contesto, tra i Romanici la parte maggioritaria era composta dai discendenti delle antiche popolazioni latine e italiche e di quelle presenti nella Penisola da secoli e gi\u00e0 profondamente romanizzate (Celti, Liguri, Etruschi); altri elementi erano poi quelli greco-bizantini, passati con il tempo sotto il dominio dei Longobardi, e quelli risalenti a precedenti incursioni germaniche, in particolare quelle di Ostrogoti e Visigoti.\nI rapporti tra la componente longobarda e quella romanica mutarono profondamente nel corso della storia del regno longobardo. A una prima fase di netta separazione, accompagnata da un duro dominio da parte dei nuovi dominatori, segu\u00ec un lento processo di integrazione tra le due componenti del regno, accompagnata dalla progressiva conversione dei Longobardi dall'arianesimo al cattolicesimo."}
{"id": "1471902", "revid": "574302", "url": "https://it.wikipedia.org/wiki?curid=1471902", "title": "Massimiliano Giuseppe d'Austria-Este", "text": " Fu un arciduca austriaco, generale dell'artiglieria dell'Esercito Austriaco e Gran Maestro dell'Ordine Teutonico.\nBiografia.\nMassimiliano era figlio dell'Arciduca Ferdinando d'Austria-Este (figlio di Maria Teresa d'Asburgo e Governatore della Lombardia) e di Maria Beatrice d'Este. Trascorse gli anni della propria giovinezza a Monza da dove la famiglia dovette fuggire, a causa dell'invasione francese della Lombardia di cui il padre Ferdinando era Governatore, rifugiandosi in un primo tempo a Modena. Dopo aver visitato Verona, Padova, Trieste e Lubiana, segu\u00ec la famiglia a Wiener Neustadt.\nNel 1801 entr\u00f2 nell'Ordine Teutonico e nel 1804 ricevette la formale investitura.\nNel 1805, dopo aver compiuto gli studi al \"Collegium Teresianum\" di Wiener Neustadt, venne nominato Generale Maggiore.\nNel 1809 combatt\u00e9 in Germania contro i francesi; successivamente si scontr\u00f2 ancora con l'esercito napoleonico presso Ratisbona, guidando le armate austriache verso Linz.\nNel 1830 si stabil\u00ec al Castello di Ebenzweier presso Altm\u00fcnster am Traunsee.\nDal 1831 al 1839 Massimiliano prese residenza a Linz.\nNel 1835 venne nominato Gran Maestro dell'Ordine Teutonico, ruolo che era ormai divenuto appannaggio da quasi mezzo secolo della famiglia imperiale austriaca. Questa funzione gli permise di far esercitare agli Asburgo una notevole influenza sulle decisioni dell'Ordine e sulla Germania, che pure si era svincolata dall'Austria con la dissoluzione del Sacro Romano Impero nel 1806.\nMassimiliano sostenne caldamente l'operato dei gesuiti, dei redentoristi e delle Suore di San Francesco; si preoccup\u00f2 inoltre di fondare scuole ed ospedali e di dare assistenza a lavoratori e manovali.\nIl 23 marzo 1863 si ammal\u00f2 e mor\u00ec il successivo 1\u00ba giugno nel Castello di Ebenzweier. \u00c8 sepolto ad Altm\u00fcnster.\nIde\u00f2 tra l'altro numerose fortificazioni militari, quali le Torri Massimiliane di Verona e la Torre Massimiliana di Sant'Erasmo."}
{"id": "1471903", "revid": "22356", "url": "https://it.wikipedia.org/wiki?curid=1471903", "title": "Gorgonopsidi", "text": ""}
{"id": "1471906", "revid": "207432", "url": "https://it.wikipedia.org/wiki?curid=1471906", "title": "Charles Stewart Rolls", "text": ""}
{"id": "1471907", "revid": "1632387", "url": "https://it.wikipedia.org/wiki?curid=1471907", "title": "Blessed Black Wings", "text": "Blessed Black Wings \u00e8 il terzo album del gruppo doom metal statunitense High on Fire. \u00c8 stato pubblicato nel febbraio 2005 ed \u00e8 il loro primo album prodotto da Steve Albini.\nIl disco \u00e8 stato pubblicato anche in doppio vinile e con una bonus track, una cover del brano \"Rapid Fire\" dei Judas Priest."}
{"id": "1471914", "revid": "1442080", "url": "https://it.wikipedia.org/wiki?curid=1471914", "title": "Leonard Roberts", "text": ""}
{"id": "1471915", "revid": "2074952", "url": "https://it.wikipedia.org/wiki?curid=1471915", "title": "Death Is This Communion", "text": "Death Is This Communion \u00e8 il quarto album del gruppo doom metal statunitense High on Fire."}
{"id": "1471921", "revid": "76963", "url": "https://it.wikipedia.org/wiki?curid=1471921", "title": "Stephen Tobolowsky", "text": "Carriera.\nL'attore, interprete della serie televisiva \"Heroes\", \u00e8 stato costretto ad abbandonare lo show, a seguito dei postumi di una caduta di cavallo che per un periodo lo ha costretto a portare un collare.\nVita privata.\nDi origine ebraica, \u00e8 sposato dal 1988 con l'attrice Ann Hearn da cui ha avuto due figli.\nDoppiatori italiani.\nNelle versioni in italiano delle opere in cui ha recitato, Stephen Tobolowsky \u00e8 stato doppiato da:\nDa doppiatore \u00e8 sostituito da:"}
{"id": "1471922", "revid": "287204", "url": "https://it.wikipedia.org/wiki?curid=1471922", "title": "K-League 2007", "text": "La stagione 2007 della K-League, il campionato sudcoreano di calcio, vide la vittoria dei Pohang Steelers.\nRisultati.\n1\u00aa giornata\nGiornata 2\nGiornata 3\nGiornata 4\nGiornata 5\nGiornata 6\nGiornata 7\nGiornata 8\nGiornata 9\nGiornata 10\nGiornata 11\nGiornata 12\nGiornata 13\nPausa estiva\n23 giugno - 8 agosto\nGiornata 14\nGiornata 15\nGiornata 16\nGiornata 17\nGiornata 18\nGiornata 19\nGiornata 20\nGiornata 21\nGiornata 22\nGiornata 23\nGiornata 24\nGiornata 25\nGiornata 26\nSpettatori.\nIn questa stagione ben 2.073.808 tifosi assistettero alle partite di K-League con una media di 11.786 spettatori a partita. Quella che segue \u00e8 una tabella sul numero di spettatori squadra per squadra.\nPlayoff.\nI playoff iniziarono il 20 ottobre.\nFormula.\nLe prime sei classificate nella \"regular season\" si qualificano ai playoff. La quarta giocher\u00e0 contro la quinta e la terza giocher\u00e0 contro la sesta. Le vincenti di queste due partite si sfideranno tra di loro; il vincitore giocher\u00e0 contro la seconda classificata. La vincente di questa partita affronter\u00e0 la prima classificata nella finale per l'assegnazione del titolo di \"Campione della Corea del Sud\".\nRisultati.\nPartita A\nPartita B\nPartita C\nPartita D\nFinale\nAndata\nRitorno"}
{"id": "1471925", "revid": "125287817", "url": "https://it.wikipedia.org/wiki?curid=1471925", "title": "Diego Zandel", "text": "Nasce nell'ospedale di Fermo, nelle Marche, dal momento che la sua famiglia \u00e8 ospite nel vicino campo profughi di Servigliano, che raccoglie gli esuli italiani dell'Istria, Fiume e Dalmazia in fuga dalla Iugoslavia di Tito. Questa origine avr\u00e0 poi molta rilevanza nei suoi libri, compresi quelli di genere thriller. Ma anche la Grecia, in particolare l'isola di Kos, della quale era originaria la famiglia di sua moglie Anna, scomparsa nel 2012, entrer\u00e0 nella sua narrativa per il suo portato storico e geopolitico, anch'esso di frontiera, per il suo essere appartenuta nei secoli, come tutte le isole del Dodecaneso, a diversi Stati. Tutta la produzione narrativa di Zandel appare, comunque, spesso collegata a esperienze autobiografiche, o a echi e risvolti di tali esperienze, in forma diretta (come in \"Una storia istriana\", considerato il suo capolavoro, dove racconta una tragica vicenda famigliare accaduta in Istria all'inizio degli anni Quaranta) o pi\u00f9 lontana, con agganci anche a particolari momenti storici, come gli anni di piombo (il romanzo \"Massacro per un presidente\"), la guerra nella ex Jugoslavia (\"I confini dell'odio\"), la guerra nell'Egeo (\"Il fratello greco\") oppure le foibe e l'esodo istrofiumano (\"I testimoni muti\"). Pi\u00f9 in generale, vale per Zandel quanto scritto da Elvio Guagnini, professore emerito di letteratura all'Universit\u00e0 di Trieste, in merito al romanzo \"L'uomo di Kos\": \"Zandel sa coniugare gli \u201cslarghi\u201d delle descrizioni e dell'analisi con il ritmo sempre sostenuto di un racconto ricco di momenti di sospensione e di colpi di scena. Usa con intelligenza i trucchi del genere (dei generi) ai quali fa riferimento. Usa con altrettanta intelligenza anche la seduzione del paesaggio e dell'ambiente, per tenere avvinto il lettore. E, accanto a tratti \u201cdi consumo\u201d usati con intelligenza (ma sappiamo che non tutta la letteratura detta di consumo \u00e8 necessariamente \u201cdi consumo\u201d), sa intrecciare una storia d'azione a un romanzo di analisi. Non \u00e8 poco.\" Un'analisi che vale un po' per tutti i suoi romanzi, in cui il gusto del mistero, della memoria e dell'avventura s'intrecciano incisivamente agli eventi della piccola e della grande storia.\nPrincipali opere.\nHa scritto inoltre molti racconti sparsi in diverse antologie collettive, mentre quelli di ambientazione istro-fiumana e greca sono raccolti nel volume \"Verso est. Racconti di oltre il confine orientale e dell'Egeo\" (Campanotto 2006). Esiste anche un'edizione originale in croato che raccoglie tutti i racconti istro-fiumani \"Rije\u010dko-Istarske Pri\u010de\" \nInfine, attento al mondo balcanico tutto, sul quale scrive anche per i media, \u00e8 autore di \"Balcanica - viaggio nel sudest europeo attraverso la letteratura contemporanea\" e della prima monografia italiana dedicata al premio Nobel jugoslavo Ivo Andri\u0107 (Mursia, 1981, con Giacomo Scotti). \u00c8 autore anche di saggi brevi, in forma di prefazione ad alcuni dei loro libri, su Dashiell Hammett, Eric Ambler, e sul romanzo poliziesco in genere. "}
{"id": "1471930", "revid": "1833487", "url": "https://it.wikipedia.org/wiki?curid=1471930", "title": "Giuliano di Brioude", "text": "La \"Bibliotheca Sanctorum\" riporta scritto: \u00abGiuliano di Brioude, santo martire. Di questo celebre martire esistono due passiones, una abbastanza antica ed attendibile, anche se non si pu\u00f2 attribuire a un teste oculare, l'altra [...] infarcita di elementi leggendari [...]\u00bb.\nEgli fa parte dei grandi santi di Gallia con san Dionigi, san Privato, san Saturnino, san Marziale di Limoges, san Martino di Tours e san Ferreolo di Besan\u00e7on.\nBiografia.\nGiuliano nacque tra il 270 e il 280 a Vienne, all'epoca capitale di provincia nella Prefettura delle Gallie, oggi piccola citt\u00e0 a pochi chilometri da Lione, lungo il corso del fiume Rodano.\nLa sua famiglia era tra le pi\u00f9 in vista: la madre discendeva da una ricca ed antica stirpe del luogo, il padre era un alto funzionario dell'apparato burocratico imperiale. Il giovane venne allevato nella fede cristiana, molto diffusa in quell'area.\nSeguendo la tradizionale carriera riservata ai rampolli dei ceti pi\u00f9 alti, intorno ai 16-18 anni si arruol\u00f2 come ufficiale nell'esercito. Anche qui trov\u00f2 molti cristiani, fra i quali il tribuno militare Ferreolo, suo comandante nella legione, con cui strinse ottimi rapporti di amicizia.\nIn quegli anni si susseguirono diverse persecuzioni ai danni del Cristianesimo; a volte esse furono molto cruente, in altri casi si limitarono a opprimere e ghettizzare chi professava apertamente la sua incredulit\u00e0 verso gli d\u00e8i ufficiali dell'impero.\nPoich\u00e9 il martirio di Giuliano avvenne nel 304, \u00e8 quasi certo che egli sia stato vittima della persecuzione indetta da Galerio e Diocleziano in quell'anno e non in quella precedente di Decio. L'editto dei due imperatori prevedeva che un militare o un impiegato imperiale che si professasse cristiano o che fosse creduto tale, abiurasse la sua fede sacrificando pubblicamente a Giove, pena la morte. Pochi furono i burocrati e i generali che presero alla lettera l'editto: molto spesso erano essi stessi cristiani, o troppo importanti e numerosi erano i seguaci di Ges\u00f9 per rischiare di inimicarsi la popolazione.\nA Vienne invece il proconsole Crispinus attu\u00f2 scrupolosamente le disposizioni imperiali: per dare un esempio, per incutere paura e, probabilmente, per aumentare il proprio potere a scapito di potenti famiglie rivali, egli scelse Ferreolo e Giuliano, molto conosciuti e amati, come primi bersagli.\nL'impulsivo Giuliano venne convinto alla fuga da Ferreolo. Braccato dagli emissari imperiali, si incammin\u00f2 verso le montagne dell'Alvernia. Nella valle del fiume Allier, a Vicennae, ora Bourg Saint Ferreol, frazione di Brioude, trov\u00f2 rifugio in casa di una vedova. Scoperto, Giuliano tent\u00f2 un'ultima disperata fuga nella notte, ma venne raggiunto in un vicino bosco sacro, accanto ad una sorgente. Rifiut\u00f2 l'abiura e venne decapitato sul posto. Il suo capo fu lavato nell'acqua gelida della polla, per essere riportato a Vienne come prova dell'avvenuta esecuzione.\nLa leggenda narra che le pietre intorno alla fonte si arrossarono del sangue del martire e, miracolosamente, il colore rimase fissato per sempre sulla roccia. Nel XIII secolo, accanto alla polla, fu eretto un capitello votivo: ancora oggi il visitatore pu\u00f2 notare il tenue colore rossiccio delle pietre, dovuto a residui ferrosi depositati dall'acqua.\nDue anziani, Arconse e Ilpize, raccolsero il corpo e lo seppellirono nella vicina Brioude.\nNel frattempo, a Vienne, anche Ferreolo subiva il martirio; accanto al suo corpo venne posto il capo di Giuliano.\nCulto.\nLa venerazione per san Giuliano si diffuse rapidamente e Brioude divenne meta di pellegrini, seconda solo a Tours, ove si venerava il vescovo san Gregorio.\nVerso il 385 una ricca dama spagnola fece costruire sulla tomba un oratorio, in ringraziamento della liberazione del marito, graziato dall'imperatore.\nNel 430 anche il vescovo di Auxerre, Germanus, poi conosciuto come san Germano (francese: \"saint Germain\"), venne ad onorare Giuliano. In questa occasione i Brivadesi gli chiesero di stabilire in che giorno ricordare il martirio. Germano, dopo una breve preghiera sulla tomba, stabil\u00ec la data del 28 agosto, giorno ancora oggi dedicato al santo.\nGli anni bui dell'Europa videro passare a Brioude numerose orde di barbari che spesso la saccheggiarono ed incendiarono.\nIntorno al 475 una vittoria sui Burgundi venne attribuita a san Giuliano; il duca Vittorio volle allora ricostruire la chiesa.\nNello stesso periodo a Vienne, san Mamerto ritrovava la testa di Giuliano nella tomba di Ferreolo.\nVista la crescente affluenza di devoti, tra il 670 ed il 730 la chiesa venne ampliata, ma subito distrutta dai Saraceni nel 732.\nNel 750 un certo Godin venne incaricato di richiedere la reliquia del capo di Giuliano ai Viennesi. Ottenuto un poco cristiano rifiuto, li ripag\u00f2 poco cristianamente trafugando il cranio ed il braccio di san Ferreolo, a cui era rimasto saldato.\nLe ossa di san Giuliano riposano oggi in una teca dell'altare maggiore della basilica; si possono vedere spostando un pannello laterale.\nNel periodo di massima diffusione del culto a san Giuliano, le chiese a lui dedicate erano almeno 800; ancor oggi in Francia 91 comuni e 300 chiese portano il suo nome.\nIn Italia rimangono dedicate a san Giuliano di Brioude:"}
{"id": "1471932", "revid": "729019", "url": "https://it.wikipedia.org/wiki?curid=1471932", "title": "Angina stabile", "text": "Langina stabile o angina cronica da sforzo \u00e8 un tipo di angina, caratterizzata da un dolore toracico secondario ad attacchi di ischemia miocardica acuta transitoria evocabili e stabili nel tempo. Nella sua forma cronica \u00e8 la forma pi\u00f9 frequente di angina pectoris.\nNei paesi ad alto tasso di cardiopatia ischemica l'angina ha una prevalenza di 30.000-40.000 casi ogni milione di abitanti: la prevalenza aumenta proporzionalmente all'et\u00e0. La terapia dell'angina cronica prevede non solo la stabilizzazione e il rallentamento della malattia coronarica, ma guarda anche al contenimento della sintomatologia e conseguentemente alla qualit\u00e0 della vita. Gli strumenti a disposizione dei cardiologi sono in genere dei test che si debbono somministrare ai pazienti per seguire la patologia in evoluzione: \u00e8 stato approntato un nuovo test di valutazione semplice ed efficace denominato Cardiotest ANMCO.\nEziologia.\nIl meccanismo patogenetico \u00e8 in genere rappresentato dalla placca aterosclerotica che riduce il lume delle arterie coronarie e da un fattore scatenante, come un aumento improvviso della richiesta di ossigeno del miocardio, con conseguente diminuzione della perfusione del muscolo cardiaco.\nFattori di rischio.\nAumentano il rischio l'uso abituale di sigarette, obesit\u00e0 e ipertensione arteriosa.\nUn ridotto apporto di sangue al cuore pu\u00f2 dipendere anche da spasmi coronarici importanti, non sempre determinati da episodi particolarmente stressanti. La sintomatologia e gli effetti farmacologici sono per\u00f2 uguali. Ovviamente tali episodi non sono in alcun modo prevedibili.\nTerapia.\nIn una persona affetta da angina stabile, il primo obiettivo \u00e8 quello di prevenire l'infarto miocardico acuto, oltre ai consigli medici di seguire una dieta e di evitare il fumo, si somministrano farmaci quali l'acido acetilsalicilico, ma soprattutto l'uso di nitroglicerina in via sublinguale.\nL'Ivabradina agisce selettivamente sulla corrente \u201cIf\u201d (the cardiac pacemaker 'funny' current), le cellule specializzate situate nel nodo del seno che ne controllano la depolarizzazione spontanea del nodo del seno e che regolano la frequenza\ncardiaca, un fattore importante per la prevenzione e il trattamento dell'angina. \u00c8 un farmaco per somministrazione orale, derivato del verapamil, che permette di controllare selettivamente la frequenza cardiaca e in modo specifico, agendo limitatamente sul nodo del seno. Non presenta quindi gli effetti indesiderati classici degli altri farmaci, come broncospasmo, riduzione della contrattilit\u00e0 del miocardio, della conduzione del sistema cardiaco o della resistenza vascolare coronarica.\nQualit\u00e0 di vita.\nNella valutazione della qualit\u00e0 di vita dei soggetti affetti da patologie croniche vi sono spesso difficolt\u00e0 nella raccolta dati, che dovrebbero contenere degli indicatori \"obbiettivi\" necessari per valutare l'efficacia di una terapia e degli indicatori \"soggettivi\", che dovrebbero indicare il grado di benessere e di soddisfazione dei pazienti.\n\u00c8 quindi fondamentale raccogliere sia informazioni generiche sul profilo di salute che notizie pi\u00f9 precise, in quanto cos\u00ec possiamo definire meglio l'efficacia del trattamento e la sua ricaduta sul paziente. Recentemente \u00e8 stato approntato un test con il patrocinio dellANMCO, che pu\u00f2 essere utilizzato negli ambulatori di specialistica e di medicina generale, con lo scopo di rilevare la presenza di sintomi anginosi con poche e semplici domande.\nIl Test prevede solo quattro domande con risposte \"no\" - \"si\" a cui si attribuisce un punteggio da \"0\" per il no, sino a \"3\" per il s\u00ec:\n1) Tende a valutare la presenza di angina negli ultimi tre mesi\n2) Presenza di dolore retrosternale o oppressione nell'ultimo mese\n3) Assunzione di nitrati sub-linguali durante i sintomi - \"2 punti\"\n4) Assunzione dei vasodilatatori negli ultimi 15 giorni - \"3 punti\"\nSe il punteggio \u00e8 maggiore o uguale a 3, i sintomi non sono controllati ed \u00e8 quindi necessaria una rivalutazione cardiologica."}
{"id": "1471933", "revid": "31886", "url": "https://it.wikipedia.org/wiki?curid=1471933", "title": "Risultati sportivi della Lancia Flaminia", "text": "Anche il modello Flaminia - pur nato sotto forma di pacifica berlina di rappresentanza - vive i suoi momenti di gloria sportiva negli anni sessanta, grazie soprattutto alle buone prestazioni sportive fornite in particolare dalla versione alleggerita \"Sport\" di Zagato.\nAnche le lussuose coup\u00e9 a 2 porte e 4 posti di Pininfarina scendono in gara ottenendo risultati degni di rilievo: addirittura anche le mastodontiche berline scendono talvolta in competizione e si meritano - oltre ad alcune interessanti affermazioni in gare di consumo - anche qualche citazione per prestazioni di genere \"velocistico\".\nLa carriera della Flaminia Zagato inizia nel settembre 1959, quando la vettura - non ancora omologata tra le \"gran turismo\" - \u00e8 costretta ad emigrare tra le vetture \"sport\".\nQuanto alla berlina Flaminia, si ha notizia di una sua vittoriosa partecipazione in un grande rally nordamericano svoltosi alla fine del 1959.\nA seguire le tabelle con i risultati conseguiti a partire dal 1959 da tutte le Flaminia (le berline, le coup\u00e9 Pininfarina, le berlinette Zagato).\nDa notare che le tabelle non comprendono le gare di pura regolarit\u00e0, le gimkane e tutte le prove in cui non sia previsto, neppure parzialmente, il fattore velocit\u00e0.\nLa Flaminia Sport Zagato, consente a diversi piloti di vincere alcuni titoli italiani: per la verit\u00e0 le cose, per la Flaminia, iniziano male, dal momento che nel 1960 il titolo della categoria 2500 Gran Turismo, andato inizialmente ad Elio Zagato \u00e8 poi invece assegnato a Giacomo Moioli (Maserati) per un non meglio precisabile cavillo regolamentare. Nei tre anni successivi (1961, 1962 e 1963), per\u00f2, in questa classe \" fino a 2500 cm\u00b3 della categoria Gran Turismo\" il titolo non sfugge ai lancisti e va rispettivamente a Giulio Cabianca, a Piero Frescobaldi e a Leo Cella.\nLe grandi corse, dal 1959 al 1964.\nNell'elenco-gare riportato sotto \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc) e per ciascuna classe di cilindrata il migliore risultato conseguito tra coloro che disponevano di vetture Flaminia, nelle varie versioni : molto spesso, altre vetture del medesimo modello si sono piazzate alle spalle di quella meglio classificata, e di questi risultati, per intuibili ragioni di spazio, si fa spesso cenno in maniera sintetica.\n1959.\n\"Classe da 1301 a 2600 cm\u00b3, Categoria Gran Turismo: ritirati Vincenzo Sorrentino e Franco Pisan\u00f2 (Lancia Flaminia modello imprecisato)\" \u00c8 la prima apparizione - ancorch\u00e9 sfortunata perch\u00e9 conclusa con un abbandono - di una Flaminia alla celebre corsa siciliana. \n\"Classe da 2000 a 2500 cm\u00b3: 1\u00b0 Ryan J.S./Davis D./Cook B. (Lancia Flaminia berlina)\" che portano a termine gli oltre 6000 km della dura prova conquistando la classifica \"a squadre\"; Nella graduatoria assoluta la prima delle Flaminia \u00e8 sesta assoluta alla media di km/ora 108,286.\n1960.\n\"Categoria Gran Turismo, Classe da 1301 a 2500 cm\u00b3: 1\u00b0 \"Scansa\" (Lancia Flaminia Sport Zagato) \" che percorre i due giri di un circuito stradale calabrese di km 170,800 (Km 341,600 complessivi) in 3ore 55'43\"8/10 alla media di km/h 86,946; la Flaminia di \"Scansa\" (pseudonimo che non \u00e8 chiaro se nasconda l'identit\u00e0 di Franco Martinengo oppure quella di Elio Zagato) vince la sua classe, battendo nettamente l'Aurelia B20-2500 di Bartolomeo Donato e la Porsche di H. Dorner; in assoluto, tuttavia, la prestazione di \"Scansa\" non appare certamente eccezionale, dal momento che il tempo impiegato per percorrere i due giri risulta particolarmente elevato e superiore a quello impiegato dalle prime due Alfa Romeo Giulietta TI e lontano da quelli segnati dalle recentissime, agili e potenti, Alfa Romeo Giulietta SZ. Occorre per\u00f2 osservare come le macchine pi\u00f9 ingombranti e meno agili si siano trovate particolarmente a disagio su questo tracciato: prova ne \u00e8 il fatto che i pur bravi Odoardo Govoni (Maserati 2 litri sport) ed Edoardo Lualdi (Ferrari 250 GT) sono stati battuti, oltrech\u00e9 dalla Porsche RS60 di Tommy Spychiger, dall'Alfa Romeo Giulietta SZ di Sergio Pedretti.\n1961.\n\"Categoria Gran Turismo, Classe da 1301 a 2500 cm\u00b3: 3\u00b0 Giulio Cabianca/Elio Zagato (Lancia Flaminia Sport Zagato)\" che percorrono i 10 giri del circuito delle Madonie di km 72,000 (km 720,000 complessivi) in 8 ore 37'22\" alla media di km/h 83,499; la prestazione ottenuta, decente ma non certo esaltante, avrebbe potuto essere ben maggiore se nella seconda parte di gara l'equipaggio avesse potuto marciare agli stessi ritmi tenuti nei primi giri, quando i tempi erano vicini a quelli delle velocissime Alfa Romeo Giulietta SZ. A met\u00e0 gara, infatti, il distacco dal primo della classe 2500 GT (Pucci-Strahle su Porsche Abarth Carrera 1.6 GTL) era di circa 13 minuti, mentre al traguardo finale il divario saliva a quasi 50 minuti, confinando i pur bravi Cabianca/Zagato al 17\u00ba posto - su 19 classificati - nella graduatoria assoluta.In campo erano anche due altre Flaminia Sport Zagato, condotte da Mario Guarnieri/Brian Whitehouse e da Gian Carlo Carf\u00ec/\"Comar\", le quali non hanno comunque portato a termine la gara.\n\"Categoria Gran Turismo, Classe da 1301 a 2500 cm\u00b3: 1\u00b0 Giulio Cabianca/Piergiorgio Provolo (Lancia Flaminia Sport Zagato)\" che percorrono i 1576 km del percorso, tra cui km 388,750 costituiti da tratti di velocit\u00e0 (i soli utili per la classifica),in 3ore 39' 06\" alla media di km/h 106,458. Splendida prova di Cabianca e della Flaminia Sport, che strappa un secondo posto assoluto, alle spalle della Ferrari 250 GT berlinetta TdF dell'equipaggio Gunnar Andersson / Carl Lohmander ma davanti all'altra Ferrari 250 GT di Alberico Cacciari/Giancarlo Sala ed alla muta delle sempre insidiose Giulietta SZ.\n1962.\n91\u00b0 Piero Bagnasacco/Arnaldo Cavallari (Lancia Flaminia Coup\u00e9) che portano a termine il duro Rallye monegasco (un lungo percorso di avvicinamento, da Montecarlo a Chambery e, a seguire, 909 km di percorso comune, da Chambery al Principato di Monaco) in una posizione comunque non troppo esaltante (91.esimo posto su 247 vetture classificate).\n\"Categoria Gran Turismo, Classe da 2001 a 2500 cm\u00b3: 1\u00b0 Piero Frescobaldi/Alessandro Federico (Lancia Flaminia Sport Zagato)\" che percorrono i 10 giri del circuito delle Madonie di km 72,000 (km 720,000 complessivi) in 7 ore 51'38\" 1/5 alla media di km/h 91,595. Degna di rilievo la prestazione di Frescobaldi, che, oltre alla vittoria di classe, conquista un bel 8\u00ba posto assoluto, dietro a 4 Ferrari, 2 Porsche (una 718 sport prototipo ed una Carrera-Abarth) ed alla Giulietta SZ di Vito Coco/Vincenzo Arena, che alla fine precede la Flaminia di appena 1 minuto (che, dopo quasi 8 ore di corsa, sono un'inezia). \nLa Flaminia di Frescobaldi lascia peraltro alle sue spalle un nugolo di Alfa Romeo Giulietta SV e SZ e 3 Porsche (una Carrera-Abarth e due 356 B). \nIn corsa c'erano altre due Flaminia Sport, tra cui una nuova versione con telaio tubolare e motore elaborato da Facetti che pare eroghi 160 CV : affidata a Cesare Fiorio e \"Kinder\" (alias Carlo Facetti) ed iscritta nella categoria Prototipi, questa Flaminia Tubolare non ha potuto mostrare le sue possibilit\u00e0 essendo stata costretta al ritiro per un guasto alla trasmissione.\n\"Categoria Turismo Preparato, Classe da 2001 a 2500 cm\u00b3: 1\u00b0 Luigi Cabella/Marcello De Luca di Lizzano (Lancia Flaminia Coup\u00e9)\" che percorrono, in 12 ore 01'24\", 60 giri del circuito del Nurburgring (km 22,810 per giro) ovvero km 1368,600, alla media di km 113,828 all'ora. La Flaminia di Cabella/De Luca \u00e8 seconda assoluta, ad 1 giro di distacco (circa 12 minuti) dalla Jaguar di 3800 cm\u00b3 dei vincitori Walter/Lindner. In gara c'era una seconda Flaminia Coup\u00e9, affidata a Piero Frescobaldi e Cesare Fiorio, che si \u00e8 dimostrata altrettanto veloce (dopo 9 ore di gara le due macchine marciavano praticamente appaiate) ma che \u00e8 stata fermata dalla rottura del cerchio di una ruota. La Flaminia di Cabella/Di Luca ha comunque battuto parecchie Jaguar da 3800 cm\u00b3, Volvo 544 e 122, Alfa Romeo Giulietta ed altre di minore cilindrata.\n\"Categoria Turismo Preparato, Classe da 1601 a 3000 cm\u00b3: 1\u00b0 Piero Frescobaldi/Cesare Fiorio (Lancia Flaminia Coup\u00e9)\" che percorrono, in circa 6 ore e 18\", 161 giri del circuito di Brands Hatch (miglia 2,65, corrispondenti a metri 4264,76 per giro) ovvero km 686,626, alla media di km 114,343 all'ora. Malgrado abbia dovuto rallentare notevolmente negli ultimi giri a causa di problemi ai freni, la Coup\u00e9 di Frescobaldi/Fiorio vince la classe con ampio margine sulla Ford Zodiac Mk3 di Uren/Haynes e finisce per occupare una onorevole quinta posizione assoluta. Senza i problemi ai freni, la posizione nell'assoluto sarebbe stata meritoriamente la terza, dietro alle due imprendibili Jaguar da 3,8 litri. Da rilevare che al terzo posto di classe si \u00e8 piazzata l'altra Flaminia Coup\u00e9 di Luigi Cabella/David Piper, che stava marciando alla stessa andatura della gemella di Frescobaldi/Fiorio quando \u00e8 stata attardata da una sosta al box di un quarto d'ora per il guasto del motorino di avviamento.\n1963.\n\"Categoria Gran Turismo, Classe da 2001 a 2500 cm\u00b3: 1\u00b0 Leo Cella/Franco Patria (Lancia Flaminia Sport Zagato)\" che percorrono 9 giri del circuito delle Madonie di km 72,000 (km 648,000 complessivi) in 7 ore 23'03\" 2/5 alla media di km/h 87,754. Buona prestazione dell'equipaggio Cella/Patria, che precede, nella propria classe, altre 4 Lancia (3 Flaminia Sport ed 1 Aurelia B24 spider). Poco fortunati Luigi Cabella e Luciano Massoni, la cui Flaminia ha accusato problemi ai freni ed ha perso cos\u00ec il secondo posto di classe. Cella/Patria si piazzano all'11\u00ba posto assoluto, preceduti da 4 Ferrari (1 196 SP e 3 GTO), 5 Porsche (3 718 RS prototipo e 2 Carrera) ed 1 Giulietta SZ.\n\"Categoria Gran Turismo, Classe da 2001 a 2500 cm\u00b3: 3\u00b0 Anatoly Arutunoff (Lancia Flaminia Sport Zagato)\" che si piazza al 3\u00ba posto di classe, dietro a 2 Morgan. La gara era valida per il Campionato Internazionale Marche GT per le classi 2000 ed oltre 2000 cm\u00b3 e di disputava su 36 giri del circuito di Spa-Francorchamps di 14.100 metri.\n\"Categoria Gran Turismo, Classe da 2001 a 2500 cm\u00b3: 3\u00b0 Colin Davis/Bill Pryor (Lancia Flamninia Sport Zagato)\" che percorrono 33 giri del circuito del Nurburgring (22810 metri per giro) e quindi in totale km 752,730 in 7 ore 41'36\" alla media di km/h 97,841. Nella gara, che era valida anche per il Campionato Internazionale Marche GT, la Flaminia Zagato di Davis/Pryor si piazza al 3\u00ba posto nella classe da 2001 a 2500 cm\u00b3, alle spalle delle Morgan Plus Four SS di Slotemaker/Braithwaite e di Arnold/Carnegie.\n\"Categoria Turismo, Classe da 2001 a 2500 cm\u00b3 : 2\u00b0 Luigi Cabella/Giorgio Pianta (Lancia Flaminia Coup\u00e9)\" che percorrono 31 giri del circuito del Nurburgring (22810 metri per giro) e quindi in totale km 707,110 in 6 ore 02'52\"6/10 alla media di km/h 116,917. Soddisfacente prova della Flaminia di Cabella, che viene preceduta nella classifica di classe dalla Mercedes 220 SEB dell'equipaggio \"misto\" composto da due donne (Evy Rosqvist e Ursula Wirth) e dal forte Eberhard Mahle. Nella graduatoria generale la Flaminia \u00e8 preceduta dalla Jaguar Mk2 di Pierre Linder e Pieter Nocker (che si aggiudica la gara, percorrendo in poco pi\u00f9 di 6 ore ben 33 giri), da tre Mercedes e dalla Alfa Romeo Giulia TI di Bergmann/Rader, che precede la Lancia di 1'58\"7/10.\n\"Categoria Turismo, classe 2500 cm\u00b3 : 1\u00b0 Carlo Facetti/Luigi Cabella (Lancia Flaminia Coup\u00e9)\" che percorrono, nelle 4 ore, circa 420 chilometri (105 km/h di media).\n1964.\n\"Categoria Gran Turismo, Classe da 2001 a 2500 cm\u00b3: 1\u00b0 Francesco Santoro/Mario Raimondo (Lancia Flaminia Sport Zagato)\" che percorrono 9 giri del circuito delle Madonie di km 72,000 (km 648,000 complessivi) in 7 ore 59'42\" alla media di km/h 81,050. Prestazione solo discreta dell'equipaggio Santoro/Raimondo, che \u00e8 il solo, nella classe \"due litri e mezzo\" della categoria Gran Turismo, a concludere la gara.\n\"11\u00b0 Giorgio Pianta/Carlo Facetti(Lancia Flaminia Coup\u00e9)\" che si piazzano al terzo posto della classe da 2001 a 3000 cm\u00b3 dietro a due Mercedes 300 SE da 3 litri, percorrendo, nelle 6 ore, 155 giri (contro i 166 dei vincitori di classe, Eugen Bohringer/Herbert Linge). La gara, che era valida per il Campionato Europeo Turismo, ha visto l'affermazione d'assieme della Squadra Corse Lancia HF, che ha vinto il premio per avere le tre vetture meglio classificate (5\u00ba posto per la Flavia Zagato di Cella/Crosina, 11\u00ba posto per la Flaminia Coup\u00e9 e 14\u00ba posto per l'altra Flavia Zagato di Massimo Natili/Piero Frescobaldi.\n\"8\u00b0 Giorgio Pianta/Carlo Facetti (Lancia Flaminia Coup\u00e9)\" che percorrono, nelle 6 ore di gara (esattamente in 6 ore 01'26\"7/10), 32 giri del circuito del Nurburgring (di km 22,810 per giro) ovvero km 729,920, alla media di km/h 121,166. Discreta prova di questa Flaminia, che avrebbe potuto piazzarsi meglio se Facetti, nella parte finale della gara, non avesse compiuto una escursione fuori pista con conseguente ammaccatura della carrozzeria. Il terzo posto di classe \u00e8 alle spalle di due Mercedes (una 300 SE da 3 litri ed una 220 SE), ma il ditacco \u00e8 pesante (2 giri dalla prima, un giro dalla seconda).\nLe altre corse, dal 1959 al 1964.\nNelle tabelle sotto-riportate (una per ogni anno) \u00e8 stato specificato, per ciascuna gara e per ciascuna categoria (Turismo, Gran Turismo, ecc) e per ciascuna classe di cilindrata, il migliore risultato conseguito tra coloro che disponevano di vetture Flaminia: spesso, altre vetture del medesimo modello si sono piazzate alle spalle di quella meglio classificata, ma di questi risultati, per intuibili ragioni di spazio, nelle tabelle non c'\u00e8 traccia (se non, talvolta, nelle \"note\").\nDa notare che le tabelle non comprendono le gare di pura regolarit\u00e0, le gimkane e tutte le prove in cui non sia previsto - neppure parzialmente - il fattore velocit\u00e0.\nNote:\n1. la abbreviazione \"N.D.\" significa che il dato \"Non \u00e8 Disponibile\"\n2. la dicitura \"Berlina\" sta per \"Flaminia berlina\"\n3. la dicitura \"Coup\u00e9\" sta per \"Flaminia coup\u00e9 Pininfarina\"\n4. la dicitura \"Zagato\" sta per \"Flaminia Sport Zagato\"\n5. la dicitura \"G.T.\" sta per \"Flaminia Gran Turismo Touring\"\n6. la dicitura generica \"Flaminia\" viene indicata quando non \u00e8 stato possibile individuare il modello esatto di Flaminia"}
{"id": "1471935", "revid": "838137", "url": "https://it.wikipedia.org/wiki?curid=1471935", "title": "Matthew John Armstrong", "text": "\u00c8 noto soprattutto per aver interpretato Ted Sprague nella serie televisiva \"Heroes\".\nBiografia e carriera.\nEx giocatore di football americano alla \"Naperville Central High School\", ha solamente recitato all'interno di serie televisive. Oltre a Heroes ha partecipato per un lungo periodo alla serie televisiva \"American Dreams\" e come guest star nell'episodio \"Caccia al topo\" della serie \"Dr. House\". Nel 2000 ha recitato nel ruolo di Nick Hiller nel film TV \"The David Cassidy Story\". \u00c8 sposato con l'attrice statunitense Ashley Crow, anche lei fra gli interpreti di \"Heroes\", nel ruolo di Sandra Bennet, che ha conosciuto recitando sul set della serie.\nDoppiatori italiani.\nNelle versioni in italiano dei suoi film, Matthew John Armstrong \u00e8 stato doppiato da:"}
{"id": "1471936", "revid": "222490", "url": "https://it.wikipedia.org/wiki?curid=1471936", "title": "Paramenti sacri", "text": ""}
{"id": "1471938", "revid": "125741655", "url": "https://it.wikipedia.org/wiki?curid=1471938", "title": "Chris Merritt", "text": "Biografia.\nHa studiato pianoforte, canto, danza e drammaturgia alla \"Oklahoma City University\", dove \u00e8 apparso per la prima volta in un allestimento-saggio de \"Les contes d'Hoffmann\" di Jacques Offenbach. Il debutto ufficiale \u00e8 avvenuto nel 1975 alla Santa Fe Opera come dr. Cajus nel \"Falstaff\" di Giuseppe Verdi.\nNel 1978 \u00e8 apparso a Salisburgo ne L'italiana in Algeri e nel 1981, dopo una audizione presso il Metropolitan Opera di New York, ha ottenuto una scrittura ne \"I puritani\" di Vincenzo Bellini, la cui interpretazione lo ha portarlo alla ribalta internazionale.\nSono seguiti il debutto alla Carnegie Hall nel Tancredi (accanto a Marilyn Horne) nel 1983, alla Royal Opera House di Londra ne \"La donna del lago\" nel 1985 e alla San Francisco Opera in \"Maometto secondo\" nel 1988. Nello stesso anno ha debuttato alla Scala nel \"Guglielmo Tell\", diretto da Riccardo Muti. Nel teatro milanese, sempre con la direzione di Muti, \u00e8 apparso anche l'anno successivo ne \"I vespri siciliani\" e \"La donna del lago\".\nDel 1990 \u00e8 l'interpretazione di \"Semiramide\" al Metropolitan, seguita da \"I puritani\", accanto a Edita Gruberov\u00e1. \u00c8 stato presente anche al Rossini Opera Festival di Pesaro. Nel 2006 ha interpretato la prima americana di \"The Tempest\" di Thomas Ad\u00e8s alla Santa Fe Opera.\nLa voce estremamente estesa, oltre alla tecnica di emissione agguerrita e all'agilit\u00e0, ne hanno fatto uno dei pi\u00f9 notevoli tra i non numerosi interpreti tenorili del \"Rossini serio\" del secolo scorso. In particolare il potente registro grave e l'emissione di acuti e sovracuti in falsettone gli hanno permesso di riprodurre, secondo quanto \u00e8 possibile desumere dai testi di storia della vocalit\u00e0, la voce dell'antico tenore da opera seria, sul modello di Andrea Nozzari e Domenico Donzelli."}
{"id": "1471947", "revid": "767487", "url": "https://it.wikipedia.org/wiki?curid=1471947", "title": "Micfal\u0103u", "text": "Micfal\u0103u (in ungherese \"Mik\u00f3\u00fajfalu\") \u00e8 un comune della Romania di 1.891 abitanti, ubicato nel distretto di Covasna, nella regione storica della Transilvania.\nMicfal\u0103u \u00e8 divenuto comune indipendente nel 2004, staccandosi dal comune di Malna\u0219."}
{"id": "1471948", "revid": "287204", "url": "https://it.wikipedia.org/wiki?curid=1471948", "title": "Micfalau", "text": ""}
{"id": "1471952", "revid": "1776051", "url": "https://it.wikipedia.org/wiki?curid=1471952", "title": "The Lynch That Stole Riffness!", "text": "The Lynch That Stole Riffness! \u00e8 un EP del chitarrista statunitense George Lynch, pubblicato nel dicembre del 2002.\nIl titolo \u00e8 un gioco di parole tra il cognome del chitarrista e la fiaba \"How the Grinch Stole Christmas!\"."}
{"id": "1471953", "revid": "767487", "url": "https://it.wikipedia.org/wiki?curid=1471953", "title": "Moac\u0219a", "text": "Moac\u0219a (\"Maksa\" in ungherese) \u00e8 un comune della Romania di 1.219 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: Moac\u0219a e P\u0103dureni.\nDel comune di Moac\u0219a faceva parte anche il villaggio di Dalnic, divenuto comune autonomo nel 2004."}
{"id": "1471954", "revid": "287204", "url": "https://it.wikipedia.org/wiki?curid=1471954", "title": "Moacsa", "text": ""}
{"id": "1471956", "revid": "247222", "url": "https://it.wikipedia.org/wiki?curid=1471956", "title": "Hairspray (colonna sonora)", "text": ""}
{"id": "1471962", "revid": "81103", "url": "https://it.wikipedia.org/wiki?curid=1471962", "title": "Campo di transito di Bolzano", "text": "Il campo di transito di Bolzano (in tedesco: \"Polizei- und Durchgangslager Bozen\", anche \"Dulag Bozen\") fu un campo di concentramento nazista che fu attivo a Bolzano, nel quartiere di Gries-San Quirino, dall'estate del 1944 alla fine del secondo conflitto mondiale. Prima di questa data era gi\u00e0 in essere dal 1942 un Lager fascista per prigionieri di guerra alleati. Ubicato in via Resia 80 (\"Reschenstra\u00dfe\" 80), oggi presso l'ex Lager si trova un luogo della memoria (\"Passage der Erinnerung\").\nStoria.\nBolzano, dopo l'8 settembre, era divenuta capoluogo della zona d'operazioni delle Prealpi, e si trovava dunque sotto il controllo dell'esercito tedesco.\nEntr\u00f2 in funzione nell'estate del 1944, in vecchi capannoni del genio militare italiano, e nei circa dieci mesi di attivit\u00e0 passarono tra le sue mura tra 9.000 e 9.500 persone. Per decenni si \u00e8 ritenuto che il numero dei prigionieri fosse superiore, perch\u00e9 la matricola pi\u00f9 alta assegnata nel campo fu l'11.115, ed era noto che molti prigionieri - a cominciare dai circa 400 ebrei - non vennero immatricolati. In realt\u00e0 a Bolzano la numerazione non part\u00ec da 1, ma circa da 2979, proseguendo da dove si era giunti a Fossoli. Tuttavia Mike Bongiorno, che fu tra i detenuti, ricevette il numero di matricola 2264. I deportati provenivano prevalentemente dall'Italia centrale e settentrionale (circa il 20% fu arrestato a Milano, il 10% nella provincia di Belluno che con Trento e Bolzano era stata annessa alla Germania dopo l'8 settembre 1943 con la creazione della zona d'operazione delle Prealpi). Si trattava principalmente di oppositori politici, ma non mancarono deportati ebrei, disertori sudtirolesi della Wehrmacht o i loro famigliari (Sippenhaft), zingari (Rom e Sinti) e Testimoni di Geova.\nUna parte dei deportati - circa 3.500 persone, uomini, donne e anche diversi bambini - fu trasferita nei campi di sterminio del Reich (ad esempio Mauthausen, Flossenb\u00fcrg, Dachau, Ravensbr\u00fcck, Auschwitz); una parte fu invece utilizzata \"in loco\", come lavoratori schiavi, sia nei laboratori interni al campo, che nelle aziende della vicina zona industriale ed alla IMI, che aveva trovato rifugio all'interno della galleria del Virgolo per sfuggire ai bombardamenti alleati, ma anche come raccoglitori di mele.\nDurante la storia del campo, 23 italiani che furono catturati e l\u00ec internati, furono successivamente trucidati nell'eccidio della caserma Mignone, il 12 settembre 1944. In totale sono documentate come certe circa 48 uccisioni nel campo, anche se ne sono state ipotizzate fino a 300.\nMan mano che gli alleati avanzavano, i deportati furono liberati a scaglioni tra il 29 aprile ed il 3 maggio 1945, quando il Lager fu definitivamente dismesso. Le SS ebbero cura di distruggere per intero la documentazione relativa al campo prima di ritirarsi.\nIl campo.\nI blocchi erano contrassegnati da una lettera. Nel blocco A, vi erano i lavoratori fissi, trattati leggermente meglio degli altri prigionieri perch\u00e9 necessari al funzionamento del campo; nei blocchi D ed E erano rinchiusi i prigionieri politici considerati pi\u00f9 pericolosi, separati dagli altri deportati; nel blocco F donne e bambini. I deportati ebrei di sesso maschile venivano invece stipati nel blocco L. Era presente anche un blocco celle - la prigione del campo - con 50 posti angusti. Le celle furono luogo di tortura e di morte per decine di prigionieri.\nAmministrativamente il campo era gestito dalle SS di Verona. Comandante della Gestapo e del servizio di sicurezza tedesco in Italia era il Brigadef\u00fchrer (Generale di brigata) delle SS Wilhelm Harster, a capo del campo vi erano invece il tenente Karl Titho ed il maresciallo Haage, che guidavano una guarnigione composta da militari tedeschi, sudtirolesi ed ucraini i quali si resero responsabili di esecuzioni sommarie, torture e violenze di ogni genere.\nI sottocampi (\"Au\u00dfenlager\").\nIl campo di Bolzano fu l'unico, tra quelli italiani, ad avere dei campi di lavoro dipendenti. Interrotti dai bombardamenti alleati i collegamenti ferroviari e stradali del Brennero, e quindi impedite le deportazioni verso i grandi lager del Reich, i nazisti crearono dei sottocampi nella regione per sfruttare il lavoro dei prigionieri. I principali si trovavano nel comune di Merano, in localit\u00e0 Certosa nel comune di Senales, a Sarentino, a Moso in Passiria ed a Vipiteno. Altri erano a Dobbiaco e Colle Isarco. In realt\u00e0, la definizione di sottocampi \u00e8 piuttosto impropria: si trattava o di baracche (Sarentino) o di caserme dell'esercito (Merano e Vipiteno) o della Guardia di Finanza (Certosa).\nIl campo satellite di Certosa.\nL\"'Au\u00dfenlager Karthaus\" ospitava circa 50 deportati, deputati al trasporto merci dalla stazione di Senales in paese; in un primo momento furono rinchiusi in baracche in paese, poi nella caserma della Guardia di Finanza. Fu smantellato all'inizio del 1945.\nIl campo satellite di Merano.\nL\"'Au\u00dfenlager Meran-Untermais\" era il quarto campo satellite per numero di deportati (dopo Sarentino, Vipiteno, Moso), oltre un centinaio, che trovavano posto nella caserma Bosin, nei pressi dell'ippodromo cittadino. Anche in questo campo, compito principale dei deportati era quello di trasportare materiale dalla stazione.\nIl CLN meranese fu molto attivo nel supporto a questi deportati, e si segnal\u00f2 in modo particolare un sacerdote, don Primo Michelotti.\nIl campo satellite di Sarentino.\nL\"'Au\u00dfenlager Sarntal\" fu di gran lunga il pi\u00f9 grande fra i campi satellite. Oltre 500 furono i deportati nelle sei baracche costruite all'imbocco della val Sarentina, in zona \"Sill\". Compito dei deportati, oltre a lavori di falegnameria, era soprattutto quello di allargare la strada: la val Sarentina, che corre parallela alla val d'Isarco avrebbe potuto costituire una via di ritirata settentrionale alternativa.\nL'origine del campo \u00e8 dovuta ad una serie di falliti trasferimenti a Mauthausen nel febbraio 1945. La linea del Brennero era stata danneggiata, ed i deportati nel Lager di Bolzano erano diventati troppo numerosi. Le SS decisero dunque di trasferirne una parte all'imboccatura della valle, per poterli utilizzare nel cantiere stradale.\nSistema di codifica dei contrassegni dei prigionieri.\nNel Campo di transito di Bolzano vigeva un utilizzo dei simboli identificativi degli internati differente rispetto a quello comune a molti lager:\nLa resistenza.\nEra presente un'organizzazione di resistenza con ramificazioni interne ed esterne al campo. In realt\u00e0 si pu\u00f2 parlare di tre forme distinte e parallele di resistenza: una politica, organizzata dal Comitato di Liberazione Nazionale (prima dall'emanazione locale di quello milanese, fino al dicembre 1944, poi - quando si struttur\u00f2 - da quello bolzanino) e dalle brigate partigiane; una organizzata dal clero (molti furono i sacerdoti arrestati e deportati per aver fornito aiuto agli internati nel Lager); una spontanea, fatta di semplici cittadini che portavano aiuto autonomamente, magari a parenti internati. L'attivit\u00e0 coinvolse decine di persone che riuscivano a far giungere notizie dei deportati al di fuori delle mura, e viceversa.\nPer tutta la vita del campo funzion\u00f2 un comitato clandestino di resistenza interno - coordinato da Ada Buffulini e che vedeva fra gli animatori anche Laura Conti ed Armando Sacchetta - che lavor\u00f2 in costante contatto con un comitato clandestino operante nella citt\u00e0 di Bolzano e che fu diretto fino al 19 dicembre 1944, data del suo arresto, da Ferdinando Visco Gilardi (\"Giacomo\") e quindi, fino alla liberazione, da Franca Turra (\"Anita\"). Grazie a questa rete furono fatti pervenire ai prigionieri del lager centinaia di pacchi con generi di prima necessit\u00e0, viveri e vestiario, e si mantenne attiva e operante una rete clandestina di corrispondenza che consent\u00ec a centinaia di famiglie di avere notizie dirette dai prigionieri: quelle lettere sono in moltissimi casi l'ultimo segno di vita di deportati uccisi nei lager nazisti.\nLa rete interna organizz\u00f2 e realizz\u00f2 con successo decine di fughe dal campo: ne sono documentate una cinquantina.\nI processi.\nNel novembre 2000 il tribunale militare di Verona ha condannato Michael Seifert all'ergastolo, pena confermata poi in appello (2002) ed in cassazione (2003). Questi, nato in Ucraina, fu da giovanissimo una SS addetta alla vigilanza nel campo di Bolzano, noto col soprannome di Misha. Tra il 1944 e il 1945 si rese protagonista, insieme ad un'altra SS ucraina, Otto Stein, di una lunga serie di atrocit\u00e0 nei confronti dei deportati, per le quali venne soprannominato il \"boia di Bolzano\". Vittime preferite, secondo quanto stabilito dai giudici, coloro che occupavano il blocco celle.\nSi tratta di uno di quei casi giudiziari, come ad esempio quello per l'eccidio di Sant'Anna di Stazzema, rimasti sepolti per decenni in quello che \u00e8 stato soprannominato l'\"armadio della vergogna\", riportato alla luce solo nel 1994. Tra i prigionieri di Seifert e Stein vi fu anche un giovanissimo Mike Bongiorno.\nSeifert, che dopo la guerra si era rifugiato in Canada, a Vancouver, dovette rispondere di 15 capi di accusa, tra cui 18 omicidi. Fu rintracciato e fotografato da un cronista del \"Vancouver Sun\", su indicazione dell'ANED, pochi giorni prima dell'inizio del processo.\nLa sua vicenda, attraverso le carte processuali, \u00e8 stata ricostruita dagli storici Giorgio Mezzalira e Carlo Romeo nel libro \"\"Mischa\". L'aguzzino del Lager di Bolzano\". Il 17 gennaio 2008 la Corte Suprema del Canada, dove risiedeva dal 1951, ha respinto la domanda per il permesso di appello dell'ottantatreenne criminale contro la sua estradizione in Italia, dove dovr\u00e0 scontare l'ergastolo. Seifert \u00e8 giunto in Italia il 16 febbraio 2008.\nOtto Stein risulta ancora ricercato dalla giustizia italiana.\nAlcuni anni prima, nel 1999, finirono sotto processo anche i comandanti del campo, Titho e Haage: il primo fu assolto per insufficienza di prove, contro il secondo, ritenuto dai giudici il vero padrone dei campi, non si pot\u00e9 procedere perch\u00e9 deceduto.\nIl campo oggi.\nNel luogo che ospitava il campo di Bolzano oggi sorge un complesso di case popolari realizzato negli anni '60. Del campo rimangono poche tracce, praticamente solo il muro di recinzione, posto sotto tutela delle belle arti e restaurato. All'entrata principale si notano illustrazioni che ricordano il tragico luogo. Nel 2005 il comune ha bandito un concorso per una serie di quattro installazioni artistiche a ricordo dei deportati. Le opere vincitrici, della scultrice bolzanina Christine Tschager, si trovano nei pressi dell'ex-Lager, in via Pacinotti (lungo i binari che attraversavano la zona industriale di Bolzano e su cui passavano i treni da e per il campo) ed in via Claudia Augusta (non lontano dalla galleria del Virgolo, luogo di lavoro coatto dove era stata trasferita la fabbrica IMI).\nGi\u00e0 nel 1985 il comune aveva fatto erigere un monumento (opera di Claudio Trevi) ed una stele in memoria delle vittime del campo, ma non nell'area del campo stesso: sorge infatti sul sagrato della chiesa di San Pio X, poco distante da dove si trovava l'ingresso del lager, ma sull'altro lato della via Resia.\nNel 2012 \u00e8 stato inaugurato, in occasione della Giornata della Memoria internazionale dedicata all'Olocausto, in via Resia 80 il Passaggio della Memoria (\"Passage der Erinnerung\"), facendo della via d'accesso al campo un luogo di memoria con tabelle esplicative in pi\u00f9 lingue che narrano le vicissitudine legate alla storia del campo.\nAd esso si \u00e8 aggiunta, nel 2019, un'installazione memoriale che proietta su una parete di vetro nero i nomi degli internati. Pochi mesi dopo l'inaugurazione dell'installazione, i presidenti di Austria ed Italia, Alexander Van der Bellen e Sergio Mattarella, hanno reso omaggio alle vittime del nazifascismo deponendovi assieme una corona floreale.\nDal 2015, una delle Pietre d'inciampo a Bolzano ricorda la vittima ebraica Wilhelm Alexander Loew-Cadonna, internato e maltrattato nel Lager di Bolzano prima della sua deportazione a Auschwitz.\nSolo lentamente si \u00e8 giunti, infine, a superare . In questo faticoso processo si rispecchia anche la tardiva."}
{"id": "1471964", "revid": "16758", "url": "https://it.wikipedia.org/wiki?curid=1471964", "title": "Lager di Bolzano", "text": ""}
{"id": "1471966", "revid": "16758", "url": "https://it.wikipedia.org/wiki?curid=1471966", "title": "Campo di transito di Bolzano-Gries", "text": ""}
{"id": "1471968", "revid": "767487", "url": "https://it.wikipedia.org/wiki?curid=1471968", "title": "Ojdula", "text": "Ojdula (in ungherese \"Ozsdola\") \u00e8 un comune della Romania di 3.526 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: Hilib e Ojdula."}
{"id": "1471969", "revid": "1776051", "url": "https://it.wikipedia.org/wiki?curid=1471969", "title": "Sovereign (EP)", "text": "Sovereign \u00e8 un EP dei Neurosis del 2000, uscito a cavallo tra \"Times of Grace\" e \"A Sun that Never Sets\", opera di appena quattro tracce che sembrano voler riprendere le file del discorso lasciato con \"Times of Grace\". Difatti l'ultima traccia di questo EP, \"Sovereign\", rimanda all'ultimo motivo che chiude l'album \"Times of Grace\", in questo caso molto pi\u00f9 sviluppato rispetto a \"Road to Sovereignty\".\nApre \"Prayer\", in una calma apparente di arpeggi appena accennati, per poi sfociare in un intreccio di urla e canti tribali che accompagnano l'ascoltatore nel vortice infernale della successiva canzone \"An Offering\". Un breve ed inquietante intervallo di percussioni e suoni distorti sfociano nell'ultimo brano \"Sovereign\" che esplode in tutta la sua potenza in quella successione finale di accordi il cui motivo rimanda ai violini di \"Road to Sovereignty\" dell'album precedente."}
{"id": "1471971", "revid": "287204", "url": "https://it.wikipedia.org/wiki?curid=1471971", "title": "Susan a faccia in gi\u00f9 nella neve", "text": "Susan a faccia in gi\u00f9 nella neve (titolo originale: \"Judas Child\") \u00e8 un thriller della scrittrice statunitense Carol O'Connell pubblicato nel 1999 dalla Edizioni Piemme. Il libro ha avuto una diffusione mondiale, venendo pubblicato nel Regno Unito (Century), negli Stati Uniti d'America (Putnam), in Germania (Knaus/Goldmann), nei Paesi Bassi (Meulenhoff), in Grecia (Agyra), in Giappone (Tokio Songensha), in Cina (Beijing Publishing House), in Norvegia (Egmeont Hjemmets) e in Svezia (Minotaur).\nTrama.\nA Makers Village, cittadina nello stato di New York, due bambine di dieci anni, Sadie Green e Gwen Hubble, sono misteriosamente scomparse; la bicicletta della prima viene ritrovata alla fermata dell'autobus, facendo pensare ad una fuga volontaria, ma Rouge Kendall, il giovane poliziotto incaricato dell'indagine, ha un presentimento peggiore. Quindici anni prima, alla vigilia di Natale, la sorella gemella di Rouge, Susan, era stata rapita e uccisa, per essere poi ritrovata il 25 dicembre; per questo omicidio \u00e8 stato condannato Paul Marie, un prete locale maestro del coro, che per\u00f2 continua a dichiararsi innocente. Nel corso delle indagini, condotte da polizia locale e federale, verr\u00e0 richiesta la collaborazione della psicologa forense Ali Cray. \nAltri personaggi nel romanzo sono Mortimer Cray, psichiatra e zio della psicologa forense; Marsha Hubble, vicegovernatore e madre di Gwen; Arnie Pyle, agente federale che \u00e8 stato legato sentimentalmente per anni ad Ali Cray; Oz Almo, agente di polizia in pensione che ha collaborato con la famiglia Kendall per la liberazione, mai avvenuta, di Susan; William e Myles Penny, medici (il primo cardiologo titolare ed il secondo suo sostituto durante le ferie) amici di Mortimer Cray e ospiti ogni settimana a cena da lui."}
{"id": "1471975", "revid": "767487", "url": "https://it.wikipedia.org/wiki?curid=1471975", "title": "Ozun", "text": "Ozun (in ungherese \"Uzon\") \u00e8 un comune della Romania di 4.599 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 7 villaggi: Bicfal\u0103u, Lisn\u0103u, Lisn\u0103u-Vale, Lunca Ozunului, M\u0103gheru\u0219, Ozun, S\u00e2ntionlunca."}
{"id": "1471976", "revid": "767487", "url": "https://it.wikipedia.org/wiki?curid=1471976", "title": "Il diabolico dottor Mabuse", "text": "Il diabolico dottor Mabuse (\"Die 1000 Augen des Dr. Mabuse\") \u00e8 un film del 1960 diretto da Fritz Lang.\nFu girato nell'allora Berlino Ovest, ed \u00e8 anche il terzo e ultimo di una trilogia cinematografica che il regista, al suo ultimo film, ha dedicato al personaggio del dottor Mabuse, dopo i film del 1922 e 1933. Il personaggio del dottor Mabuse, interpretato a partire da questo film da Wolfgang Preiss, \u00e8 stato ripreso in seguito in altre opere cinematografiche di diversi registi.\nTrama.\nNarra la vicenda del discendente del primo dottor Mabuse che, sfruttando i suoi poteri ipnotici, compie innumerevoli delitti pur di accrescere la sua ricchezza e il suo potere. Il dottor Mabuse incarna il Male assoluto e, come rivela nel film, punta alla \"distruzione del mondo\".\nProduzione.\nCoproduzione tedesco occidentale-franco-italiana: CCC Filmkunst-Crit\u00e9rion Films-Cei-Incom-Omnia Distribution\nSoggetto.\nLa pellicola, tratta dal romanzo in esperanto \"Mr. Tot A\u0109etas Mil Okulojn\" dello scrittore polacco Jan Fethke, porta la storia nell'epoca odierna e combina elementi dei film alla Edgar Wallace, spionaggio e controllo stile Grande Fratello (1984) con il nichilismo tipico del mondo del dottor Mabuse.\nRiprese.\nLa lavorazione del film dur\u00f2 42 giorni.\nPrima.\nLa prima ebbe luogo a Stoccarda il 14 maggio 1960, Gloria-Palast.\nAccoglienza.\nCritica.\n\u00abCome film d'avventura l'ultimo Lang \u00e8 magistrale: dando sfogo alla sua passione per gli episodi drammatici svolti a un ritmo da mozzare il fiato, il regista realizz\u00f2 un'opera che regge bene il confronto con il lavoro del suo precedente periodo americano. Ma \u00e8 anche qualcosa di pi\u00f9 di un film d'avventura: Lang voleva lanciare un avvertimento sulla dipendenza dalla tecnologia, sui benefici della scienza che possono trasformarsi in minaccia in un'epoca in cui un pazzo premendo un bottone pu\u00f2 scatenare una catastrofe nucleare\u00bb.\nIl cineasta Lang e Mabuse.\n\u00abResuscitare il mefistofelico dottore significa anche riassumere le forme, i contenuti e il significato di una vita donata al cinema.\nGli occhi di gufo della prima maschera di Mabuse, trasformati nelle orbite incavate che caratterizzano il Dottore del \"Testamento\", diventano gli occhiali neri sul volto ascetico di Cornelius, gli stessi che rafforzano e limitano lo sguardo dell'autore. Sembra che Lang approfitti del personaggio per dirci tutta la pena e l'ansia di un regista invecchiato, gradualmente derubato della libert\u00e0 e della luce [\u2026] Con il sembiante di Mabuse, Lang chiude infatti il primo periodo tedesco e suggella l'intera carriera\u00bb."}
{"id": "1471977", "revid": "271907", "url": "https://it.wikipedia.org/wiki?curid=1471977", "title": "Mark Evgenovi\u010d Tajmanov", "text": "Biografia.\nFin da giovane ha la passione sia per la musica che per gli scacchi, riuscendo a coltivarle entrambe. Dieci anni dopo \u00e8 a Leningrado dove studia alla scuola superiore di musica, quindi entra a far parte della pi\u00f9 prestigiosa classe di allievi di scacchi chiamata \"gruppo Botvinnik\" e quando la scuola chiuse a causa della guerra, frequenta il conservatorio diplomandosi.\nAlla scuola di musica conobbe una studentessa di nome \"Ljubov' Bruk\" con cui form\u00f2 un duetto sia nella musica, iniziando una lunga carriera concertistica, che nella vita, sposandola all'et\u00e0 di 19 anni.\nIl Maestro.\nTajmanov conquist\u00f2 nel 1952 il titolo di grande maestro e l'anno successivo partecip\u00f2 a Zurigo al torneo dei candidati, dove arriv\u00f2 ottavo a pari merito. Questo fu, come da lui affermato in seguito, l'apice della sua carriera scacchistica.\nTra il 1946 e il 1956 \u00e8 stato uno dei primi dieci giocatori del mondo. Nella sua carriera scacchistica ha partecipato a ben 23 campionati sovietici (un record eguagliato solo da Juchym Heller), arrivando secondo nel 1952 (dietro a Michail Botvinnik) e primo nel 1956, battendo agli spareggi Jurij Averbach e Boris Spasskij.\nFu campione del mondo studentesco nel 1955 a Lione e campione olimpico nel 1956 a Mosca.\n\u00c8 noto come uno dei pi\u00f9 grandi conoscitori della difesa siciliana, che ha adottato pressoch\u00e9 sempre contro l'apertura di re. Su questa apertura ha scritto un libro (in russo) dal titolo \"La mia amica siciliana\".\nLa crisi.\n\u00c8 noto per la sconfitta per 6-0 nel 1971 contro Bobby Fischer nel torneo dei candidati. Come anche Bobby Fischer ebbe a dire, il risultato finale non corrispondeva al reale valore dei due giocatori. Tajmanov ricorda che gli sembrava di giocare contro una macchina che non commetteva alcun errore e il cui gioco non lasciava punti deboli. Alla terza partita pur trovandosi in vantaggio posizionale non seppe scovare la continuazione esatta.\nDieci anni dopo, rianalizzando la partita, riusc\u00ec a capire come avrebbe potuto vincerla, ma come egli disse sorridendo: \u00abormai era troppo tardi\u00bb. Scrisse addirittura un libro dal titolo \"Come divenni una vittima di Fischer\". Quel disastroso epilogo fece enormemente irritare la dirigenza sovietica, che trovando una tal sconfitta \"assolutamente inspiegabile\" gli applic\u00f2 delle sanzioni economiche e, con la scusa di aver introdotto nel paese un libro di Aleksandr Sol\u017eenicyn, gli viet\u00f2 i viaggi all'estero. Emarginato dalla societ\u00e0 si separ\u00f2 anche dalla sua prima moglie Ljubov' Bruk.\nIl ritorno.\nIl tutto cominci\u00f2 ad appianarsi quando Bobby Fischer nello stesso anno riusc\u00ec a sconfiggere anche il danese Bent Larsen con un altro tennistico 6-0.\nNel 1973 fu riabilitato dai dirigenti sovietici e con molte difficolt\u00e0 ricominci\u00f2 a ricostruire le sue due carriere, quella di concertista e quella scacchistica, ma senza mai mescolarle. Quando gioca a scacchi, ha detto, non pensa alla musica e viceversa.\nCon le sue attivit\u00e0 ebbe modo di conoscere i potenti della terra: Winston Churchill, Nikita Sergeevi\u010d Chru\u0161\u010d\u00ebv, Che Guevara, Fidel Castro e Juan Domingo Per\u00f3n e di essere amico di grandi musicisti quali \u0160ostakovi\u010d, Rostropovi\u010d, Cha\u010daturjan, e del grande pianista Richter.\nIn duetto con la prima moglie Ljubov' Bruk ha inciso alcune opere che fanno parte della serie \"I grandi pianisti del XX secolo\".\n\u00c8 stato per due volte campione del mondo seniores (1993, 1994) e vincitore di pi\u00f9 di ottanta tornei internazionali. Ha pubblicato molti libri sugli scacchi e una biografia con le migliori partite."}
{"id": "1471980", "revid": "466539", "url": "https://it.wikipedia.org/wiki?curid=1471980", "title": "Elena Barozzi", "text": " \nBiografia.\nIl 26 febbraio di quell'anno Lorenzino viene infatti assassinato da due sicari \"volterrani\" (Bebo da Volterra e Cecchino da Bibbona), dopo esser a lungo sfuggito alla vendetta di Cosimo de' Medici. L'assassinio, organizzato da Giovanni Francesco Lottini per conto del Granduca, avviene proprio davanti al palazzo veneziano di Elena, in Campo San Polo.\nElena, figlia del patrizio Alvise Barozzi e moglie del musicista veneziano Antonio Zantani, era considerata una delle donne pi\u00f9 belle di Venezia, e venne ritratta da Tiziano e Vasari e il poeta Lelio Capilupi le dedic\u00f2 la ballata \"Ne l'amar e fredd'onde si bagna\" \nA sua volta il poeta viterbese Fortunio Spira, paragonandola alle bellezze dell'antichit\u00e0 classica scrisse: \"Che dir\u00f2 di te... madonna Elena Barozzi cos\u00ec bella, cos\u00ec gentile! oh! se al tempo della Grecia tu fossi stata in essere, in questa parte il troiano pastore senza dubbio sarebbe stato inviato dalla Dea Venere, come in luogo dove ella meglio gli havesse potuto la messa attenere!\" \nLa famiglia aiut\u00f2 Elena nell'educazione della figlia Lorenzina de' Medici che spos\u00f2 il nobile Giulio Colonna che mor\u00ec giovane e senza prole; si ritiene che a sua volta Lorenzina mor\u00ec verso la fine del XVI secolo a Roma.\nBibliografia.\nLuigi Alberto Ferrai, \"Lorenzino de' Medici e la societ\u00e0 cortigiana del cinquecento\", Milano, 1891"}
{"id": "1471983", "revid": "767487", "url": "https://it.wikipedia.org/wiki?curid=1471983", "title": "Poian", "text": "Poian (in ungherese \"K\u00e9zdiszentkereszt\") \u00e8 un comune della Romania di 1.850 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: Belani e Poian.\nNel 2005 i villaggi di C\u0103rpinenii, Estelnic e Valea Scurt\u0103 si sono separati da Poian andando a formare il comune di Estelnic."}
{"id": "1471985", "revid": "30300", "url": "https://it.wikipedia.org/wiki?curid=1471985", "title": "Giro 2008", "text": ""}
{"id": "1471986", "revid": "30300", "url": "https://it.wikipedia.org/wiki?curid=1471986", "title": "91\u00b0 Giro d'Italia", "text": ""}
{"id": "1471988", "revid": "640389", "url": "https://it.wikipedia.org/wiki?curid=1471988", "title": "Grusizza Piro", "text": "Grusizza Piro (in sloveno Hru\u0161ica) \u00e8 una frazione, ai piedi della Selva di Piro (\"Hru\u0161ica\"), dell'insediamento di Podicrai del comune di Aidussina.\nStoricamente \u00e8 nota col nome latino di \"Ad Pirum\" dove sorgeva, presso il passo a 858 metri, una fortificazione del cosiddetto Claustra Alpium Iuliarum fatto costruire dall'impero intorno al 250. Tale forte comprendeva muri spessi 2 metri, alti 8 metri e 500 soldati stabili (ma ne poteva per\u00f2 ospitare fino a 100.000)\nNel 394 tra \"Ad Pirum\" e Aidussina venne combattuta la battaglia del Frigido."}
{"id": "1471991", "revid": "1776051", "url": "https://it.wikipedia.org/wiki?curid=1471991", "title": "Wicked Underground", "text": "Wicked Underground \u00e8 un album in studio inciso dai 2 ex-membri dei Dokken, George Lynch e Jeff Pilson, pubblicato il 22 aprile 2003 e da loro autoprodotto."}
{"id": "1471994", "revid": "767487", "url": "https://it.wikipedia.org/wiki?curid=1471994", "title": "Reci", "text": "Reci (in ungherese \"R\u00e9ty\") \u00e8 un comune della Romania di 2.239 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 4 villaggi: Aninoasa, Bita, Reci, Saciova."}
{"id": "1472000", "revid": "287204", "url": "https://it.wikipedia.org/wiki?curid=1472000", "title": "Anastasi (disambigua)", "text": ""}
{"id": "1472003", "revid": "111832466", "url": "https://it.wikipedia.org/wiki?curid=1472003", "title": "Anthony Zeni", "text": " \nBiografia.\nAnthony Domenico Zeni detto \u201cTony\u201d era nato il 22 agosto del 1902 a Truckee in California, figlio quartogenito di Giovanni e Anna Maria Stefani emigranti di Magasa. Pass\u00f2 l\u00e0 parte della sua infanzia, prima di traslocare a Reno nel Nevada. Frequent\u00f2 le scuole elementari a Huffaker e le superiori a Reno. Si laure\u00f2 all'Universit\u00e0 del Nevada nel 1922. Visse sempre a Reno fino al 1962 prima di risiedere a Stockton.\nPrima di laurearsi all'universit\u00e0, Zeni insegnava spagnolo ai corsi serali di base nelle superiori di Reno. Oltre allo spagnolo, Zeni parlava correttamente francese, italiano e portoghese. Dopo aver frequentato una sessione superiore estiva all'Universit\u00e0 di Citt\u00e0 del Messico, al suo ritorno fu nominato preside delle scuole superiori di Virginia City. Nel 1923 raggiunse lo staff delle scuole superiori di Reno insegnando lingue e sociologia fino al 1929, quando come traduttore e interprete fu assunto presso l'ufficio internazionale delle Poste a Washington D.C.\nNel 1931 Zeni presiede la delegazione degli Stati Uniti alla conferenza della Pan American Postal a Madrid in Spagna. Nel 1933 la direzione delle Poste degli Stati Uniti incaricava Zeni rappresentante ufficiale per l'Argentina alla conferenza mondiale dell'Unione delle Poste tenuta a Ottawa in Canada. Questo incarico termin\u00f2 nel 1942, quando Zeni fu nominato direttore della divisione investigativa contro il crimine e la frode della sede generale dell'Ispettorato delle Poste di Washington.\nNello stesso anno Zeni organizz\u00f2 una divisione per il servizio postale e censura di guerra per l'esercito e la marina militare. Dopo che la divisione fu ben istituita gli fu concessa la trasferta a Reno dove fu assegnato quale ispettore del dipartimento delle Poste cittadine. Durante i 10 anni nel dipartimento di Reno, Zeni partecip\u00f2 a tutte le investigazioni criminali e collabor\u00f2 pure con i dipartimenti delle altre aree del Nevada e della California stessa. Dopo 23 anni di assenza dall'insegnamento, Zeni raggiunse di nuovo lo staff delle Superiori di Reno nel 1952 e insegn\u00f2 l\u00e0 fino al 1962.\nIn seguito insegn\u00f2 alle Superiori di St. Mary's a Stockton fino al suo pensionamento avvenuto nel 1974. Mor\u00ec il 1\u00ba novembre del 1981 e lasci\u00f2 la vedova, Catherina e la figlia Carol in Wiss, ambedue a Stockton, l'altra figlia Mary in Nelson a Sparks, le sorelle, Angelina in Birks e Maggie in Conedera ambedue a Reno e sette nipoti. Il rito funebre fu celebrato al Mountain View Cemetery ove fu sepolto.\nNota.\nNel 1931 Anthony Zeni, sfruttando l'occasione della sua venuta in Spagna, dove ebbe modo di conoscere personalmente il presidente della Seconda repubblica spagnola, si rec\u00f2 a Magasa visitando i luoghi e i parenti dei propri genitori."}
{"id": "1472006", "revid": "110157", "url": "https://it.wikipedia.org/wiki?curid=1472006", "title": "S\u00e2nzieni", "text": "S\u00e2nzieni (\"K\u00e9zdiszentl\u00e9lek\" in ungherese) \u00e8 un comune della Romania di 4.650 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 4 villaggi: Ca\u0219inu Mic, Petriceni, S\u00e2nzieni, Valea Seac\u0103."}
{"id": "1472008", "revid": "1342115", "url": "https://it.wikipedia.org/wiki?curid=1472008", "title": "Luca Mercalli", "text": "Biografia.\nHa cominciato ad interessarsi di atmosfera da giovane: nel suo \"Filosofia delle nuvole\", racconta di aver costretto la famiglia a un viaggio a Ginevra per acquistare libri di meteorologia introvabili in Italia all'inizio degli anni ottanta. Ha conseguito a diciott'anni a pieni voti l'attestato di \"Cultura aeronautica in Meteorologia\", rilasciato dal Servizio meteorologico dell'Aeronautica Militare; successivamente ha svolto il servizio di leva come previsore valanghe nel Meteomont della Brigata alpina \"Taurinense\", partecipando all'esercitazione NATO \"ArrowHead Express\" nella Norvegia settentrionale.\n\u00c8 impegnato nel divulgare uno stile di vita pi\u00f9 attento alla riduzione dell'impatto ecologico, servendosi delle esperienze fatte in prima persona, nella sua abitazione in Val di Susa.\nE con riferimento alla stessa valle e alle tematiche ambientali, ha pubblicamente espresso la sua contrariet\u00e0 alla costruzione della nuova linea ferroviaria Torino - Lione. Nella puntata del 18 settembre 2011 del programma \"Che tempo che fa\", condotto da Fabio Fazio su Rai 3, espresse la sua solidariet\u00e0 a due attiviste del movimento cosiddetto No TAV, arrestate il 9 settembre 2011 in seguito agli scontri al cantiere di LTF nei pressi di Chiomonte: secondo Mercalli erano \"in galera [...] perch\u00e9 si sono messe una maschera antigas\". Tale dichiarazione venne in seguito contestata da pi\u00f9 parti. Lo stesso Mercalli successivamente precis\u00f2 il suo pensiero affermando che non valutava sbagliato il loro fermo, ma esagerate le misure cautelari a cui erano state sottoposte, considerando personalmente pi\u00f9 equa l'attribuzione degli arresti domiciliari. Le due attiviste vennero poi scarcerate il 23 settembre 2011.\nAttivit\u00e0 scientifica e divulgativa.\nDopo essersi inizialmente iscritto a Scienze agrarie all'Universit\u00e0 degli Studi di Torino, con indirizzo \"Uso e difesa dei suoli\" e agrometeorologia, ha proseguito gli studi all'Universit\u00e0 di Grenoble con formazione in climatologia e glaciologia conseguendo un master in Geografia e scienze della montagna. La storia del clima delle Alpi \u00e8 il suo principale argomento di ricerca, ma si occupa anche di temi ambientali ed energetici come membro di Aspo Italia, l'associazione per lo studio del picco del petrolio.\nDopo aver lavorato per l'Ufficio Agrometeorologico della Regione Piemonte e poi per l'Assessorato opere pubbliche a difesa assetto idrogeologico, ha assunto la presidenza della Societ\u00e0 meteorologica italiana. Nel 1993 ha fondato la rivista \"Nimbus\", della quale conserva la direzione. \u00c8 autore di 5 articoli scientifici su riviste internazionali, 85 su altre riviste specializzate e numerosi articoli di divulgazione comparsi su \"La Stampa\", su \"la Repubblica\" con cui collabora dal 1991, e su periodici (\"Alp\", \"Rivista della Montagna\", \"Donna Moderna\", \"Gardenia\"). Dal 2010 collabora anche con \"Il Fatto Quotidiano\".\nResponsabile dell'Osservatorio Meteorologico del Real Collegio Carlo Alberto di Moncalieri e docente in varie universit\u00e0, nel 2004 ha ricevuto il premio \"AICA (Associazione Internazionale Comunicazione Ambientale) - Comunicare con i cittadini fa bene all'ambiente\" di Alba e nel 2008 il \"Premio Internazionale Exposcuola\" di Salerno per la divulgazione scientifica.\nHa tenuto conferenze in Italia e all'estero, i suoi primi interventi televisivi datano 1990 per Rai 3 \"Ambiente Italia\", dal 2003 \u00e8 a \"Che tempo che fa\", dal 2005 a Rai 2 \"TG Montagne\" e dal 2008 \"Buongiorno Regione\" (TG Piemonte).\nDal 2007 fa parte di \"Climate Broadcaster Network-Europe\", gruppo di presentatori meteo televisivi voluto dalla Comunit\u00e0 europea per diffondere corretta informazione sui cambiamenti climatici. Nel 2015 ha condotto la trasmissione televisiva in prima serata \"Scala Mercalli\", in onda per 6 puntate il sabato sera su Rai 3, incentrata sulla sostenibilit\u00e0 ambientale, con interventi dallo studio e documentari. Nella stessa sono stati affrontati, tra gli altri, il tema della scarsit\u00e0 delle risorse, delle citt\u00e0 di transizione, la fratturazione idraulica, il picco del petrolio e gli scenari climatici, i ghiacciai, l'acidificazione degli oceani e l'ecocritica. Nel febbraio 2016 \u00e8 ripartita la trasmissione in prima serata, conclusasi poi in aprile, sempre avente come tema la sostenibilit\u00e0 ambientale con un viaggio attraverso i grandi problemi del mondo, ma soprattutto con l'occhio rivolto alle soluzioni. Sempre nel 2016 ha portato in teatro i temi della sostenibilit\u00e0 ambientale con \"Non ci sono pi\u00f9 le mezze stagioni\", spettacolo condotto con la Banda Osiris nell'ambito del progetto \"A seminar la buona pianta\", festival nel quale artisti, scrittori, musicisti e scienziati esplorano il rapporto tra uomo e mondo vegetale e. pi\u00f9 in generale, luogo di riflessione permanente sul rapporto con l\u2019ambiente.\nDal 12 gennaio 2020 inizia a collaborare a Il Fatto Quotidiano, tenendo anche la rubrica fissa domenicale \"SOS Clima\".\nDal luglio 2021 \u00e8 coordinatore del comitato scientifico del neonato partito politico Europa Verde."}
{"id": "1472009", "revid": "287204", "url": "https://it.wikipedia.org/wiki?curid=1472009", "title": "Sanzieni", "text": ""}
{"id": "1472011", "revid": "767487", "url": "https://it.wikipedia.org/wiki?curid=1472011", "title": "Ektomorf", "text": "Gli Ektomorf sono un gruppo thrash/nu metal ungherese, formatosi nel 1993 per iniziativa dei due fratelli Zolt\u00e1n, voce e chitarra, e Csaba Farkas al basso.\nIl loro stile \u00e8 ispirato al gruppo brasiliano dei Sepultura a quello statunitense dei Soulfly, e del cantante brasiliano Max Cavalera.\nBiografia.\nIl gruppo si \u00e8 formato nel 1993 nella citt\u00e0 ungherese di Mez\u0151kov\u00e1csh\u00e1za, nei pressi del confine rumeno, da Zolt\u00e1n \"Zoli\" Farkas e dal fratello Csaba, uscito dalla band nel 2017 . Nella band attuale, \"Zoli,\" cantautore e mastermind della band, \u00e8 l'unico membro fondatore rimasto. La band \u00e8 completata da \"Szebaszti\u00e1n Simon, alla\" chitarra, \"Attila Asztalos,\" al basso e \"D\u00e1niel Szab\u00f3,\" alla batteria. A causa delle sue origini gitane, \"Zoli\" visse episodi di razzismo e fu oggetto di numerosi pregiudizi, motivo per cui la band ha profuso molte energie per poter affermare il loro talento a livello internazionale. La svolta \u00e8 giunta nel 2003, quando gli \"Ektomorf\" hanno iniziato la collaborazione con il produttore danese \"Tue Madsen.\""}
{"id": "1472013", "revid": "640277", "url": "https://it.wikipedia.org/wiki?curid=1472013", "title": "Abseo", "text": "Nella mitologia greca, Abseo era il nome di uno dei giganti figli di Urano e di Gea\nIl mito.\nAbseo insieme ai suoi fratelli partecip\u00f2 alla guerra che i giganti mossero alle divinit\u00e0 dell'Olimpo per scacciarle e impadronirsi del loro regno. Tutti gli dei si opposero a tale tentativo e Zeus con le sue folgori fece sprofondare Abseo, insieme ai suoi compagni, nelle profondit\u00e0 del tartaro."}
{"id": "1472014", "revid": "767487", "url": "https://it.wikipedia.org/wiki?curid=1472014", "title": "Falkenbach", "text": "Falkenbach (in tedesco \"Ruscello dei falchi\") \u00e8 una one-man-band viking/black/folk metal tedesca, costituita unicamente dal suo fondatore, il tedesco Vratyas Vakyas (pseudonimo di Markus T\u00fcmmers) che attualmente vive a D\u00fcsseldorf in Germania.\nStoria.\nLa band, fondata nel 1989, incise 7 demo, di cui solo 5 sono conosciuti. Lo stile di Falkenbach, agli inizi pesantemente influenzato dal black metal pi\u00f9 ortodosso, \u00e8 maturato nel corso dei suoi album, sino a raggiungere uno stile molto epico e melodico.\nNei suoi ultimi tre album, per la registrazione di numerose parti strumentali, Falkenbach si \u00e8 appoggiato al contributo di musicisti professionisti.\nLa maggior parte dei testi sono scritti in inglese, ma ce ne sono alcuni anche in norreno, latino e tedesco antico. Buona parte dei testi dell\u2019album Asa sono scritti in antico olandese. Le canzoni trattano principalmente di racconti epici, elementi della tradizione religiosa pagana e mitologia norrena.\nVoci sull'origine.\nIn passato sono circolate voci sulla presunta origine islandese della band, smentite per\u00f2 dallo stesso fondatore in una intervista del 2011, ove si defin\u00ec membro di una \u201cfamiglia che \u00e8 tedesca da generazioni, da almeno duecento anni\u201d.\nLo pseudonimo Vratyas Vakyas pu\u00f2 essere tradotto in \"cercatore errante\", da quello che curiosamente sembra essere sanscrito vedico."}
{"id": "1472017", "revid": "599013", "url": "https://it.wikipedia.org/wiki?curid=1472017", "title": "Du\u0161an Basta", "text": "Carriera.\nClub.\nStella Rossa.\n\u00c8 cresciuto nelle file della Stella Rossa, di cui \u00e8 stato anche vice-capitano nell'ultima stagione di permanenza.\nUdinese e il prestito al Lecce.\nNell'estate 2008 si aggrega dapprima all'Udinese ma successivamente viene ceduto in prestito, nell'ultimo giorno di mercato, al Lecce.\nEsordisce in Serie A il 29 ottobre 2008 in Lecce-Palermo (1-1) subentrando nel secondo tempo a Fabio Caserta. Conclude la stagione con 7 presenze e zero gol.\nFinito il prestito al Lecce, ritorna all'Udinese, e debutta con la maglia dell'Udinese il 23 settembre 2009 subentrando all'infortunato Isla nel match contro il , vinto dall'Udinese per 1-0. Nella stagione 2009-2010 colleziona 16 presenze, poi un brutto infortunio lo tiene lontano dal campo per l'intero campionato successivo. Segna il suo primo gol con la maglia friulana l'11 settembre 2011 nell'incontro Udinese - Lecce vinto dai bianconeri per 2 a 0: il gol arriva dopo solo un minuto dall'inizio dell'incontro.\nIl 6 novembre 2011 segna il suo secondo gol con i bianconeri nella vittoria interna per 2 a 1 contro il .. La sua stagione a Udine si conclude ad ottimi livelli ed \u00e8 considerato uno dei pilastri pi\u00f9 importanti dell'Udinese. La sua quarta stagione con la maglia bianconera inizia nel migliore dei modi nel preliminare di Champions League dove riesce a portare l'Udinese in vantaggio grazie a un suo imponente stacco di testa che riesce a trasformare in goal, la partita di andata infine si conclude 1-1. Il primo goal della stagione 2012/2013 avviene contro il Siena con un tiro di grande potenza, sempre nella stessa partita fornisce un assist trasformato in gol dal bomber Di Natale.\nLazio.\nIl 17 giugno 2014, la Lazio annuncia il suo acquisto, a titolo temporaneo con riscatto obbligatorio, sulla pagina ufficiale della societ\u00e0. Esordisce il 24 agosto 2014 in occasione della partita di Coppa Italia, vinta 7-0, contro il Bassano Virtus dove ha l'occasione di segnare anche la sua prima rete con la nuova maglia. Il 31 agosto successivo fa il suo esordio anche nel campionato italiano nella sconfitta esterna, per 3-1, contro il Milan. Il 20 maggio 2015 perde la finale di Coppa Italia dove la Lazio viene sconfitta dalla Juventus per 2-1. Conclude la sua prima stagione alla Lazio con 33 presenze e 1 gol in totale.\nIl 1\u00ba luglio 2015 la Lazio paga l'intero cartellino. La seconda stagione si apre l'8 agosto successivo, giocando da titolare e perdendo la Supercoppa italiana 2015, per 2-0, contro i Campioni d'Italia della Juventus. Il 18 agosto 2015 disputa la sua prima partita, con la maglia \"biancoceleste\", in Champions League in occasione del turno preliminare, vinto per 1-0, contro i tedeschi del Bayer Leverkusen. Chiude la seconda stagione con un bottino di 29 presenze.\nIl 30 aprile 2017 torna a segnare un gol in Serie A dopo tre anni dall'ultimo siglato con la maglia dell'Udinese nella vittoria per 3-2 contro la ; proprio a quest'ultima va a siglare il gol del momentaneo 1-2 in favore dei \"biancocelesti\" nel Derby di Roma che andranno poi a vincere il match 1-3. Il 17 maggio successivo perde la sua seconda finale di Coppa Italia poich\u00e9 la sua squadra viene superata, per 2-0, dalla Juventus. Conclude la stagione con 30 presenze e 1 rete messa a segno.\nIl 13 agosto 2017 vince il suo primo titolo in maglia \"biancoceleste\" poich\u00e9 la Lazio si impone, per 2-3, sulla Juventus nella partita valida per l'assegnazione della Supercoppa italiana 2017. Il 26 novembre successivo disputa la sua centesima partita con indosso la maglia della Lazio, in occasione del pareggio interno, per 1-1, contro la . Conclude la stagione con la vittoria della Supercoppa italiana e 22 presenze.\nAl termine della stagione 2018-2019, nella quale colleziona due sole presenze, entrambe in UEFA Europa League, non rinnova il contratto con la Lazio.\nNazionale.\nEsordisce con la Serbia e Montenegro il 30 marzo 2005, nell'incontro valevole per le qualificazioni al Campionato mondiale di calcio 2006 contro la Spagna. Basta, a 21 anni, viene successivamente convocato per il torneo in Germania, ma non gioca nessuna partita nella fase a gironi (Serbia e Montenegro perde 1-0 contro l'Olanda, 6-0 contro l'Argentina e 3-2 contro la Costa d'Avorio). Rientra poi nel giro dell'Under 21 del suo paese, con la quale arriva secondo nell'Europeo 2007. Realizza il suo primo gol con la Serbia il 6 febbraio 2013 nella partita amichevole vinta per 1-3 a Nicosia contro Cipro.\nStatistiche.\nPresenze e reti nei club.\n\"Statistiche aggiornate al 4 ottobre 2018.\""}
{"id": "1472018", "revid": "74801", "url": "https://it.wikipedia.org/wiki?curid=1472018", "title": "Sita Buz\u0103ului", "text": "Sita Buz\u0103ului (in ungherese \"Szitabodza\") \u00e8 un comune della Romania di abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 4 villaggi: Crasna, Meri\u0219or, Sita Buz\u0103ului, Z\u0103br\u0103t\u0103u."}
{"id": "1472019", "revid": "287204", "url": "https://it.wikipedia.org/wiki?curid=1472019", "title": "Dusan Basta", "text": ""}
{"id": "1472020", "revid": "287204", "url": "https://it.wikipedia.org/wiki?curid=1472020", "title": "Sita Buzaului", "text": ""}
{"id": "1472030", "revid": "869733", "url": "https://it.wikipedia.org/wiki?curid=1472030", "title": "Aj\u00f2", "text": "Aj\u00f2 (anche aj\u00f2ni o aj\u00f2ne) \u00e8 un'espressione comune a tutte le lingue e dialetti parlati in Sardegna e Corsica, e utilizzata molto spesso anche nella rispettiva variante regionale dell'italiano e del francese.\nUsata in molteplici contesti, la parola \"aj\u00f2\" corrisponderebbe a una forma orfana nella 1\u00aa persona plurale dell'evoluzione romanza del verbo \"ire\" (\"andare\" in latino) evolutosi in un intermedio \"alare\", \u00e8 sovrapponibile al francese \"allons\", dove in francese \"aller\" \u00e8 tuttora in uso, e traducibile letteralmente con \"andiamo!\" quindi come un invito a muoversi, partire o fare qualcosa, similarmente a \"dai!\", \"ors\u00f9!\". \u00c8 utilizzata anche per esprimere perplessit\u00e0 di fronte ad affermazioni ritenute poco verosimili, al pari di \"ma va!\", \"ma per favore!\".\nSi pu\u00f2 quindi dire che in generale \"Aj\u00f3\" \u00e8 usato per indicare informalmente tutte le espressioni che incitano movimento (andiamo, dai, \u00e8 il tuo turno, sbrigati, d'accordo, ecc...)\nUso nell'italiano regionale.\nL'espressione \u00e8 d'uso comune nell'italiano regionale della Sardegna dove, al pari di \"eja\" (\"s\u00ec\" in italiano), \u00e8 considerata un'espressione sarda fortemente caratterizzante e viene utilizzata sovente come intercalare caricaturale o in attivit\u00e0 di vario genere. In sintesi, l'uso di questa espressione in italiano \u00e8 da intendersi come incitazione caricata da maggior entusiasmo rispetto ad altre espressioni alternative.\nAj\u00f2! Dimonios!\nIn forma di esortazione imperativa, l'intercalare fa parte del motto che chiude l'inno ufficiale della Brigata Sassari, scritto nel 1994: "}
{"id": "1472033", "revid": "767487", "url": "https://it.wikipedia.org/wiki?curid=1472033", "title": "Turia (Covasna)", "text": "Turia (in ungherese \"Torja\") \u00e8 un comune della Romania di 3.799 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: Alungeni e Turia."}
{"id": "1472035", "revid": "339392", "url": "https://it.wikipedia.org/wiki?curid=1472035", "title": "Ara rossa e verde", "text": ""}
{"id": "1472036", "revid": "339392", "url": "https://it.wikipedia.org/wiki?curid=1472036", "title": "A.S. Acireale", "text": ""}
{"id": "1472038", "revid": "768068", "url": "https://it.wikipedia.org/wiki?curid=1472038", "title": "Cleopatra VIII", "text": "Unica figlia femmina della regina d'Egitto Cleopatra VII e del triumviro romano Marco Antonio e sorella gemella di Alessandro Elio, spos\u00f2 il re di Numidia e di Mauretania Giuba II.\nBiografia.\nCleopatra Selene e il fratello gemello Alessandro Elio nacquero nel regno tolemaico d'Egitto nel 40 a.C., quando il padre era per\u00f2 impegnato in questioni militari in Siria. La data esatta della nascita dei gemelli \u00e8 sconosciuta, ma \u00e8 comunque nella seconda parte dell'anno. Antonio e Cleopatra si incontrarono nuovamente solo nel 37/36 a.C. ad Antiochia di Siria: in quell'occasione il generale romano riconobbe i bambini come propri e poco dopo nacque il terzo figlio della coppia, Tolomeo Filadelfo. Non \u00e8 chiaro se i soprannomi Elio e Selene, rispettivamente \"Sole\" e \"Luna\" in greco, fossero usati sin dalla nascita dei due bambini o se il loro utilizzo cominci\u00f2 proprio nel 36 a.C., anno in cui Antonio e Cleopatra strinsero definitivamente l'alleanza che sarebbe durata per tutto il resto delle loro vite. Nel frattempo Antonio era per\u00f2 sposato con Ottavia minore, sorella dell'altro triumviro Ottaviano, dalla quale ebbe in quegli anni due figlie, Antonia maggiore e Antonia minore.\nDopo la conquista dell'Armenia, nel 34 a.C., condotta con il contributo finanziario egiziano, Antonio celebr\u00f2 questo successo politico-militare (l'organizzazione della difesa dello Stato romano contro i Parti era in tal modo consolidata) entrando come un trionfatore ad Alessandria d'Egitto, dove don\u00f2 a Cleopatra l'intero bottino e, in occasione dei successivi festeggiamenti, nomin\u00f2 Cleopatra Selene sovrana di Cirenaica e Libia. Nella stessa occasione la regina Cleopatra ebbe il titolo di \"regina dei re\", fu associata nel culto a Iside e nominata reggente dell'Egitto e di Cipro insieme a Cesarione (il figlio che aveva avuto da Giulio Cesare), mentre dei due fratelli di Cleopatra Selene avuti con Antonio, Alessandro Elio fu incoronato sovrano dell'Armenia, Media e Partia, e Tolomeo fu incoronato sovrano di Fenicia, Siria e Cilicia.\nL'evento \u00e8 conosciuto come le \u201cdonazioni di Alessandria\u201d, e si tratt\u00f2 del pi\u00f9 grande trionfo politico di Cleopatra e contemporaneamente di un gravissimo atto di Antonio nei confronti di Roma e in particolare del suo rivale Ottaviano. Il tradizionalismo dell'opinione pubblica romana fu infatti profondamente scosso dalla inconsueta procedura trionfale e dalle decisioni prese nell'occasione; l'incoronazione dei tre fanciulli era un evidente colpo inferto alla potenza di Roma, poich\u00e9 se \u00e8 pur vero che i ragazzi, in quanto figli di Antonio, erano romani, il padre li poneva per\u00f2 (tranne Cesarione) in una situazione di subordine nei confronti di Cleopatra, la \u201cregina dei re\u201d, in modo che i territori su cui i tre avevano la sovranit\u00e0 venivano, di fatto, posti sotto il controllo della regina d'Egitto, determinando quindi l'estromissione dell'autorit\u00e0 di Roma sull'Oriente. Questa situazione fu una delle cause che determinarono l'ultimo conflitto fra Antonio e Ottaviano, che si concluse con la vittoria di quest'ultimo nella battaglia di Azio.\nDopo la morte di Cleopatra e Antonio e l'occupazione dell'Egitto da parte di Ottaviano, quest'ultimo, in occasione del trionfo per la vittoria riportata, fece sfilare i tre orfani di Marco Antonio avvinti in pesanti catene d'oro, ma poi li consegn\u00f2 a sua sorella Ottavia Minore perch\u00e9 si occupasse della loro educazione. Dei due maschi si persero ben presto le tracce, probabilmente eliminati prima che, crescendo, diventassero un potenziale pericolo come simbolo politico in quanto eredi di Marco Antonio. Non tutti gli studiosi accettano per\u00f2 l'ipotesi di un'eliminazione dei due ragazzi (Ottaviano, in fondo, li aveva risparmiati, contrariamente a quanto aveva fatto con Cesarione), che potrebbero invece essere deceduti per cause naturali.\nTra il 26 e il 20 a.C. Ottaviano, divenuto ormai l'imperatore Ottaviano Augusto, concesse Cleopatra in moglie al re numida Giuba II, mettendole a disposizione una enorme dote. L'unione aveva un evidente scopo politico; il re numida infatti divenne in tal modo un fedele alleato di Roma, al punto che fu accusato di eccessiva romanizzazione dai suoi sudditi e dovette fuggire dalla Numidia a seguito di violenti disordini, per rifugiarsi in Mauretania. Qui la coppia reale si stabil\u00ec nella nuova capitale (ribattezzata Cesarea in omaggio a Roma, l'attuale Cherchell, in Algeria).\nEbbero forse tre figli: Cleopatra (incerta), Tolomeo (1 a.C. \u2013 40) e Drusilla (5 - ?). Tolomeo fu re di Mauretania (inizialmente in co-reggenza con il padre) dal 21 al 40, anno in cui fu fatto assassinare da Caligola che poi annesse la Mauretania all'impero romano. Anche su Drusilla sussiste qualche dubbio; tra l'altro, sia per l'et\u00e0 avanzata in cui Cleopatra l'avrebbe partorita, sia per il nome, caratteristico della famiglia imperiale romana, con la quale invece Cleopatra sembrerebbe aver definitivamente reciso ogni legame.\nCleopatra esercit\u00f2 una notevole influenza sulle politiche di Giuba. Sotto il loro governo il regno di Mauretania ebbe un florido sviluppo soprattutto commerciale in tutta l'area mediterranea, ma anche artistico, con la costruzione di monumenti (che risentono di stili egizi, greci e romani mescolati insieme) ed un mausoleo dove i due coniugi vennero sepolti. Diversi elementi fanno intendere che in lei abbia prevalso un carattere ereditario greco-egizio, piuttosto che romano.\nNon si hanno testimonianze biografiche certe su Cleopatra, ed infatti la data della morte si colloca in un intervallo di tempo abbastanza ampio, tra il 5 a.C. ed il 18, con qualche probabilit\u00e0 di collocazione intorno al 5-6 d.C. Si tratta infatti di deduzioni indirette, derivate da indizi numismatici e dalla circostanza di un probabile secondo matrimonio di Giuba verso l'anno 6."}
{"id": "1472047", "revid": "339392", "url": "https://it.wikipedia.org/wiki?curid=1472047", "title": "Sette Comuni", "text": ""}
{"id": "1472049", "revid": "765341", "url": "https://it.wikipedia.org/wiki?curid=1472049", "title": "Valea Cri\u0219ului", "text": "Valea Cri\u0219ului (in ungherese \"Sepsik\u0151r\u00f6spatak\") \u00e8 un comune della Romania di 2.324 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: Calnic e Valea Cri\u0219ului.\nNel 2004 il villaggio di Arcu\u0219 si \u00e8 staccato da Valea Cri\u0219ului per divenire comune autonomo."}
{"id": "1472050", "revid": "287204", "url": "https://it.wikipedia.org/wiki?curid=1472050", "title": "Valea Crisului", "text": ""}
{"id": "1472051", "revid": "338340", "url": "https://it.wikipedia.org/wiki?curid=1472051", "title": "Waverley (romanzo)", "text": "Waverley \u00e8 un romanzo storico di Walter Scott pubblicato nel 1814. \nTrama.\nIl romanzo \u00e8 ambientato nel 1745 durante la rivolta giacobita.\nWaverley \u00e8 un nobile inglese che, a seguito dell'arruolamento nell'esercito e trovandosi di stanza nel nord del paese, decide di recarsi da un amico del padre scomparso. Grazie a quest'incontro, egli ha l'opportunit\u00e0 di entrare in contatto con quella che per lui \u00e8 una cultura totalmente sconosciuta, quella scozzese. In particolare, grazie ad alcuni negoziati che svolge a causa di un furto di bestiame, egli ha l'opportunit\u00e0 di conoscere i membri di un clan, assieme ai quali trascorre un lungo periodo. Inizialmente tutto ci\u00f2 che osserva risulta incomprensibile ai suoi occhi, ma, pian piano, egli comincia a comprendere a fondo quelle che sono le abitudini quotidiane, le gioie ed i dolori, nonch\u00e9 le idee politiche di quelle persone.\nLa famiglia d'origine di Waverley era da sempre sostenitrice degli Stuart; nel momento in cui scoppia la rivolta a sostegno del loro reinsediamento, Waverley decide di prendervi parte, scendendo in campo a fianco dei clan. Durante i primi scontri, un soldato inglese (originario del feudo di Waverley) rimane ferito: Waverley decide di soccorrerlo, anche grazie al sostegno dei suoi nuovi compagni.\nLa battaglia sar\u00e0 una vera e propria disfatta per gli scozzesi e segner\u00e0 la fine dei tentativi di restaurazione dei discendenti degli Stuart sul trono inglese; il capo della rivolta Vich Jan Vohr ed il suo fedele compagno Evan Dhu vengono condannati a morte; altri ribelli ricevono punizioni esemplari. Per quel che concerne Waverley, egli decide di fare ritorno a casa: sar\u00e0 l'ufficiale che aveva salvato durante la battaglia ad aiutarlo ad \"aggiustare i conti\" con gli Hannover.\nAnalisi.\nL'aspetto folcloristico \u00e8 esaltato ai massimi livelli in \"Waverley\": questo romanzo racchiude in s\u00e9 la globalit\u00e0 degli aspetti tipicamente scozzesi. Scott li sfrutta a pieno: kilt, tartan, cornamuse restano i protagonisti indiscussi; addirittura Waverley subir\u00e0 quasi una sorta di \"iniziazione\" alla tradizione nel momento in cui indosser\u00e0 anche lui il costume del clan cui si era associato per la battaglia."}
{"id": "1472052", "revid": "642594", "url": "https://it.wikipedia.org/wiki?curid=1472052", "title": "Lago V\u00f5rts", "text": ""}
{"id": "1472056", "revid": "642594", "url": "https://it.wikipedia.org/wiki?curid=1472056", "title": "V\u00f5rts J\u00e4rv", "text": ""}
{"id": "1472058", "revid": "729019", "url": "https://it.wikipedia.org/wiki?curid=1472058", "title": "Porta Cristina", "text": "Porta Cristina, a Cagliari, \u00e8 una porta cittadina di accesso al quartiere Castello che collega il viale Buoncammino, ove \u00e8 presente lo storico carcere, alla piazza Arsenale.\nStoria.\nL'attuale porta sostitu\u00ec la Porta del Soccorso, risalente al XVII secolo, e venne edificata nel 1825 in stile neoclassico, secondo un progetto del conte Carlo Pilo Boyl approvato da re Carlo Felice di Savoia. La porta venne chiamata \"Cristina\" in onore della regina Maria Cristina, sposa di Carlo Felice.\nDescrizione.\nPorta Cristina, le cui linee si ispirano alla facciata interna della Porta Pia di Roma, presenta l'arco di accesso aperto tra due lesene che reggono una trabeazione delimitata da due cornici aggettanti, entro le quali \u00e8 posta una lunetta semicircolare in cui si trova l'iscrizione dedicatoria.\nIscrizione sull'arco"}
{"id": "1472059", "revid": "287204", "url": "https://it.wikipedia.org/wiki?curid=1472059", "title": "Guido Mannering", "text": "Guido Mannering (\"Guy Mannering\") \u00e8 un romanzo di sir Walter Scott, pubblicato nel 1815.\n\"Guy Mannering\", in un certo senso, riprende il discorso dove l'autore si era interrotto con \"Waverley\": alcuni anni sono passati dalla battaglia di Culloden (1746) e la situazione \u00e8 ormai tranquilla. \nIl titolo indica uno dei protagonisti del romanzo, il Colonnello Mannering: \u00e8 un ufficiale che, dopo essere stato a lungo di stanza nelle colonie britanniche in India, ritorna in patria e si dedica alla figlia Julia, rimasta orfana di madre. \nNel momento in cui scopre che la figlia viene segretamente corteggiata dal giovane ufficiale Brown (dal quale era stato sfidato a duello mentre si trovava in India e per il quale prova un odio profondo), decide di trasferirsi in un villaggio del nord in cui era stato anni addietro, per cercare di evitare contatti fra i due. \nIn occasione del suo precedente viaggio aveva conosciuto un nobile, che gli aveva dato ospitalit\u00e0: per ricambiare la sua gentilezza, il colonnello Mannering aveva compilato l'oroscopo al figlio neonato (ecco svelato il motivo per il quale questo romanzo porta come sottotitolo \"The Astrologer\"). Il futuro non presagiva nulla di buono per lui e cos\u00ec accadde che, il giorno del suo quinto compleanno, il bambino venne rapito e scomparve, tanto che, a distanza di quindici anni circa dall'accaduto, si era ormai sicuri che fosse stato ucciso. A questo punto le due vicende si legano: si scoprir\u00e0, infatti, che il giovane ufficiale Brown altri non sarebbe che il legittimo discendente del nobile Bertram. \nLa storia si concluder\u00e0 con il riconoscimento del legittimo erede: gli autori del complotto verranno smascherati e saranno puniti e il giovane Brown, ormai reintegrato a pieno titolo nel suo ruolo, potr\u00e0 sposare la figlia di Mannering.\nL'ambientazione della vicenda resta sempre quella scozzese, ma i tratti peculiari di tale cultura sono apparentemente scomparsi: questo perch\u00e9, visto che il romanzo si svolge in tempo di pace, avrebbe poco senso descrivere quelli che erano i costumi scozzesi in tempo di guerra. Tali descrizioni, invece, lasciano il posto a quelle della vita in tempo di pace, nel suo volgersi quotidiano."}
{"id": "1472063", "revid": "767487", "url": "https://it.wikipedia.org/wiki?curid=1472063", "title": "Valea Mare (Covasna)", "text": "Valea Mare \u00e8 un comune della Romania di 1.159 abitanti, ubicato nel distretto di Covasna, nella regione storica della Transilvania.\nValea Mare \u00e8 divenuto comune autonomo nel 1999, staccandosi dal comune di Barcani.\nDi un certo interesse \u00e8 la chiesa ortodossa dedicata agli Arcangeli Michele e Gabriele, costruita nel 1793 e contenente diverse interessanti icone del XIX secolo."}
{"id": "1472065", "revid": "110157", "url": "https://it.wikipedia.org/wiki?curid=1472065", "title": "Into the Void (Nine Inch Nails)", "text": "Into the Void \u00e8 una canzone dei Nine Inch Nails pubblicata come singolo nel 2000. \"Into the Void\" si trova nel terzo album in studio della band, The Fragile.\nLa canzone.\n\"Into the Void\" \u00e8 molto simile a \"La Mer\" (brano presente nello stesso album): le 2 canzoni hanno la stessa introduzione, le stesse linee di basso e la stessa melodia. La canzone inizia con un corto intro strumentale a base di gamelan. Il testo invece tratta delle difficolt\u00e0 di un uomo, e che quindi cade nel vuoto della depressione.\n\u00c8 stato prodotto un video per la canzone, diretto da Walter Stern e Jeff Richter e pubblicato il 14 gennaio 2000.\n\"Into the Void\", che non ha niente a che vedere con l'omonima canzone dei Black Sabbath, \u00e8 stata reinterpretata da Eric Gorfain, Skorbut &amp; Kalte Farben e Wormhole."}
{"id": "1472066", "revid": "767487", "url": "https://it.wikipedia.org/wiki?curid=1472066", "title": "L'antiquario", "text": "L'antiquario (\"The Antiquary\") \u00e8 un romanzo storico di Walter Scott apparso nel 1816.\nTerzo ed ultimo romanzo della cosiddetta \u201ctrilogia scozzese\u201d, della quale fanno parte \"Waverley\" (1814) e \"Guy Mannering\" (1815), \"The Antiquary\" si colloca cronologicamente nell'estate del 1794, quando ormai le spinte giacobite che avevano portato all'ultima insurrezione del 1745 (Battaglia di Culloden, 1746) si sono spente da tempo.\nTrama.\nIl romanzo narra le vicende del giovane Lovel, il quale si reca in viaggio verso la Scozia alla ricerca delle sue vere origini. Grazie a questo viaggio, egli ha la possibilit\u00e0 di entrare in contatto con un nuovo paese ed i suoi abitanti.\nIl titolo si riferisce a Jonathan Oldbuck di Monkbarns: \u00e8 un antiquario, un tipico nobiluomo scozzese legato alle tradizioni ed alla storia della sua terra, assetato di conoscenza, il quale cerca in tutti i modi di fornire al suo paese un passato storico di notevole importanza. Il vero valore di costui sta nel fatto che egli funge da \u201ctrait d'union\u201d per tutti gli altri personaggi del romanzo: Lovel (che alla fine del romanzo si scoprir\u00e0 essere il maggiore Neville), un giovane aristocratico che diventa ben presto amico del vecchio antiquario pur nascondendo un segreto che verr\u00e0 svelato solo alla fine; Sir Arthur Wardour, amico\u2013nemico di vecchia data di Oldbuck che si indebita fino alla rovina a causa di un truffatore tedesco di nome Dousterswivel; la nipote di Sir Arthur, Isabel Wardour, che ama Lovel, ma sa di non poterlo sposare a causa delle sue origini incerte; Hector M'Intyre, nipote di Oldbuck e giovane ufficiale dell'esercito, che sfider\u00e0 a duello Lovel e sar\u00e0 la causa della sua fuga da Fairport; la famiglia Mucklebackit, tipica famiglia scozzese di pescatori, che perde il figlio maggiore durante una tempesta e che nasconde nella figura della nonna, Elspeth di Craigburnfoot, un terribile segreto che la legher\u00e0 fino alla morte alla famiglia Glenallan; l'ultimo personaggio ad essere introdotto \u00e8 proprio Lord Geraldin di Glenallan che, dopo una vita segnata da dolore e rimorso per un fatto tragico di cui pensava essere stato la causa, ritrova in Lovel il figlio perduto.\nUn personaggio che occupa un posto a s\u00e9 \u00e8 Edie Ochiltree, il mendicante: egli \u00e8, insieme all'antiquario, l'unico personaggio onnipresente del romanzo; \u00e8 colui che permetter\u00e0 a molti segreti di svelarsi ed \u00e8 testimonianza vivente della saggezza popolare, quella forma di sapere che ha come proprio fondamento la tradizione locale.\nAnalisi.\nDiverse sono le tematiche che emergono dal romanzo: un ruolo fondamentale lo gioca la storia; intesa sia in senso personale che pubblico, essa costituisce lo sfondo sul quale si muovono tutti i personaggi. Per alcuni di essi la storia assume una prospettiva individuale: Lovel indaga quella sua privata per ricercare le proprie origini e lo stesso accade a Lord Glenallan, che \u00e8 costretto a scavare nelle tristi vicende familiari e della propria esistenza per riuscire a ritrovare il figlio perduto. Per Jonathan Oldbuck e Sir Arthur essa assume un aspetto prevalentemente materiale: entrambi ambiscono a \u201cpossederla\u201d, il primo collezionando tutto ci\u00f2 che reputa (a volte in modo totalmente erroneo) essere di valore, il secondo cercando di entrare in possesso di immaginari tesori grazie all'aiuto di Dousterswivel.\nLa storia, quindi, gioca un ruolo fondamentale nella dinamica della vicenda ed \u00e8 strettamente correlata ad un altro argomento di altrettanto valore, la tradizione: in \"The Antiquary\" Scott non ci presenta pi\u00f9 i medesimi affreschi storici di Waverley. Le trombe di guerra hanno smesso di suonare da anni e tutto il pittoresco apparato militare scozzese, che prevedeva la suddivisione dei soldati in clans ognuno dei quali contraddistinto da un diverso disegno di tartan del kilt e le cornamuse, \u00e8 sparito vietato da una legge che dopo l'insurrezione del 1745 ne ha proibito l'uso. Nel romanzo non si parla pi\u00f9 di tutto ci\u00f2, non essendo pi\u00f9 rappresentativo della realt\u00e0 di quei giorni, ma ci viene proposto un quadro in cui l'antiquario, bench\u00e9 privato della parte pi\u00f9 appariscente del folclore locale, cerca di preservarlo almeno nei piccoli gesti ed abitudini di tutti i giorni che, nonostante le leggi contrarie, continueranno a sopravvivere ancora a lungo, soprattutto nel cuore della gente pi\u00f9 semplice.\nAltra tematica fondamentale \u00e8 quella linguistica: oltre all'inglese standard, usato per le parti descrittive, Scott usa lo Scots in molti dialoghi, fornendo cos\u00ec uno spaccato di quella che era la lingua parlata in Scozia a quell'epoca. \nPer quel che riguarda la globalit\u00e0 dell'opera in questione, essa pu\u00f2 anche essere letta in chiave autobiografica: secondo molti critici l'antiquario Oldbuck altri non sarebbe che una sorta di alter ego di Scott."}
{"id": "1472074", "revid": "767487", "url": "https://it.wikipedia.org/wiki?curid=1472074", "title": "V\u00e2lcele (Covasna)", "text": "V\u00e2lcele (in ungherese \"El\u0151patak\") \u00e8 un comune della Romania di 4.084 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 4 villaggi: Araci, Ariu\u0219d, Hetea, V\u00e2lcele."}
{"id": "1472078", "revid": "120995906", "url": "https://it.wikipedia.org/wiki?curid=1472078", "title": "Helios (Sailor Moon)", "text": " \u00e8 un personaggio della serie manga e anime \"Sailor Moon\", noto come il custode del regno dell'Elysion (\u30a8\u30ea\u30e5\u30b7\u30aa\u30f3, Illusion nell'adattamento italiano dell'anime), parte integrante del Golden Kingdom, il regno della vecchia Terra. Nell'anime, il regno di Illusion \u00e8 sorretto dal potere dei sogni meravigliosi dell'umanit\u00e0. Elios viene introdotto durante la quarta stagione, apparendo inizialmente con le sembianze di un cavallo, Pegasus (\"\u4e00\u89d2\u5929\u99ac, Pegasasu\").\nPersonaggio.\nNel Manga, Elios \u00e8 intrappolato da una maledizione di Nehellenia in una gabbia nell'Elysion da dove assume le sembianze di un cavallo, Pegasus. Come officiante dell'Elysion egli ha la missione di proteggere l'Elysion stesso, la Terra e il Principe Endymion. Il suo compito consiste anche nell'informare della profezia conosciuta nella torre della preghiera dell'Elysion in cui Princess Lady Serenity gli preannuncia che l'unica persona la quale potr\u00e0 sciogliere il sigillo sul Golden Crystal \u00e8 colei che, protetta dai raggi di luna, \u00e8 una principessa ma al contempo guerriera, e proprio per cercare questa fanciulla Elios si reca sulla terra. Alla fine della saga si scopre che \u00e8 Chibiusa adulta dal futuro ad avergli inviato tale profezia. Il Golden Crystal che appartiene a Mamoru e si trova nel corpo di quest'ultimo \u00e8 l'unico mezzo per liberare l'Elysion e quindi la terra dalla maledizione della Regina Nehellenia. Nel manga Elios \u00e8 affiancato da due sacerdotesse vergini, le \"Menadi\".\nNell'anime, invece, a causa di una maledizione della Regina Nehellenia che imprigiona il suo corpo, Elios riesce a fuggire con il solo spirito assumendo la forma di un unicorno alato, Pegasus, rifugiandosi in un sogno meraviglioso, ed \u00e8 cos\u00ec che infatti si mostra a Chibiusa. Elios gioca un ruolo molto importante nello sviluppo della trama: a differenza del manga, egli assume la forma di Pegasus per potersi rifugiare nei sogni di Chibiusa. Pegasus diventa molto amico della ragazzina, bench\u00e9 sia costretto a mantenere alcuni segreti. Con l'evolversi della storia il loro rapporto diventer\u00e0 sempre pi\u00f9 profondo ed intimo, fino ad arrivare allo scambio di un bacio. Il compito di Elios \u00e8 quello di proteggere il Cristallo d'Oro, che si trova incastonato nel corno posto sulla sua fronte e il cui potere verr\u00e0 usato alla fine per sconfiggere Nehellenia.\nFra lui e Chibiusa si sviluppa una tenera relazione.\nSia nel manga che nell'anime Pegasus dona a Chibiusa il \"Twinkle Yell\" (o \"Twinkle Bell\") per chiamarlo a s\u00e9, nella serie animata inoltre crea il Crystal Stallion, una sorta di lampada da notte che Chibiusa usa per parlare con lui prima di dormire.\nPoteri.\nElios non \u00e8 dotato di alcun potere per combattere, n\u00e9 per difendersi, se non quello di potersi teletrasportare da un mondo ad un altro; nell'anime riesce a creare un fuoco dorato per respingere Nehellenia, ma questo potere sembra essere dato dal Golden Crystal. Tuttavia Elios \u00e8 in grado di teletrasportarsi dal mondo dei sogni a quello reale.\nAttori e doppiatori.\nDoppiato da Taiki Matsuno e interpretato da Hikaru Hirayama nel musical del 2016, mentre in Italia \u00e8 doppiato da Massimo Antonio Rossi."}
{"id": "1472079", "revid": "367445", "url": "https://it.wikipedia.org/wiki?curid=1472079", "title": "Leo Castelli", "text": "Biografia.\nIl suo vero nome era Leo Krausz e quando nacque Trieste faceva parte dell'Impero austro-ungarico. La citt\u00e0 era un crocevia di etnie e di culture da quella tedesca, alla italiana, alla slava ed alla ebraica. Lo stesso padre di Leo - Ernesto Krauss, banchiere di origine ungherese - era ebreo, come la moglie Bianca Castelli, dalla quale Leo prese in seguito il cognome. Emigr\u00f2 negli anni trenta a Parigi dove apr\u00ec una Galleria.\nParigi in quegli anni era il faro culturale di tutto il mondo. Nel 1941, in seguito all'invasione tedesca della Francia ed alle leggi razziali, si trasfer\u00ec a New York. All'inizio espose artisti europei come Wassily Kandinsky, ma ben presto la \u00abLeo Castelli Gallery\u00bb al numero 420 di West Broadway divenne famosa per gli artisti americani dell'espressionismo astratto come Jackson Pollock, Willem de Kooning, Robert Rauschenberg, Jasper Johns e Cy Twombly. Negli anni sessanta e settanta ebbe a contratto artisti come Frank Stella, Lee Bontecou, James Rosenquist, Roy Lichtenstein, Andy Warhol, Robert Morris, Donald Judd, e Dan Flavin. Anche negli anni ottanta organizz\u00f2 mostre di importanti artisti contemporanei come Richard Serra. Negli anni novanta conobbe e segu\u00ec in alcuni suoi progetti l'architetto scultore Silvana De Stefano.\nNel 1987 gli \u00e8 stato conferito il premio San Giusto d'Oro dai cronisti del Friuli Venezia Giulia.\nLeo Castelli \u00e8 stato sposato a Ileana Schapira, anche lei gallerista."}
{"id": "1472080", "revid": "767487", "url": "https://it.wikipedia.org/wiki?curid=1472080", "title": "V\u00e2rghi\u0219", "text": "V\u00e2rghi\u0219 (in ungherese \"Vargyas\") \u00e8 un comune della Romania di 1.851 abitanti, ubicato nel distretto di Covasna, nella regione storica della Transilvania."}
{"id": "1472081", "revid": "287204", "url": "https://it.wikipedia.org/wiki?curid=1472081", "title": "Varghis", "text": ""}
{"id": "1472082", "revid": "768068", "url": "https://it.wikipedia.org/wiki?curid=1472082", "title": "Alessandro Elio", "text": "Biografia.\nOrigini familiari.\nAlessandro Elio era figlio della regina egizia Cleopatra e del triumviro romano Marco Antonio; aveva una sorella gemella, Cleopatra Selene, e diversi fratellastri maggiori: Tolomeo XV \"Cesarione\", figlio di Cleopatra e Gaio Giulio Cesare, e Antonia di Tralles, Marco Antonio Antillo e Iullo Antonio, nati dai precedenti matrimoni di Antonio.\nInfanzia (40-36 a.C.).\nAlessandro Elio e la sorella gemella Cleopatra Selene nacquero nel regno tolemaico d'Egitto nel 40 a.C., quando il padre era per\u00f2 impegnato in questioni militari in Siria. La data esatta della nascita dei gemelli \u00e8 sconosciuta, ma \u00e8 comunque nella seconda parte dell'anno. Antonio e Cleopatra si incontrarono nuovamente solo nel 37/36 a.C. ad Antiochia di Siria: in quell'occasione il generale romano riconobbe i bambini come propri e poco dopo nacque il terzo figlio della coppia, Tolomeo Filadelfo. Non \u00e8 chiaro se i soprannomi Elio e Selene, rispettivamente \"Sole\" e \"Luna\" in greco, fossero usati sin dalla nascita dei due bambini o se il loro utilizzo cominci\u00f2 proprio nel 36 a.C., anno in cui Antonio e Cleopatra strinsero definitivamente l'alleanza che sarebbe durata per tutto il resto delle loro vite. Nel frattempo Antonio era per\u00f2 sposato con Ottavia minore, sorella dell'altro triumviro Ottaviano, dalla quale ebbe in quegli anni due figlie, Antonia maggiore e Antonia minore.\nDonazioni di Alessandria e conflitto romano-egizio (36-30 a.C.).\nDopo l'incontro ad Antiochia Antonio part\u00ec per una campagna contro i Parti, mentre Cleopatra e i suoi figli tornarono in Egitto; tuttavia le truppe del re partico Fraate IV riuscirono a sconfiggere i romani e allora il triumviro decise di rivolgere l'Armenia, alleata dei Parti e governata da Artavaside II; dapprima Antonio propose un matrimonio dinastico tra Alessandro Elio e la figlia del re e al rifiuto di questa proposta segu\u00ec la conquista del regno.\nTornato trionfante ad Alessandria nel 34 a.C., Antonio celebr\u00f2 la vittoria attraverso le donazioni di Alessandria, durante le quali elarg\u00ec territori romani e non alla famiglia reale egizia: Cleopatra fu proclamata \"Regina dei Re\" e sovrana d'Egitto, Libia, Cipro e Celesiria, Cesarione \"Re dei Re\" e co-regnante con la madre, Alessandro Elio \"Re dei Re\" e sovrano di Armenia, Media e Partia, nonostante gli ultimi due regni non fossero ancora stati conquistati, Cleopatra Selene sovrana di Cirenaica e Creta e Tolomeo Filadelfo \"Re dei Re\" e sovrano di Siria e Cilicia; nello stesso momento avvenne il fidanzamento tra Alessandro Elio e Iotapa, figlia del re della Media Atropatene Artavasde I. \nLa situazione politico-militare del mar Mediterraneo era a quel punto definitivamente compromessa: le donazioni di Alessandria, il conflitto personale tra Antonio e Ottaviano e la guerra propagandistica che contrapponeva Antonio e Cleopatra da un lato e Ottaviano e il Senato romano dall'altro avevano fatto precipitare la situazione. Nel 31 a.C. Roma dichiar\u00f2 guerra al regno d'Egitto e i due belligeranti si scontrarono nella battaglia di Azio (settembre 31 a.C.), vinta da Ottaviano; questi, allora, part\u00ec alla conquista dell'Egitto stesso e nel luglio del 30 a.C. inizi\u00f2 l'assedio di Alessandria. Antonio si suicid\u00f2 all'arrivo delle truppe nemiche, mentre Cleopatra solo dopo qualche giorno di prigionia; Cesarione fu fatto uccidere da Ottaviano, mentre gli altri figli della regina furono risparmiati e portati a Roma.\nUltimi anni e morte (30-29/25 a.C.).\nI bambini furono affidati da Ottaviano alle cure della sorella Ottavia, vedova di Antonio. L'ultima menzione di Alessandro Elio risale all'agosto del 29 a.C., quando Ottaviano celebr\u00f2 il proprio trionfo: in quell'occasione Alessandro Elio e Cleopatra Selene sfilarono nel corteo in catene insieme a un'immagine della madre, suscitando la piet\u00e0 del popolo di Roma in quanto solo bambini. Il giovane mor\u00ec presumibilmente poco dopo, di cause naturali, prima del 25 a.C., data in cui la sorella gemella fu data in sposa al re Giuba II di Mauretania, poich\u00e9 di lui non si ha pi\u00f9 notizia.\nAlessandro Elio nell'eredit\u00e0 storica culturale.\nAd Alessandro Elio e Cleopatra Selene sono dedicati i due satelliti dell'asteroide della fascia principale 216 Kleopatra, a sua volta intitolato alla madre Cleopatra: 216 I Alexhelios e 216 II Cleoselene."}
{"id": "1472083", "revid": "640277", "url": "https://it.wikipedia.org/wiki?curid=1472083", "title": "14 Herculis c", "text": "14 Herculis c \u00e8 un pianeta extrasolare in orbita attorno alla stella 14 Herculis. \u00c8 sicuramente un gigante gassoso, scoperto nel 2006.\nAl contrario del primo pianeta scoperto attorno a 14 Herculis (14 Herculis b) 14 Herculis c \u00e8 stato confermato solo dopo diversi anni da quando fu proposto nel 2006. Anch'esso, come il pianeta b, \u00e8 pianeta supergioviano con un'alta eccentricit\u00e0 orbitale, misurata nel 2021 in 0,64, maggiore anche di quella pianeta pi\u00f9 interno. Il suo semiasse maggiore, stimato solo con un alto margine d'errore, \u00e8 di ; ci\u00f2 comporta che se il suo semiasse maggiore fosse di 27,UA, l'eccentricit\u00e0 della sua orbita lo porta a una distanza dalla stella da 9,9 UA quando si trova al periastro a 45 UA quando transita per l'apoastro."}
{"id": "1472086", "revid": "110157", "url": "https://it.wikipedia.org/wiki?curid=1472086", "title": "Man's Ruin Records", "text": "La Man's Ruin era un'etichetta nata nel 1994 dalla mente di Frank Kozik e situata nella Bay Area di San Francisco. L'etichetta pubblic\u00f2 diversi album durante la seconda met\u00e0 degli anni novanta, senza sottoscrivere un contratto con le band. La politica della Man's Ruin era molto aperta e le edizioni di Kyuss, Queens of the Stone Age, Melvins, Fu Manchu e molti altri sono oggi ricercate dai collezionisti e considerate di altissimo valore.\nLe edizioni Man's Ruin erano in vinile, fortemente limitate (meno di 5000 copie) e spesso in vinile colorato.\nLa Man's Ruin ha definitivamente chiuso i battenti nel 2002, lasciando i fan completamente senza informazioni: il sito ufficiale dell'etichetta semplicemente venne chiuso a causa dei mancati pagamenti e Frank Kozik spar\u00ec dalla circolazione. Molte delle band pi\u00f9 famose ristamparono il proprio materiale sotto altre etichette.\nIl nome dell'etichetta deriva dai tatuaggi tipicamente marinareschi che raffigurano pin-up, carte da gioco, dadi, ecc. Il motto della Man's Ruin era \"Empty Pleasures and Desperate Measures since 1994\", cio\u00e8 \"Piaceri vacui e misure estreme dal 1994\"."}
{"id": "1472087", "revid": "228587", "url": "https://it.wikipedia.org/wiki?curid=1472087", "title": "Gioco imparziale", "text": "In teoria dei giochi combinatoria, un gioco si dice imparziale se la gamma delle mosse permesse dipende solo dalla configurazione attuale e non da quale dei due giocatori deve muovere, e dove i guadagni sono simmetrici. In altri termini, in un gioco imparziale l'unica differenza tra i due giocatori \u00e8 che all'inizio uno dei due muover\u00e0 per primo.\nI giochi imparziali possono essere analizzati usando il teorema di Sprague-Grundy.\nAlcuni esempi di giochi imparziali sono il nim, lo sprouts, kayles, \"Quarto!\", cram e chomp. Il Go e gli scacchi non sono imparziali, in quanto ogni giocatore ha le \"sue\" pedine, dalla cui disposizione dipendono le possibili mosse. Ci sono per\u00f2 casi anche di giochi, come Zertz e Chameleon, che sono non imparziali nonostante le pedine siano in comune tra i due giocatori: in questi giochi, infatti, i guadagni risultanti dalle mosse non sono sempre simmetrici."}
{"id": "1472088", "revid": "1386670", "url": "https://it.wikipedia.org/wiki?curid=1472088", "title": "Zagon", "text": "Zagon (in ungherese \"Z\u00e1gon\") \u00e8 un comune della Romania di 5.498 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 2 villaggi: P\u0103p\u0103u\u021bi e Zagon."}
{"id": "1472092", "revid": "1573940", "url": "https://it.wikipedia.org/wiki?curid=1472092", "title": "Holodactylus", "text": "Holodactylus \u00e8 un genere di piccoli gechi della famiglia Eublepharidae, endemico dell'Africa.\nDescrizione.\nSono sauri di media taglia e di aspetto robusto. Sono sprovvisti di lamelle subdigitali e sono quindi prevalentemente terrestri. Come gli altri eublefaridi sono dotati di palpebre funzionali.\nBiologia.\nHanno abitudini notturne e terrestri, si nutrono di insetti.\nSpecie.\nIl genere \"Holodactylus\" comprende solo due specie:"}
{"id": "1472098", "revid": "767487", "url": "https://it.wikipedia.org/wiki?curid=1472098", "title": "Z\u0103bala", "text": "Z\u0103bala (in ungherese \"Zabola\") \u00e8 un comune della Romania di 4.941 abitanti, ubicato nel distretto di Covasna, nella regione storica della Transilvania.\nIl comune \u00e8 formato dall'unione di 4 villaggi: Peteni, Surcea, Tama\u0219fal\u0103u, Z\u0103bala."}
{"id": "1472099", "revid": "1543377", "url": "https://it.wikipedia.org/wiki?curid=1472099", "title": "David Draiman", "text": "\u00c8 noto per la sua voce distorta e per lo stile di canto ritmico: nel novembre del 2006 \u00e8 stato inserito alla quarantaduesima posizione nella classifica dei migliori cantanti rock/metal.\n\u00c8 uno dei sei artisti ad aver partecipato alla colonna sonora del film \"La regina dei dannati,\" insieme a Jonathan Davis dei Ko\u042fn, Wayne Static degli Static-X, Jay Gordon degli Orgy, Chester Bennington dei Linkin Park e Marilyn Manson.\nInfluenze musicali.\nDraiman ha affermato che il primo album che abbia comprato \u00e8 stato \"Destroyer\" dei Kiss, mentre band storiche come i Black Sabbath sono stati i suoi primi ispiratori. Si \u00e8 poi concentrato su gruppi metal influenti come i Metallica, gli Iron Maiden, i Pantera e i Queensr\u00ffche. Afferma inoltre di aver apprezzato gruppi hair metal come gli Whitesnake, prima di spostarsi, negli anni ottanta, verso il punk e il new wave, di cui cita soprattutto Sex Pistols, Ramones, Misfits, poi The Smiths e The Cure.. Con l'arrivo del grunge si innamor\u00f2 dei primi dischi di Nirvana, Soundgarden e Alice in Chains.\nVita privata.\nDraiman \u00e8 ebreo, sebbene non sia religioso. David Brinn, scrivendo su \"The Jerusalem Post\", defin\u00ec Draiman \"insolente ebreo\". Dopo aver frequentato la Yeshiva High School al Wisconsin Institute for Torah Study, nel Milwaukee, Draiman and\u00f2 anche alla South Shore High School a Brooklyn, alla Fasman Yeshiva High School e alla Ida Crown Jewish Academy, a Chicago, ed alla Valley Torah High School di North Hollywood, California. Trascorse gli anni accademici del 1991 e del 1992 alla Neveh Zion Yeshiva a Telz-Stone, Gerusalemme. Draiman in seguito si laure\u00f2 per tre volte in business Administration, filosofia e scienze politiche alla Loyola University. Quando David aveva sedici anni, la sua fidanzata si suicid\u00f2, portando all'incisione della canzone \"Inside the Fire (\"inclusa nell'album \"Indestructible)\". Ha dichiarato di essere libertariano e ha un fratello minore, Benjamin \"Ben\" Draiman, che predilige stili musicali come folk rock e ambient.\nIl 25 settembre 2011 si \u00e8 sposato con la sua fidanzata Lena Yada. Dopo una gravidanza a rischio della moglie, che aveva causato uno stop del tour di Draiman con i Device al seguito degli Avenged Sevenfold, il 12 settembre 2012 \u00e8 nato Samuel Isamu Draiman. Nel 2014, in seguito ad una tregua durante l'Operazione Margine di protezione condotta da Israele contro la striscia di Gaza, Draiman ha scritto su Twitter una lunga lettera, nella quale accusava alcuni mass media statunitensi (CNN, BBC, Reuters e MSNBC) di aver fatto un ritratto di Israele a suo dire \"prevenuto, diffamatorio ed erroneo\", accusandoli inoltre di aver \"preparato un nuovo Olocausto\". Il resto della lettera \u00e8 formato da un breve racconto di ci\u00f2 che i suoi nonni hanno subito nella Germania nazista, una serie di accuse verso Hamas ed un tentativo di sfatare quelli che Draiman considera dei \"falsi miti\" su Israele, affermando che per lui l'antisionismo e l'antisemitismo sono la stessa cosa, concludendo con dei ringraziamenti verso gli Stati Uniti di aver supportato Israele in tutti questi anni."}
{"id": "1472107", "revid": "1566286", "url": "https://it.wikipedia.org/wiki?curid=1472107", "title": "Pedro Armend\u00e1riz", "text": "Biografia.\nNacque a Citt\u00e0 del Messico il 9 maggio del 1912 da padre messicano, Pedro Armend\u00e1riz Garc\u00eda-Conde, e da madre statunitense, Adela Hastings. A seguito del divorzio dei genitori, e alla successiva morte della madre, crebbe assieme al fratello minore Francisco negli Stati Uniti, in Texas, presso lo zio materno Henry Hastings. Studi\u00f2 ingegneria al Politecnico della California.\nFiniti gli studi and\u00f2 in Messico a lavorare come ferroviere, guida turistica e giornalista della rivista bilingue \"M\u00e9xico Real\". Fu scoperto dal regista cinematografico Miguel Zacar\u00edas mentre stava recitando il monologo di \"Amleto\" a una turista statunitense. Prese parte al suo primo film a 22 anni e da allora recit\u00f2 in dozzine di pellicole, alternando il cinema messicano con quello statunitense. Cugino dell'attrice Gloria Mar\u00edn, spos\u00f2 l'attrice Carmen Pardo, dalla quale ebbe due figli: Pedro Armend\u00e1riz Jr. (nato nel 1940) e Carmen (nata nel 1946).\nFu l'attore preferito di Emilio Fern\u00e1ndez, con il quale realizz\u00f2 alcune delle sue migliori pellicole, quali: \"Soy puro mexicano\" (1941), \"Flor Silvestre\" (1942), \"La vergine indiana\" (1944), \"Bugambilia\" (1945), \"Enamorada\" (1946) e \"La Perla\" (1947), in coppia con figure mitiche quali Dolores del R\u00edo e Mar\u00eda F\u00e9lix. Fu quindi uno dei principali interpreti di quella che venne in seguito chiamata \"l'et\u00e0 dell'oro del cinema messicano\".\nLa sua perfetta padronanza dell'inglese gli permise di lavorare spesso per produzioni a Hollywood, con registi quali John Ford, John Huston e Michael Curtiz. Tra i suoi pi\u00f9 famosi film, da ricordare \"In nome di Dio\" (1948) e \"Il massacro di Fort Apache\" (1948), entrambi diretti da Ford. Ebbe modo di lavorare anche in Europa, in particolare in Francia, Spagna e Inghilterra. In Italia venne chiamato da Giuseppe De Santis per interpretare \"Uomini e lupi\" (1957) e da Duccio Tessari per \"Arrivano i titani\" (1962). La sua ultima, ma non meno importante, interpretazione fu quella di Kerim Bey, l'agente turco dell'MI6 ad Istanbul in \"A 007, dalla Russia con amore\" (1963).\nIl film \"Il conquistatore\".\nNel 1956 Armend\u00e1riz partecip\u00f2 al film \"Il conquistatore\", epica biografia del condottiero mongolo Gengis Khan, che fu prodotto da Howard Hughes. La pellicola venne girata in esterni nel territorio dello Utah durante il periodo in cui il governo nordamericano stava effettuando test nucleari nel vicino stato del Nevada. 91 delle 220 persone coinvolte nella produzione del film si ammalarono in seguito di cancro e 46 di esse morirono a causa della malattia: tra queste, gli attori John Wayne (cancro dello stomaco e dei polmoni), Susan Hayward (cancro al cervello), Agnes Moorehead (cancro all'utero), John Hoyt (cancro ai polmoni) e il regista del film Dick Powell (cancro alle ghiandole linfatiche).\nDopo il film, Armend\u00e1riz inizi\u00f2 a soffrire di dolori a un fianco, e anni dopo gli fu diagnosticato il cancro in quell'area. Conscio dell'irreversibilit\u00e0 della malattia, l'attore riusc\u00ec con enorme sofferenza a completare il suo ultimo film, \"A 007, dalla Russia con amore\" (1963). Al termine delle riprese, il 18 giugno 1963, si tolse la vita con un colpo di pistola, mentre si trovava degente presso l'ospedale dell'Universit\u00e0 della California, a Los Angeles."}
{"id": "1472109", "revid": "2142040", "url": "https://it.wikipedia.org/wiki?curid=1472109", "title": "Frank-Walter Steinmeier", "text": "\u00c8 stato Vice Cancelliere e Ministro degli Esteri della Germania dal 2005 al 2009, poi nuovamente Ministro degli Esteri dal 2013 al 2017, durante i governi di grande coalizione di Angela Merkel. Dal 2009 al 2017 \u00e8 stato deputato e capogruppo del SPD al Bundestag.\nBiografia.\nDopo l\"Abitur\" (esame di maturit\u00e0) studi\u00f2 diritto all'Universit\u00e0 di Gie\u00dfen. Nel 1982 super\u00f2 l'esame di stato in diritto. In seguito lavor\u00f2 come assistente alla cattedra di diritto pubblico e scienze politiche, sempre all'Universit\u00e0 di Gie\u00dfen. Nel 1991 consegu\u00ec il dottorato di diritto.\nDivenne consigliere in materia di diritto della comunicazione per la cancelleria della Bassa Sassonia, a Hannover. Nel 1993 fu nominato direttore di gabinetto del Primo Ministro della Bassa Sassonia, allora Gerhard Schr\u00f6der. Nel 1996 fu nominato direttore della cancelleria della Bassa Sassonia.\nDopo la vittoria della SPD nelle elezioni legislative del 1998, fu nominato segretario di stato all'ufficio di presidenza del governo del nuovo cancelliere, Gerhard Schr\u00f6der. Nel 1999 divenne capo dell'ufficio di presidenza. Furono lui ed i suoi collaboratori ad elaborare le grandi linee del programma Agenda 2010, che prevedeva ampie riforme dello stato sociale tedesco.\nIl 22 novembre 2005 fu nominato Ministro degli Esteri nel governo di coalizione di Angela Merkel. Steinmeier \u00e8 il primo membro del SPD a occupare questo posto dopo Willy Brandt negli anni 1966-1969.\nDopo le dimissioni di Franz M\u00fcntefering, assunse anche la carica di Vice Cancelliere, il 21 dicembre 2007 Il 7 settembre 2008 fu scelto dai vertici dell'SPD come candidato Cancelliere per le elezioni politiche del 2009. Nelle elezioni del 2009, Steinmeier perse contro Angela Merkel con 23% dei voti (contro 34,5% per l'unione di CDU/CSU). Per l'SPD, era il voto pi\u00f9 basso in tutta la storia della Repubblica Federale.\nTuttavia Steinmeier si candid\u00f2 per la presidenza del gruppo SPD al Bundestag. Il 29 settembre 2009 fu eletto con 126 di 146 voti.\nSteinmeier, nel dicembre 2013, \u00e8 ancora scelto per guidare il ministero degli esteri, in quota SPD, nel governo di Angela Merkel. Resta in carica fino al gennaio 2017, in previsione della sua elezione a Presidente Federale.\nAlle elezioni presidenziali del 12 febbraio 2017 viene eletto Presidente della Repubblica federale tedesca; entra in carica il 19 marzo successivo.\nDi fede evangelica, \u00e8 sposato e ha una figlia.\nNel gennaio 2022 i principali partiti tedeschi hanno indicato Steinmeier come candidato per un secondo mandato alle elezioni presidenziali previste per il 13 febbraio 2022. \u00c8 quindi stato rieletto dal Parlamento."}
{"id": "1472110", "revid": "327773", "url": "https://it.wikipedia.org/wiki?curid=1472110", "title": "Atto di Supremazia", "text": "LAtto di Supremazia, nell'originale inglese \"Act of Supremacy\", fu un provvedimento legislativo inglese che confer\u00ec al re Enrico VIII d'Inghilterra la Supremazia Regale, il che significa che egli ottenne il titolo di capo supremo della Chiesa d'Inghilterra, che \u00e8 ancora oggi appannaggio dell'autorit\u00e0 legale del Sovrano del Regno Unito. La Supremazia Regale \u00e8 specificatamente usata per indicare la sovranit\u00e0 giuridica delle leggi civili sulle leggi della Chiesa in Inghilterra.\nPrimo Atto di Supremazia (1534).\nIl primo Atto di Supremazia del 3 novembre 1534 (26 Hen. VIII c. 1) fu un Atto del Parlamento d'Inghilterra, emanato sotto Enrico VIII, nel quale si dichiarava che egli era \"l'unico capo supremo sulla terra della Chiesa in Inghilterra\" e che la corona inglese avrebbe goduto di \"tutti gli onori, le dignit\u00e0, le superiorit\u00e0, le giurisdizioni, i privilegi, le autorit\u00e0, le immunit\u00e0, i profitti, e i beni derivanti dalla suddetta dignit\u00e0.\" Il testo dell'Atto mise in chiaro che tale titolo non era una concessione fatta al re da parte del Parlamento (lasciando cos\u00ec intendere che in seguito i parlamentari avrebbero avuto il diritto di ritirarlo), ma che la Supremazia Regale era il riconoscimento di un dato di fatto. Con l'Atto di Supremazia, Enrico VIII ufficializz\u00f2 la separazione definitiva dalla Chiesa di Roma, affermando l'indipendenza della \"Ecclesia Anglicana\" (la Chiesa anglicana). Il sovrano non modific\u00f2 la gerarchia ecclesiastica, ma stabil\u00ec che egli stesso e i suoi successori sarebbero stati governatori supremi della Chiesa d'Inghilterra. Inoltre, l'Atto di Supremazia permise lo scioglimento dei monasteri cattolici e l'espropriazione dei territori storicamente di propriet\u00e0 papale, i quali furono successivamente venduti alla borghesia. In precedenza, nel 1521, Enrico VIII era stato dichiarato \"Difensore della Fede\" (\"Fidei Defensor\") da papa Leone X, a causa di un suo \"pamphlet\" in cui accusava Martin Lutero di eresia, ma il titolo fu in seguito revocato da papa Paolo III. Quindi fu poi il Parlamento stesso a conferire al re questo titolo nel 1544.\nL'Atto del 1534 \u00e8 spesso considerato l'inizio della Riforma anglicana, sebbene altre fonti suggeriscano che essa fosse gi\u00e0 in fermento da pi\u00f9 di un secolo. Le ragioni che portarono alla redazione di questo Atto furono varie, ma prima fra tutte va annoverata la necessit\u00e0 di Enrico VIII di ottenere l'annullamento del suo matrimonio con Caterina d'Aragona, in quanto ella non gli aveva dato un erede maschio (ma anche a causa dei presunti dubbi del re sulla legittimit\u00e0 del suo matrimonio con la moglie del suo defunto fratello, Arturo Tudor). Nonostante che in alcuni casi i papi accettassero di annullare un matrimonio, soprattutto tra i re, papa Clemente VII si rifiut\u00f2 di concedere l'annullamento a Enrico VIII a motivo della parentela di Caterina con l'Imperatore del Sacro Romano Impero, Carlo V, poich\u00e9 questo fatto avrebbe rovinato i rapporti del papa con la corona spagnola, stretta alleata del papato, e per la paura causata dal Sacco di Roma del 1527 a opera dei lanzichenecchi al soldo dello stesso Carlo V. In seguito fu approvato l'Atto sui Tradimenti: esso stabiliva che rinnegare l'Atto di Supremazia e privare il re della sua \"dignit\u00e0, titolo, o nome\" era da considerarsi tradimento. Il pi\u00f9 famoso personaggio politico che si oppose all'Atto sui Tradimenti fu Tommaso Moro.\nQuesto Atto fu abrogato nel 1554 dalla figlia maggiore di Enrico VIII, la regina Maria I d'Inghilterra.\nSecondo Atto di Supremazia (1559).\nL'Atto di Supremazia 1534 fu abrogato nel 1554 durante il regno della figlia di Enrico VIII, Maria I, fervente sostenitrice del Cattolicesimo, ma fu reintrodotto dalla sorellastra di Maria, Elisabetta I, di fede protestante, subito dopo la sua ascesa al trono. Elisabetta si dichiar\u00f2 Governatore Supremo della Chiesa d'Inghilterra e istitu\u00ec il Giuramento di Supremazia, con il quale si richiedeva a chiunque avesse occupato posizioni negli uffici pubblici o nella Chiesa di giurare lealt\u00e0 al monarca come capo della Chiesa e dello Stato. Chiunque avesse rifiutato di prestare giuramento sarebbe stato accusato di tradimento. L'uso del termine Governatore Supremo, e non Capo Supremo, tranquillizz\u00f2 i cattolici e quei protestanti preoccupati della presenza di un \"leader\" donna nella Chiesa d'Inghilterra. Elisabetta, che era un'abile donna di potere, non fece processare i laici non conformisti, o coloro che non seguivano le regole stabilite dalla Chiesa d'Inghilterra, ma mise sotto accusa coloro le cui azioni destabilizzavano direttamente l'autorit\u00e0 del monarca inglese, come era successo nella controversia dei paramenti.\nIl consolidamento della Chiesa e dello Stato sotto la Supremazia Regale, come decretato dai Tudor, accese diversi conflitti politici e religiosi nei secoli successivi. Questi conflitti, insieme con altre simili lotte in Europa, sono una delle ragioni per cui attualmente vige una separazione costituzionale tra Stato e Chiesa in molti sistemi giuridici. Nel Regno Unito, tuttavia, lo Stato, inteso come la Corona, occupa ancora un ruolo significativo nella perseverante Chiesa d'Inghilterra."}
{"id": "1472111", "revid": "640277", "url": "https://it.wikipedia.org/wiki?curid=1472111", "title": "14 Herculis b", "text": "14 Herculis b \u00e8 un pianeta extrasolare in orbita attorno alla nana arancione 14 Herculis. Si tratta quasi sicuramente di un gigante gassoso, avente dimensioni simili a quelle di Giove, ma decisamente pi\u00f9 massiccio. \u00c8 stato scoperto nel 1998 dal gruppo del Geneva Extrasolar Planet Search e risultava essere il pianeta extrasolare dal periodo orbitale pi\u00f9 lungo; in seguito furono per\u00f2 scoperti pianeti con periodi decisamente pi\u00f9 lunghi.\nScoperta.\nCome la maggior parte dei pianeti extrasolari conosciuti, 14 Herculis b \u00e8 stato scoperto spettroscopicamente presso l'osservatorio dell'Alta Provenza misurando le variazioni nella velocit\u00e0 radiale della stella madre dovute alla gravit\u00e0 del pianeta. Questo \u00e8 stato possibile effettuando misurazioni precise dell'effetto Doppler dello spettro di 14 Herculis. Prima di questa analisi furono fatte diverse ipotesi, tra cui quella che si potesse trattare di una binaria spettroscopica.\nMassa ed orbita.\nLe prime misurazioni astrometriche effettuate dal satellite Hipparcos mostrarono che il pianeta aveva un'inclinazione orbitale di 155,3\u00ba, la quale faceva presumere una massa 11,1 volte quella di Giove, dunque molto vicina al limite previsto per l'ignizione del deuterio, limite di cui gli astronomi si servono per distinguere tra pianeta e nana bruna. Le analisi successive rivelarono per\u00f2 che le misure di Hipparcos non erano abbastanza precise da determinarne l'orbita, pertanto l'inclinazione e la vera massa rimanevano sconosciuti. \nStudi pi\u00f9 recenti con l'avvento di diversi telescopi spaziali hanno portato a misure relativamente precise sulle caratteristiche del pianeta; la sua massa \u00e8 quasi 5 volte quella di Giove e il suo periodo orbitale di poco inferiore ai 5 anni a una distanza media dalla stella di 2,8 UA, anche se la sua alta eccentricit\u00e0 orbitale (e=0,37) lo porta a variare considerevolmente la sua distanza dalla stella madre, da 1,8 UA quando si trova al periastro a 3,9 quando passa per l'apoastro.\nImmagini dirette.\nGli astronomi ritenevano che, per via della grande distanza tra il pianeta e la stella madre e della vicinanza al Sole, il sistema di 14 Herculis sarebbe stato un candidato promettente per l'osservazione diretta del pianeta da Terra (a patto che la separazione angolare della stella dal pianeta sia abbastanza grande). Tuttavia una ricerca eseguita con l'ottica adattiva del telescopio CFHT da 3,60m sul Mauna Kea non \u00e8 riuscita nell'intento, il che sugger\u00ec che l'oggetto non fosse una stella o una nana bruna, bens\u00ec un oggetto di massa planetaria; gli oggetti pi\u00f9 massicci avrebbero avuto una luminosit\u00e0 maggiore e sarebbero stati dunque pi\u00f9 facili da trovare. "}
{"id": "1472113", "revid": "1442080", "url": "https://it.wikipedia.org/wiki?curid=1472113", "title": "Ewa Aulin", "text": "Biografia.\nNata a Landskrona, in Svezia, il 13 febbraio 1950, all'et\u00e0 di 15 anni si trasferisce nella capitale Stoccolma, dove vince il concorso di bellezza svedese \"Miss Teen\" e nello stesso anno viene scelta da Gunnar Fischer per interpretare un suo corto, \"Dj\u00e4vulens instrument\", del 1965. Nel 1966 rappresenta la Svezia al concorso di bellezza \"Miss Teen International\", tenuto il 6 aprile a Hollywood, vincendo il titolo. Il successo ottenuto al concorso di bellezza, la fa partecipare al popolare spettacolo televisivo svedese \"Hylands H\u00f6rna\".\nViene in seguito scoperta da Alberto Lattuada che la vuole nel suo film \"Don Giovanni in Sicilia\" del 1967. Seguono due film di genere giallo all'italiana, \"Col cuore in gola\" (1967) di Tinto Brass e il bizzarro \"La morte ha fatto l'uovo\" (1968) di Giulio Questi, in entrambe le pellicole a fianco di Jean-Louis Trintignant. Nel 1967 ha il ruolo di protagonista nel suo pi\u00f9 celebre film, \"Candy e il suo pazzo mondo\" (1968) di Christian Marquand, una coproduzione tra Stati Uniti, Italia e Francia. Il film, per il quale Ewa viene a conoscenza della propria scrittura solo il giorno prima dell'inizio delle riprese, non ottiene il successo sperato negli Stati Uniti, fallendo nel lancio internazionale dell'attrice, ma \u00e8 molto apprezzato in Europa, divenendo negli anni successivi un film di culto.\nEwa riceve svariate lodi per la sua parte, ottenendo anche una candidatura al Golden Globe come miglior attrice esordiente, ma perde in favore di Olivia Hussey per \"Romeo e Giulietta\". Come conseguenza della sua partecipazione al film, Ewa Aulin viene etichettata come \"Ninfetta bionda\" nell'ambiente del cinema, da parte di chi non sa vedere oltre la facciata della sua giovane, bella ed elegante immagine ed apprezzare il suo desiderio di venire accettata come attrice professionista: questo stereotipo \u00e8 il motivo principale per cui in seguito appare principalmente in film italiani negli anni settanta.\nIn seguito infatti appare solamente in un altro film statunitense, \"Fate la rivoluzione senza di noi\" (1970), una commedia degli equivoci ambientata durante la Rivoluzione francese, che ottenne scarso successo, interpretata da Gene Wilder e Donald Sutherland, dove Ewa interpreta il ruolo secondario della Regina Cristina del Belgio. Nello stesso anno appare nel film sperimentale italiano \"Microscopic Liquid Subway to Oblivion\", scritto, prodotto e diretto dal marito di Ewa Aulin, lo scrittore e regista inglese John Shadow, che spos\u00f2 in Messico nel 1968 e che \u00e8 il padre del figlio Rolf Shawn, nato nel 1969. Il film \u00e8 stato distribuito malamente. Ewa e John divorziano nel 1972.\nDopo questo film, Ewa appare unicamente in film italiani, per la maggior parte decamerotici ambientati nel Medioevo, ma anche in film drammatici e gialli. Interpreta un ruolo principale in \"La controfigura\" (1971), di Romolo Guerrieri, e in \"Quando l'amore \u00e8 sensualit\u00e0\" (1973), la parte di un angelo vendicatore nell'horror di Joe D'Amato \"La morte ha sorriso all'assassino\" e appare anche nel giallo all'italiana \"Una vita lunga un giorno\", nello stesso anno. Partecipa inoltre al film \"Questa specie d'amore\" (1972) di Alberto Bevilacqua.\nNel 1973, all'et\u00e0 di 23 anni, insoddisfatta della sua carriera cinematografica, decide di chiudere con il cinema. Rimane a vivere a Roma e nel 1974 va a convivere con il costruttore edile Cesare Paladino, da cui ha poi altre due figlie, Cristiana (1974) e Olivia (1980); quest'ultima \u00e8 la compagna di Giuseppe Conte, ex Presidente del Consiglio dei Ministri italiano. \nSi iscrive quindi all'universit\u00e0 con l'ambizione di diventare insegnante. Ha anche una breve carriera musicale nel 1979, incidendo il singolo \"Arizona\", sigla della trasmissione televisiva per ragazzi \"Sceriffi e banditi\", e un LP, \"Il valzer fin\u00ec\", entrambi per la Cetra."}
{"id": "1472116", "revid": "767487", "url": "https://it.wikipedia.org/wiki?curid=1472116", "title": "Greatest Hits (Boston)", "text": "Greatest Hits \u00e8 una raccolta di successi pubblicata dei Boston nel 1997."}
{"id": "1472124", "revid": "268111", "url": "https://it.wikipedia.org/wiki?curid=1472124", "title": "Corne\u0219ti", "text": ""}
{"id": "1472128", "revid": "121837", "url": "https://it.wikipedia.org/wiki?curid=1472128", "title": "16 Cygni B b", "text": ""}
{"id": "1472129", "revid": "1543377", "url": "https://it.wikipedia.org/wiki?curid=1472129", "title": "V\u00f6lkerschlachtdenkmal", "text": "Il V\u00f6lkerschlachtdenkmal (in italiano: \"Monumento alla Battaglia delle Nazioni\") \u00e8 un monumento che si trova a Lipsia, in Germania, dove fu combattuta l'omonima battaglia nel 1813, nota anche come \"Battaglia delle Nazioni\" che segn\u00f2 la disfatta di Napoleone.\nIl monumento fu edificato dove sorgeva il comando di Napoleone durante la battaglia.\n\u00c8 uno degli elementi caratteristici della citt\u00e0 sassone, e uno dei pi\u00f9 grandi monumenti europei.\nStoria.\nCostruito con fondi di donazione, fu iniziato nel 1897 e completato nel 1913 per il primo centenario della battaglia. L'idea originaria fu lanciata nel 1814 dal poeta Ernst Moritz Arndt, che combatt\u00e9 alla battaglia di Lipsia, e fu accolta dall'architetto Karl Friedrich Schinkel che nel 1816 propose un progetto. La situazione politica della Germania pre-unitaria tuttavia non consentiva la realizzazione di un'opera delle proporzioni immaginate. Il monumento fu poi progettato dall'architetto Bruno Schmitz.\n\u00c8 una struttura in porfido e granito, a forma di torre, di gusto \"fin de si\u00e8cle\". L'interno e l'esterno sono decorati con sculture allegoriche, la principale delle quali - un bassorilievo alto 18 metri - rappresenta sul frontone l'Arcangelo Michele con la scritta \"Gott mit Uns\" (Dio con noi). \nIn cima \u00e8 realizzata una terrazza panoramica dalla quale \u00e8 possibile vedere l'intera citt\u00e0 e un panorama che si estende fino al confine con la Boemia. Per raggiungerla occorre salire 364 scalini, anche se parte della salita \u00e8 agevolata da un ascensore.\nRaggiunge l'altezza di 91 m ed \u00e8 in gran parte opera degli scultori Christian Behrens e Franz Metzner.\nLa struttura fu danneggiata durante i combattimenti alla fine della Seconda guerra mondiale, ma venne restaurata dal governo della Repubblica Democratica Tedesca. A differenza di altri monumenti inneggianti al nazionalismo tedesco e distrutti dopo la guerra, questo venne infatti tollerato dai sovietici nel nome di una rinnovata amicizia russo-tedesca: a Lipsia - infatti - contro Napoleone avevano combattuto le armate di Russia, Austria e Prussia.\nCaduto comunque in degrado strutturale, dal 1999 \u00e8 oggetto di un'ampia campagna di restauro la cui conclusione \u00e8 prevista per il giubileo del 2013.\nIl monumento sar\u00e0 sede di un grande museo sulla battaglia, detto FORUM 1813, e diverr\u00e0 sede di importanti iniziative musicali. Gi\u00e0 ora, durante il Wave Gotik Treffen \u00e8 sede di concerti e letture."}
{"id": "1472131", "revid": "6923", "url": "https://it.wikipedia.org/wiki?curid=1472131", "title": "Essequibo", "text": "L'Essequibo \u00e8 il fiume pi\u00f9 lungo della Guyana e drena pi\u00f9 della met\u00e0 del territorio del paese sudamericano.\nCorso.\nIl fiume nasce nei monti Acarai al confine con il Brasile e scorre prevalentemente verso nord. Riceve da sinistra il fiume Potaro che alimenta le spettacolari cascate di Kaieteur. A nord di Bartica l'Essequibo riceve da sinistra i fiumi Mazarupi e Cuyuni e continuando a scorrere verso nord va a sfociare nell'Oceano Atlantico a circa 20\u00a0km ad ovest di Georgetown. Prima di sfociare nell'oceano il fiume scava un lungo estuario navigabile mentre il resto del suo corso \u00e8 caratterizzato da rapide e cascate.\nIl fiume Essequibo \u00e8 considerato il confine della regione di Guayana Esequiba rivendicata dal Venezuela."}
{"id": "1472135", "revid": "767487", "url": "https://it.wikipedia.org/wiki?curid=1472135", "title": "Every Kinda Rap", "text": "Every Kinda Rap \u00e8 il primo album di Space One, pubblicato nel 1991.\nIl disco \u00e8 rappato totalmente in inglese perch\u00e9 ai tempi ancora non esisteva una vera e propria scena italiana, ed \u00e8 stato prodotto da Albertino e Pierpa."}
{"id": "1472136", "revid": "287204", "url": "https://it.wikipedia.org/wiki?curid=1472136", "title": "Cornesti", "text": ""}
{"id": "1472139", "revid": "599013", "url": "https://it.wikipedia.org/wiki?curid=1472139", "title": "Glodeni", "text": ""}
{"id": "1472145", "revid": "767487", "url": "https://it.wikipedia.org/wiki?curid=1472145", "title": "Corporate America", "text": "Corporate America \u00e8 il quinto album in studio dei Boston, pubblicato nel 2002."}
{"id": "1472149", "revid": "1983214", "url": "https://it.wikipedia.org/wiki?curid=1472149", "title": "Ocni\u021ba", "text": ""}
{"id": "1472153", "revid": "121837", "url": "https://it.wikipedia.org/wiki?curid=1472153", "title": "HD 209458b", "text": ""}
{"id": "1472157", "revid": "767487", "url": "https://it.wikipedia.org/wiki?curid=1472157", "title": "Tutti contro tutti (Space One)", "text": "Tutti contro tutti \u00e8 il primo album italiano pubblicato da Space One, uscito nel 1997 con i \"beat\" di Dj Jad.\nPrima venne pubblicato un EP dal titolo \"So Funk\", e di seguito l'album \"Tutti contro Tutti\" con 13 tracce che comprendono il primo singolo (da cui \u00e8 stato tratto anche un video) \"Profumi di strada\" e 2 featuring con J-Ax.\nL'album vanta le collaborazioni di J-Ax, R. Jones e Paolo Brera.\nNella canzone \"I primi della lista\" J.Ax dissa Bassi Maestro, il che viene lasciato intendere soprattutto con la frase \"Tutti 'sti maestri dovrebbero volare bassi\""}
{"id": "1472158", "revid": "275274", "url": "https://it.wikipedia.org/wiki?curid=1472158", "title": "Valea Lung\u0103", "text": "Il toponimo Valea Lung\u0103 pu\u00f2 riferirsi a diverse localit\u00e0 della Romania;"}
{"id": "1472162", "revid": "92723", "url": "https://it.wikipedia.org/wiki?curid=1472162", "title": "Spagna bizantina", "text": "La Spagna bizantina fu una provincia dell'Impero bizantino dal 552 al 624 che si estendeva nel sud della Penisola Iberica e nelle Isole Baleari. Fu una parte delle conquiste occidentali di Giustiniano I, nel quadro di ricostituzione dell'Impero Romano.\nConquista e fondazione.\nLa conquista dei regno vandalico in Tunisia ed il conseguente ristabilimento della provincia \"romana\" della Mauretania da Belisario fu compiuta nel 534 e port\u00f2 i soldati bizantini in contatto con i Visigoti della Spagna. Nonostante i suoi sforzi, il re dei Vandali Gelimero non fu in grado di stringere un'alleanza con il re gotico Teudi, il quale sfrutt\u00f2 l'opportunit\u00e0 del collasso del regno vandalico per conquistare Ceuta (\"Septem\") attraverso lo Stretto di Gibilterra nel 533, probabilmente per prevenire il suo uso da parte bizantina in quanto questi ultimi potevano lanciare un attacco alla Spagna. Questa cittadella venne riconquistata da Belisario l'anno seguente, ma la Spagna non fu invasa. Ceuta che, per un breve periodo, venne ripresa dai visigoti nel 540, e nuovamente persa con un sotterfugio. Quindi Ceuta divenne parte della Mauretania. Fu un'importante base per la riconquista della Spagna negli anni che condussero gradatamente all'invasione della penisola da parte delle truppe di Giustiniano.\nNel 550, durante il regno di Agila I, la Spagna fu improvvisamente turbata da due grandi rivolte. I cittadini di Cordova si ribellarono contro i Goti di credo Ariano e Agila fu rotondamente sconfitto, suo figlio ucciso e il tesoro reale perso. Si ritir\u00f2 a M\u00e9rida. L'altra grande rivolta non pu\u00f2 essere data con precisione. Si pu\u00f2 collocare all'inizio del suo regno (549) o pi\u00f9 tardi (551), un nobile chiamato Atanagildo prese Siviglia, capitale della Baetica, approfittando della situazione, si dichiar\u00f2 re, in opposizione ad Agila. Poi chi, e quando, esattamente inizi\u00f2 le trattative con i bizantini per assistenza \u00e8 discusso dagli storici, dato che le fonti primarie si dividono. Ci\u00f2 che \u00e8 risaputo \u00e8 che Giustiniano fu chiamato da uno dei due contendenti al trono e prepar\u00f2 un esercito, inviato da Costantinopoli al comando di Liberio. Questo esercito fu in preparazione quando Jordanes concluse il suo \"Getica\" (datato 550 o 551):\n\"Teudi ebbe come successore Agila, che detiene il regno ai nostri giorni. Atanagildo gli si \u00e8 ribellato e sta provocando il potere dell'Impero Romano. Cos\u00ec il Patrizio Liberio sta andando a combatterlo.\"\nComunque, secondo Isidoro di Siviglia, fu invece Atanagildo, nell'autunno 551 o nell'inverno 552, che chiese aiuto a Giustiniano. L'armata fu probabilmente inviata nel 552 ed arriv\u00f2 in vista della Spagna in giugno o in luglio. Le forze di Liberio arrivarono alle bocche del Guadalete o forse a Malaga e raggiunsero Atanagildo per sconfiggere Agila poich\u00e9 marciava verso sud, proveniente da M\u00e9rida attraverso Siviglia in agosto o settembre 552. La guerra si trascin\u00f2 per due o pi\u00f9 anni. Liberio ritorn\u00f2 a Costantinopoli entro il maggio 553 ed \u00e8 possibile che dei rinforzi provenienti dall'Italia, che fu appena pacificata dopo la sanguinosissima e lunga guerra gotica mettessero piede a Cartagena nei primi di marzo del 555 e marciassero nel entroterra a Baza (\"Basti\") con l'ordine di arruolarsi con i loro compatrioti vicino a Siviglia. Il loro sbarco a Cartagena fu violento. La popolazione nativa, di religione cattolica, che includeva la famiglia di Leandro di Siviglia, fu ben disposta nei confronti dei visigoti ed il governo bizantino della citt\u00e0, obblig\u00f2 la soppressione delle loro libert\u00e0, un'oppressione che dur\u00f2 decenni. Leandro e la sua famiglia fuggirono ed i suoi scritti preservano forti sentimenti anti-greci.\nNel tardo marzo del 555, coloro che supportavano Agila, dopo i successi militari dei bizantini, tornarono dal loro re per ucciderlo e proclamarono Athanagildo come unico re dei Goti in opposizione ai bizantini, che temevano come minaccia al regno. Rapidamente il nuovo re tent\u00f2 di liberare la Spagna dai greci, . I bizantini occuparono molte citt\u00e0 costiere nella Baetica. Questa regione rimase una provincia bizantina con la sua amministrazione fino alla completa riconquista dei visigoti circa tre quarti di secolo dopo.\nEstensione e geografia.\nLa provincia bizantina della \"Spania\" non fu mai estesa nell'entroterra e ricevette poca attenzione dalle autorit\u00e0 dell'Impero Romano d'Oriente, probabilmente perch\u00e9 fu designata come baluardo difensivo contro un'eventuale invasione gotica dell'Africa, che sarebbe stata un fastidio proprio nel momento in cui l'Impero Persiano, ad est era di gran lunga una pi\u00f9 grave minaccia. Le pi\u00f9 importanti citt\u00e0 della Spagna bizantina erano Malaga e Cartagena, i probabili luoghi di sbarco dell'esercito bizantino. Non si sa quale tra queste due citt\u00e0 fosse la capitale provinciale, ma sicuramente fu una di esse. Le citt\u00e0 erano i centri del potere bizantino, mentre alcune citt\u00e0 venivano riprese da Agila, le altre che erano rimaste sotto controllo imperiale, servivano da baluardo contro eventuali tentativi di riconquista visigota. I goti devastavano la campagna della Spagna bizantina, ma erano incapaci di assediare e le citt\u00e0 fortificate furono sicuri centri dell'amministrazione romana.\nPoche citt\u00e0 possono essere considerate di essere state sotto il governo bizantino in quel periodo. La citt\u00e0 di Medina-Sidonia (\"Asidona\") fu tenuta fino al 572, quando fu riconquistata da Leovigildo. Gisgonza (anche Gigonza, l'antica \"Sagontia\") fu tenuta fino al regno di Viterico (603\u2013610) e indica che il sud della provincia della Baetica fu completamente bizantina da M\u00e1laga fino alle foci Guadalete. Nella provincia \"Carthaginiensis\", nella quale si trova Cartagena e della quale fu capitale, la citt\u00e0 di Baza fu bizantina e probabilmente resistette alle incursioni di Leovigilido in quel territorio nel 570, sebbene divent\u00f2 visigotica entro il 589.\nTra le citt\u00e0 che furono in mano bizantina, C\u00f3rdoba era la pi\u00f9 grande. Alcuni storici pensano che sia stata la prima capitale della Spagna bizantina e attribuiscono, su questa base, il dominio dell'Impero di Costantinopoli sulle citt\u00e0 di \u00c9cija (\"Astigi\"), Cabra (\"Egabra\"), Guadix (\"Acci\"), e Granada (\"Illiberris\"), per\u00f2 non si ha nessun riscontro nelle fonti archeologiche. C\u00f3rdoba era in stato di ribellione, in breve raggiunta da Siviglia dal 566\u2013567, fino a quando Leovigildo non la represse nel 572. Forse si ebbe un governo locale in questo periodo, o forse si riconobbe la sovranit\u00e0 bizantina.\nA parte il sud delle province romane della \"Baetica\" e della \"Carthaginiensis\" (il Levante meridionale), i bizantini possedevano anche Ceuta, Tangeri e le Isole Baleari, conquistate dopo il collasso del regno vandalico. Ceuta, sebbene sia stata visigotica ed il suo futuro la destina ad essere parte integrante della penisola iberica, fece parte dalla provincia romana della \"Mauretania Secunda\". Le Baleari, insieme alla Baetica ed alla Carthaginiensis form\u00f2 la nuova provincia di \"Spania\". Entro l'anno 600 l'estensione della Spania fu diminuita a poco pi\u00f9 che la zona costiera tra M\u00e1laga e Cartagena e non si estendeva oltre la Sierra Nevada. Giorgio Ciprio registr\u00f2 solamente una \"civitas\" (citt\u00e0, popolo) nella provincia: i \"Mesopotami,\" bench\u00e9 il significato sia incerto.\nAmministrazione.\nGoverno secolare.\nIl capo dell'amministrazione in Spania era il \"magister militum Spaniae\", ossia \"capo dei soldati della Spagna\". Il \"magister militum\" governava le questioni civili e militari nella provincia ed era subordinato solamente all'imperatore. Il \"magister\" era inoltre membro della pi\u00f9 alta aristocrazia e portava il titolo di patrizio. La carica, sebbene venisse registrata per la prima volta nel 589, fu probabilmente una creazione di Giustiniano, come fu la zecca, che emise monete provinciali fino alla fine della provincia (c. 625).\nVengono nominati solo cinque \"magistri\" nella storia della provincia, ma probabilmente ce ne furono di pi\u00f9. Due vengono menzionati da Isidoro di Siviglia come successivi governatori all'epoca di Suintila, ma omette i loro nomi. Il primo governatore conosciuto, Comenciolus, ripar\u00f2 le porte di Cartagena al posto dei \"barbari\" e lasci\u00f2 un'iscrizione (datata 1\u00ba settembre 589) nella citt\u00e0. Attorno all'anno 600 c'era un governatore chiamato Comitiolus che apparteneva la rango di \"gloriosus\", il pi\u00f9 alto grado sociale, dopo quello di imperatore. \u00c8 in lingua latina e pu\u00f2 riflettere quale era la lingua amministrativa. (Non implica, in ogni caso, che Cartagena fosse la capitale della Spania.) Il patrizio e \"magister\" Caesarius fece un trattato di pace con Sisebuto nel 614 e confer\u00ec con l'imperatore Eraclio, il quale era occupato nelle guerre in Mesopotamia.\nI confini tra la Spagna bizantina ed il regno visigoto erano labili. I viaggi tra i confini, per ragioni d'affari o personali, erano permessi e le due regioni sperimentarono anche periodi prolungati di pace. La facilit\u00e0 di attraversare la frontiera fu notata dall'esiliato Leandro, il cui fratello pass\u00f2 pi\u00f9 volte il confine senza ostacoli. Il confine venne determinato da un trattato (\"pacta\") tra Atanagildo e Giustiniano, ma la data esatta della stipula \u00e8 ancora dibattuta. Pu\u00f2 essere stata parte delle iniziali condizioni dell'assistenza bizantina nel 551 o 552 o pu\u00f2 essere stata un risultato della guerra tra Goti e Romani nel 555 o pi\u00f9 tardi. Fu firmata sicuramente prima della morte di Giustiniano, avvenuta nel 565. La legittimit\u00e0 dei \"pacta\" fu riconosciuta nel settimo secolo, dati anche i racconti sulla facilit\u00e0 di viaggiare e commerciare.\nGoverno ecclesiastico.\nLa provincia di Spagna fu prevalentemente cattolica e latina, come i suoi governanti bizantini, anche se molti erano Cristiani d'Oriente. Nonostante ci\u00f2, non sembra che le relazioni fra sudditi e governanti e fra Chiesa e Stato siano state migliori rispetto alla Spagna ariana dei Visigoti. La Chiesa di Spagna era anche meno indipendente dal Papato della Chiesa dei goti, che era per la maggior parte composta da ispano-romani. Le due Chiese erano separate. Mai ecclesiastici dell'una sono stati presenti a concili dell'altra; bench\u00e9 di fatto in Spagna non si tennero mai concili provinciali. Le controversie teologiche, comunque, dividevano gli uni dagli altri.\nPapa Gregorio I intervenne con successo nei vari vescovati della provincia, di pi\u00f9 di quanto fece qualsiasi altro papa nel regno visigoto. Difese la propriet\u00e0 di due vescovi deposti e tiranneggi\u00f2 il \"magister militum\" Comitiolus, accusandolo di interferire negli affari ecclesiastici. Implicitamente accus\u00f2 anche Liciniano di Cartagena di ordinare com preti degli ignorantoni, ma Liciniano semplicemente replic\u00f2 che non facendo cos\u00ec si sarebbe lasciato la diocesi della provincia vuota: un triste commento dell'educazione in Spania.\nCultura.\nLo stile architettonico ed artistico prevalente in Spania non fu quello tipico di Bisanzio, ma piuttosto lo stile bizantino del nord Africa. Due chiese, una a Algezares, a sud di Murcia e l'altra quella di San Pedro de Alc\u00e1ntara vicino a Malaga, sono state analizzate. Solo nelle Isole Baleari lo stile della Grecia e della Tracia ha messo piede. Sebbene l'impronta stilistica di Bisanzio sia presente in tutta la Spagna, nelle regioni gotiche non condividono per\u00f2 le connessioni con gli stili africani prevalenti in Spania.\nNelle vicinanze di Cartagena, sono state scoperte delle stoviglie, \"amphorae\"con tratti tipicamente africani; ci\u00f2 dimostra i forti legami tra la provincia di Spania e la Mauretania Secunda. Cartagena \u00e8 stata, negli anni recenti, scavata a fondo ed \u00e8 stato scoperto un complesso che probabilmente ospitava i soldati di Bisanzio. Tuttavia, la citt\u00e0, come molte altre a quel tempo, era diminuita in popolazione sotto il governo bizantino.\nDeclino e conquista visigota.\nDurante i regni di Atanagildo e Leovigildo, i bizantini furono incapaci di spingere la loro offensiva oltre e i visigoti fecero alcune campagne vittoriose. Attorno al 570, Leovigildo saccheggi\u00f2 Bastetania (Bastitania o Bastania, la regione di Baza) e prese Medina Sidonia grazie al tradimento di un certo Framidaneus (forse un goto). Dopo aver preso Baza, ha certamente fatto delle incursioni nelle vicinanze di Malaga, battendo un rilevante esercito. Conquist\u00f2 molte citt\u00e0 e fortezze nella valle del Guadalquivir e sconfisse un esercito di \"rustici\", secondo Giovanni di Biclaro, che rifer\u00ec di un'armata di banditi chiamati \"Bagaudae\" i quali si sono stabiliti in una zona cuscinetto tra i goti e i romani. Nel 577 a Orospeda, regione sotto controllo bizantino, Leovigildo sconfisse ancora i \"rustici rebellantes\", probabilmente i \"Bagaudae\". Dopo due stagioni di campagne contro i romani, Leovigildo concentr\u00f2 le sue forze militari in altre parti.\nDurante il regno di Recaredo I, i bizantini ripresero l'offensiva e probabilmente riguadagnarono terreno. Recaredo riconobbe la legittimit\u00e0 della frontiera bizantina e scrisse a papa Gregorio I, richiedendo una copia del trattato precedente inviata dall'imperatore Maurizio. Gregorio replic\u00f2 che il testo del trattato era stato perso in un incendio durante il regno di Giustiniano ed avvert\u00ec Recaredo che non lo avrebbe voluto trovare perch\u00e9 avrebbe garantito probabilmente pi\u00f9 territorio ai bizantini di quanto ne avessero in quel momento (agosto 599). Le conquiste di Leovigildo contro il governo romano erano pi\u00f9 grandi rispetto alle riconquiste romane durante il regno di Recaredo; la provincia bizantina di Spania era in declino.\nIn seguito, Witterico fece campagne contro la Spania, sebbene i suoi generali ebbero pi\u00f9 successi rispetto al re. Conquist\u00f2 la piccola citt\u00e0 di Gisgonza. Gundemaro si mosse contro la Spagna bizantina nel 611, ma senza effetti. Sisebuto divent\u00f2 il flagello della Spania molto di pi\u00f9 dei suoi predecessori dei bizantini in Spagna. Nel 614 e nel 615, diede inizio a due massive spedizioni contro l'impero d'oriente e conquist\u00f2 M\u00e1laga prima del 619, quando i suoi vescovi apparirono nel Secondo Concilio di Siviglia. Conquist\u00f2 la costa mediterranea e razzi\u00f2 molte citt\u00e0 dell'entroterra, tanto da attrarre l'attenzione del cronista franco Fredegario:\n\"\u2026et plures civitates ab imperio Romano Sisebodus litore maris abstulit et usque fundamentum destruxit.\"\n\u2026re Sisbodus prese molte citt\u00e0 dell'impero romano lungo la costa, distruggendole e riducendole in macerie.\nSisebuto probabilmente razzi\u00f2 anche Cartagena, che era completamente desolata, tanto da riapparire nella carta della Spagna visogotica. Poich\u00e9 i goti non erano in grado di costruire sedi decenti, furono obbligati a ridurre le difese di tutte le piazzeforti fortificate che prendevano nell'obiettivo di prevenire futuri eserciti dal possibile utilizzo contro loro medesimi. Poich\u00e9 Cartagena fu distrutta e Malaga risparmiata, si \u00e8 dedotto che antecedentemente la presenza bizantina era pi\u00f9 forte, in seguito la presenza degli orientali era ridotta alla sola Malaga, tanto da non destare pi\u00f9 preoccupazioni all'egemonia visigota sull'intera penisola.\nNel 621, i bizantini detenevano ancora poche citt\u00e0, ma Suintila le riprese ed entro l'anno 624 l'intera provincia della Spania era in mani visigote, tranne le Isole Baleari, che erano in ristagno economico nel settimo secolo. Come i \"giudicati\" sardi e la Corsica in quel periodo, le Baleari erano solamente nominalmente bizantine. Furono definitivamente separate dall'Impero con le incursioni saracene, che ebbero inizio dall'ottavo secolo.\nDurante il regno congiunto di Egica e Witiza, una nave bizantina razzi\u00f2 le coste meridionale della Spagna e fu scacciata da un conte locale chiamato Theudimer. La data di questo evento \u00e8 discussa: pu\u00f2 essere successa come parte della spedizione di Leonzio per aiutare Cartagine, sotto l'assalto degli arabi, nel 697; forse pi\u00f9 tardi, attorno al 702; o forse ancora dopo, durante il regno di Wittiza. Universalmente accettato \u00e8 un isolato incidente collegato con altre attivit\u00e0 militari (probabilmente contro gli arabi o contro i berberi) e non bens\u00ec un tentativo per ristabilire la provincia di Spania. Come il professor Thompson disse: \"Non sappiamo niente del contesto di questo strano evento.\""}
{"id": "1472163", "revid": "78273", "url": "https://it.wikipedia.org/wiki?curid=1472163", "title": "Separazione angolare", "text": ""}
{"id": "1472164", "revid": "110157", "url": "https://it.wikipedia.org/wiki?curid=1472164", "title": "Alettrione", "text": "Nella mitologia greca, Alettrione era il nome di uno degli eroi dell'antica Grecia, fedele soldato di Ares.\nIl mito.\nIl dio della guerra Ares, soleva incontrare Afrodite sposa di Efesto di nascosto. Per essere avvertito in caso che il sole sorgesse e preso dalla passione non ci facesse caso, portava con s\u00e9 Alettrione, suo soldato, che doveva avvertirlo ogni volta della fine della notte.\nLa morte.\nDurante una delle tante notti di guardia Alettrione si sop\u00ec in un sonno profondo ed Efesto, la divinit\u00e0 delle invenzioni, sorprese i due amanti. Per punizione Ares trasform\u00f2 il suo sottoposto in un gallo, animale condannato a cantare sempre quando il sole appare in cielo."}
{"id": "1472167", "revid": "729019", "url": "https://it.wikipedia.org/wiki?curid=1472167", "title": "Stazione di Milano Quarto Oggiaro", "text": "La stazione di Milano Quarto Oggiaro \u00e8 una fermata ferroviaria posta sulla linea Milano-Saronno; serve il quartiere di Quarto Oggiaro della citt\u00e0 di Milano. La stazione si trova in realt\u00e0 sull'antico territorio di Vialba, ma le fu assegnato il nome attuale poich\u00e9 la zona \u00e8 conosciuta oggi come Quarto Oggiaro.\n\u00c8 gestita da FerrovieNord, che la qualifica come stazione di tipo secondario.\nStrutture e impianti.\nSi tratta di una fermata ferroviaria dotata di quattro binari passanti, serviti da due banchine ad isola, entrambe munite di pensiline.\nL'impianto \u00e8 dotato di rampe mobili, accanto alle due rampe di scale di uscita ed \u00e8 inoltre dotata di due linee di ascensori: una che collega l'esterno della stazione al suo interno e l'altra che porta gli utenti al piano binari.\nMovimento.\nLa stazione \u00e8 servita dai treni delle linee S1 (Saronno-Milano-Lodi) ed S3 (Saronno-Cadorna) del servizio ferroviario suburbano di Milano. Entrambe le linee sono cadenzate a frequenza semioraria, ottenendo cos\u00ec sulla tratta comune una frequenza di un treno ogni 15 minuti."}
{"id": "1472168", "revid": "767487", "url": "https://it.wikipedia.org/wiki?curid=1472168", "title": "Beni Suef", "text": "Beni Suef (Arabo: \u0628\u0646\u064a \u0633\u0648\u064a\u0641 , \"Ban\u012b suwayf\") \u00e8 una citt\u00e0 dell'Egitto, capoluogo del governatorato omonimo. Sorge sulla riva sinistra del Nilo, a circa 115\u00a0km a sud della capitale Il Cairo.\nLo sviluppo di Beni Suef \u00e8 stato negativamente influenzato dalla vicinanza del Cairo, che ne ha impedito l'espansione. La citt\u00e0 \u00e8 comunque ben collegata ad altri centri urbani dell'Egitto attraverso la rete stradale e quella ferroviaria e i collegamenti fluviali.\nCirca 15\u00a0km a ovest della citt\u00e0 si trova l'antica citt\u00e0 di Heracleopolis Magna, che sotto la IX e X dinastia (circa tra il 2160 e il 2040 a.C.) fu la capitale del Basso e Medio Egitto. 35\u00a0km a nord di Beni Suef si trova anche il sito archeologico di Meidum, sede di una necropoli egizia risalente al Regno Antico e di una piramide attribuita a Snefru, sovrano della IV dinastia."}
{"id": "1472169", "revid": "204012", "url": "https://it.wikipedia.org/wiki?curid=1472169", "title": "Epatocarcinoma", "text": ""}
{"id": "1472170", "revid": "345405", "url": "https://it.wikipedia.org/wiki?curid=1472170", "title": "Vl\u0103deni", "text": "Il toponimo Vl\u0103deni pu\u00f2 riferirsi a diverse localit\u00e0 della Romania:"}
{"id": "1472176", "revid": "287204", "url": "https://it.wikipedia.org/wiki?curid=1472176", "title": "Vladeni", "text": ""}
{"id": "1472177", "revid": "124133049", "url": "https://it.wikipedia.org/wiki?curid=1472177", "title": "Il cantastorie", "text": "Il cantastorie \u00e8 il terzo album in studio del rapper italiano Space One, pubblicato nel 2001 dalla Best Sound.\nIl disco.\nUn album diverso dai precedenti lavori di Space One, un album molto pi\u00f9 ironico, uscito in un periodo non felice per Space One, deluso dalla brutta piega che stava prendendo l'hip hop italiano.\nProprio per questo, dopo \"Il cantastorie\" Space One si prese una lunga pausa di riflessione durata ben 6 anni.\nL'album vanta le collaborazioni dei Pooglia Tribe in \"Colpo di tacco\", J-Ax, Grido, Thema e Posi Argento nel brano SF \"A.A.D.D.S.S\", la cantante Dilene Ferraz in \"Provo per te\" e nuovamente Posi Argento nel brano di chiusura \"Non ti sopporto pi\u00f9\".\nI singoli estratti dal \"cantastorie\" sono \"Aiutami a distruggerti\", una rivisitazione in chiave rap del brano di Michele Zarrillo \"5 giorni\" e \"Provo per te\"; di entrambi i singoli \u00e8 stato realizzato un video, quest'ultimo per\u00f2 non \u00e8 mai uscito."}
{"id": "1472178", "revid": "268111", "url": "https://it.wikipedia.org/wiki?curid=1472178", "title": "Vulcana", "text": "Il toponimo Vulcana, dal romeno \"vulcan\" (vulcano) pu\u00f2 riferirsi a diverse localit\u00e0 della Romania:"}
{"id": "1472179", "revid": "12628125", "url": "https://it.wikipedia.org/wiki?curid=1472179", "title": "Cangrande", "text": ""}
{"id": "1472184", "revid": "287204", "url": "https://it.wikipedia.org/wiki?curid=1472184", "title": "Branesti", "text": ""}
{"id": "1472186", "revid": "133248", "url": "https://it.wikipedia.org/wiki?curid=1472186", "title": "Br\u0103ne\u0219ti", "text": ""}
{"id": "1472194", "revid": "6923", "url": "https://it.wikipedia.org/wiki?curid=1472194", "title": "Italjet", "text": "L'Italjet \u00e8 un'azienda motociclistica italiana di Castel Guelfo di Bologna fondata nel 1960 a Bologna, da Leopoldo Tartarini, come Italemmezeta. Dopo aver sospeso la produzione motociclistica all'inizio degli anni duemila, limitandosi alla produzione di biciclette elettriche e biciclette a pedalata assistita, ha presentato dei nuovi modelli di motocicletta all'EICMA 2018 e la produzione \u00e8 ripartita nel novembre 2020.\nStoria.\nLa storia di Italjet nasce nel 1959 nella Motorvalley bolognese ed \u00e8 legata indissolubilmente alla famiglia Tartarini.\nIl fondatore, Leopoldo Tartarini, noto pilota motociclistico degli anni cinquanta (vinse svariate volte al Motogiro d'Italia e alla Milano-Taranto), ritiratosi dalle corse in seguito ad una brutta caduta, propose alla Ducati, azienda per la quale correva, di organizzare il giro del mondo, impresa che a quel tempo era considerata quasi impossibile.\nLa nascita della Italjet.\nLeopoldo Tartarini inizi\u00f2 a dedicarsi alla costruzione di motocicli con motore MZ, da cui il nome Italemmezeta. Il primo prodotto fu una 125 spinta dal motore a due tempi tedesco-orientale, cui fece seguito nel 1962 un ciclomotore sportivo battezzato \"Italjet\", ispirato nelle linee alle Ducati coeve. Nel 1964 nacque il \"Mustang\", altro ciclomotore di indole sportiva e dalle soluzioni innovative, evolutosi successivamente nel \"Mustang Veloce\".\nLa Italjet \u00e8 nota per il suo design e vanta veicoli esposti nei musei MOMA e Guggenheim di New York. I modelli Italjet godranno di buon successo sia in Italia che all'estero per la loro originalit\u00e0.\nSul finire degli anni sessanta la Casa emiliana rinnov\u00f2 la propria gamma presentando una serie di minimoto da fuoristrada e alcuni modelli destinati al fuoristrada agonistico. Dal punto di vista commerciale, la Italjet divenne importatore italiano delle moto da cross \u010cZ e della Yamaha: sfruttando i motori della Casa nipponica nacquero la stradale \"Buccaneer\" 125 bicilindrica e la enduro \"Mad\".\nConcluso il rapporto con Yamaha la Italjet inizi\u00f2 a importare e distribuire in Italia la Bultaco (1977); del 1978 \u00e8 il \"Pack-A-Way\", ciclomotore che riprendeva alcune idee gi\u00e0 viste sul modello Kit-Kat, evolutosi nel 1980 nel \"Pack 2\", il quale impiegava motore e trasmissione del Piaggio Ciao. Con meccanica Piaggio (quella del motocarro Ape) \u00e8 anche il trike \"Ranger\".\nAnni 80 e 90.\nNel 1980 la Italjet, approfittando delle difficolt\u00e0 finanziarie della Bultaco, entr\u00f2 nel settore delle moto da trial, con delle 250 e 350 il cui motore (di lontana derivazione Ducati) era costruito in proprio dalla Casa. Del 1984 \u00e8 la bicicletta a motore \"Tiffany\".\nNel 1986 l'azienda cess\u00f2 la produzione di motocicli (fu mantenuta solo quella delle minimoto), per riprendere due anni dopo con una serie di scooter, come i modelli \"Dragster\", \"Formula\", \"Torpedo\" e \"Velocifero\" degli anni novanta.\nTra il 1993 e il 1994 viene completata la costruzione del nuovo stabilimento di Roseto degli Abruzzi, all\u2019epoca uno dei pi\u00f9 moderni e robotizzati per la produzione di ciclomotori e scooter. Nel dicembre 1994 al Motor Show di Bologna presenta il quadriciclo Newstreet con motore 50 cm\u00b3 che rimarr\u00e0 allo stadio di prototipo.\nDel 1999 \u00e8 il prototipo di una nuova Grifon, con motore Triumph 900 cm\u00b3, mentre nel 2002 fu presentato il prototipo \"Amarcord\", con ciclistica da moto e motore Piaggio 250 cm\u00b3 da scooter. Fu il canto del cigno della Italjet in quanto nell\u2019aprile del 2003 venne dichiarata fallita dal Tribunale di Bologna e sospese la produzione di ciclomotori e motocicli. Leopoldo Tartarini fonder\u00e0 successivamente uno studio di design, lasciando il marchio al figlio Massimo.\nAnni recenti.\nNel 2007 viene presentato un nuovo prototipo di Grifon: si tratta in realt\u00e0 di una Hyosung GT 650 per telaio e motore, bicilindrico da 650 cm\u00b3. Italjet ha ridisegnato alcune altre parti. Da quel momento l'Italjet si \u00e8 limitata alla produzione di biciclette elettriche sino all'EICMA 2018 dove sono stati presentati dei nuovi modelli motociclistici destinati alla produzione dall'anno successivo.\nNel novembre 2020 riparte la produzione di motocicli con la nuova generazione di Dragster, modello totalmente nuovo con motore 125 e 200 ispirato al celebre scooter anni novanta. La nuova serie prodotta in Italia nel nuovo stabilimento di Castel Guelfo di Bologna viene distribuita in tutta Europa dalla rete di vendita dell\u2019austriaca KSR.\nLe competizioni.\nIl legame tra l'Italjet e le competizioni risale al passato sportivo del fondatore. Nel 1965 entr\u00f2 in produzione il modello \"Vampire\", moto da corsa per la neonata categoria 60 Cadetti, di buon successo sportivo. Altro modello di successo nelle corse \u00e8 la Buccaneer, con la quale la Italjet vinse tre campionati italiani juniores della ottavo di litro (dal 1973 al 1975).\nNel 1979 la Casa emiliana si dedic\u00f2 al trial, dapprima sostenendo Bernie Schreiber nel campionato mondiale e Ettore Baldini nel campionato italiano, e, dal 1980, con una propria moto, ottenendo ottimi risultati a livello nazionale e mondiale.\nNella stagione 2000 la Italjet fece il suo ingresso nel motomondiale, presentandosi nella classe 125 con la \"F 125\"."}
{"id": "1472197", "revid": "268111", "url": "https://it.wikipedia.org/wiki?curid=1472197", "title": "Buciumeni", "text": ""}
{"id": "1472198", "revid": "287204", "url": "https://it.wikipedia.org/wiki?curid=1472198", "title": "Bucsani", "text": ""}
{"id": "1472201", "revid": "133248", "url": "https://it.wikipedia.org/wiki?curid=1472201", "title": "Buc\u0219ani", "text": ""}
{"id": "1472203", "revid": "1856513", "url": "https://it.wikipedia.org/wiki?curid=1472203", "title": "XL Airways France", "text": "La XL Airways France \u00e8 stata una compagnia aerea leisure francese con sede presso l'aeroporto di Parigi Charles de Gaulle in Francia. Nel 2012 era la decima compagnia aerea francese per traffico passeggeri con 1,12 milioni di passeggeri trasportati.\nStoria.\nLa compagnia fu fondata nel 1995 con il nome di Star Airlines, il 23 novembre 2006 \u00e8 stata rilevata da XL Leisure Group assumendo la nuova denominazione di \"XL Airways France\". La compagnia effettua voli charter passeggeri e cargo oltre a voli di linea verso alcune destinazioni di medio-corto raggio (nel bacino mediterraneo) e di lungo raggio (Caraibi, Stati Uniti, Oceano Indiano). Dal 12 settembre 2008, a seguito del fallimento del gruppo XL Leisure Group, \u00e8 stata nuovamente rilevata dalla banca d'investimenti islandese \"Straumur-Burdaras Investment Bank hf\". Nel novembre 2012 la compagnia \u00e8 stata rilevata dal gruppo X-Air Aviation.\nProblemi finanziari.\nIl 19 settembre 2019, XL Airways France, ha interrotto la vendita dei biglietti a causa della bancarotta; mentre le operazioni di volo sono terminate il 23 settembre 2019.\nFlotta.\nA settembre 2019 la flotta XL Airways France risulta composta dai seguenti aerei:\nFlotta storica.\nNel corso degli anni XL Airways France ha operato con i seguenti modelli di aeromobili:"}
{"id": "1472206", "revid": "268111", "url": "https://it.wikipedia.org/wiki?curid=1472206", "title": "Comisani", "text": ""}
{"id": "1472208", "revid": "133248", "url": "https://it.wikipedia.org/wiki?curid=1472208", "title": "Con\u021be\u0219ti", "text": ""}
{"id": "1472209", "revid": "287204", "url": "https://it.wikipedia.org/wiki?curid=1472209", "title": "Contesti", "text": ""}
{"id": "1472211", "revid": "133248", "url": "https://it.wikipedia.org/wiki?curid=1472211", "title": "Crevedia", "text": ""}
{"id": "1472213", "revid": "113562213", "url": "https://it.wikipedia.org/wiki?curid=1472213", "title": "Aiutante sottufficiale", "text": ""}
{"id": "1472217", "revid": "287204", "url": "https://it.wikipedia.org/wiki?curid=1472217", "title": "Dragomiresti", "text": ""}
{"id": "1472220", "revid": "31886", "url": "https://it.wikipedia.org/wiki?curid=1472220", "title": "Dragomire\u0219ti", "text": ""}
{"id": "1472221", "revid": "991694", "url": "https://it.wikipedia.org/wiki?curid=1472221", "title": "Your Last Song", "text": ""}
{"id": "1472223", "revid": "1656773", "url": "https://it.wikipedia.org/wiki?curid=1472223", "title": "Regola di Lipinski", "text": "La regola di Lipinski, detta anche regola del 5 di Lipinski o semplicemente regola del 5, \u00e8 un algoritmo ideato dal ricercatore Christopher Lipinski nel 1997, che risulta importante per la progettazione e lo sviluppo di un farmaco.\u00c8 stata dedotta empiricamente analizzando l'immensa mole di informazioni accumulatesi dopo decenni di ricerca in campo farmacologico.\nLa regola di Lipinski \u00e8 costituita da un insieme di requisiti da prendere in considerazione durante la selezione di una molecola destinata ad essere studiata come farmaco. Si basa su quattro fondamenti:\nTali requisiti risultano utili in campo farmacologico per ridurre il campo di indagine, diminuendo drasticamente il numero di molecole nelle quali ricercare un potenziale farmaco.\nLa regola del 5 risulta cos\u00ec essere di grande interesse ed estremamente efficace, oltre che facile da ricordare, riuscendo a semplificare notevolmente la problematica biochimica e fisiologica dell'attivit\u00e0 farmacologica di una molecola. La regola di Lipinski affronta il problema della farmacocinetica semplificandola e riducendola a due soli concetti: \"assorbimento\" (sar\u00e0 meglio assorbita se di piccole dimensioni) e \"permeazione\" (attraverser\u00e0 meglio le membrane cellulari se non sar\u00e0 troppo idrofila)."}
{"id": "1472231", "revid": "287204", "url": "https://it.wikipedia.org/wiki?curid=1472231", "title": "Francesco Pitti", "text": "Biografia.\nNato da quel ramo dei Pitti che a Levanella possedevano una fattoria, da novizio dell'ordine dei Frati Minori Cappuccini intraprese a Firenze studi universitari che si conclusero il 10 giugno 1493 con il baccalaureato in teologia. Nella capitale toscana ebbe modo anche di sviluppare la sua passione per le lettere frequentando la scuola poetico-latina che faceva capo a Ugolino di Vieri. Poi per\u00f2, presi i voti, fu trasferito a Venezia.\nNella citt\u00e0 lagunare conobbe il letterato veneziano Giovanni Badoer e il poeta senese Filippo Galli. Insieme costituirono una societ\u00e0 letteraria di indirizzo arcadico che culmin\u00f2 nella composizione di un \"Opus Pastoralis\" di quattro prose e quattro egloghe che hanno per protagonisti \"Phytio\" (Pitti), \"Phylenio\" (Galli) e \"Phylareto\" (Badoer). Da quel momento lo pseudonimo letterario di Francesco Pitti rimase definitivamente \"Pizio da Montevarchi\".\nIl suo nome d'arte divenne celebre a partire dal 2 ottobre 1497 quando a Venezia, dalla stamperia di Cristoforo de Pensi, usc\u00ec la sua traduzione in volgare dell\"Ippolito\" di Seneca, la prima in endecasillabi e strofe di settenari nello stile dell'egloga che divent\u00f2 subito un best seller.\nA firma di Pizio, ma quasi sicuramente risalente al periodo fiorentino, \u00e8 anche una traduzione in terzine dantesche, dell'Hercules Furens, sempre di Seneca, che \u00e8 conservata, manoscritta e inedita, nel codice 106 della Biblioteca Classense di Ravenna."}
{"id": "1472233", "revid": "27723", "url": "https://it.wikipedia.org/wiki?curid=1472233", "title": "Monti Maxwell", "text": ""}
{"id": "1472235", "revid": "1305772", "url": "https://it.wikipedia.org/wiki?curid=1472235", "title": "Malu", "text": "Malu, o Mal\u00f9, pu\u00f2 riferirsi a:\nCinema.\nMal\u00f9 pu\u00f2 riferirsi alla prima parola del titolo di tre film della omonima attrice:"}
{"id": "1472236", "revid": "125814493", "url": "https://it.wikipedia.org/wiki?curid=1472236", "title": "Eugenio d'Asburgo-Teschen", "text": "Biografia.\nI primi anni.\nEugenio era figlio dell'arciduca Carlo Ferdinando d'Asburgo-Teschen (figlio dell'arciduca Carlo d'Austria-Teschen) e di sua moglie, l'arciduchessa Elisabetta Francesca d'Asburgo-Lorena. Nacque nel castello di Gross Seelowitz, oggi \u017didlochovice, presso Brno in Moravia. Fu battezzato con i nomi di \"Eugen Ferdinand Pius Bernhard Felix Maria\". Trascorse la propria infanzia a Gross Seelowitz e le vacanze a Gmund.\nLa carriera militare.\nAll\"'Albrechtspalais\" di Vienna, Eugenio ricevette la propria educazione militare, studiando anche lingue, musica e storia dell'arte. All'et\u00e0 di 14 anni, con l'intento di mantenere le tradizioni di famiglia, come il fratello maggiore, inizi\u00f2 la propria carriera militare nel Reggimento dei Cacciatori imperiali (Kaiserj\u00e4ger) nel Tirolo e venne promosso Luogotenente il 27 ottobre 1877. Poco dopo venne trasferito come Tenente Colonnello di un reggimento di ussari, partecipando poi a molte manovre militari.\nNel 1882 Eugenio venne esaminato da un'assemblea di commissione presieduta dall'Arciduca Alberto che verific\u00f2 la sua idoneit\u00e0 a frequentare la prestigiosa Accademia militare teresiana a Wiener Neustadt. Eugenio fu l'unico Arciduca della storia della casa d'Asburgo a compiere studi militari di una certa durata (1883-1885), venendo promosso a pieni voti e venne nominato membro dello Stato maggiore (1885), raggiungendo rapidamente i pi\u00f9 alti gradi militari.\nComand\u00f2 un battaglione del 1\u00ba Reggimento fanteria come Tenente Colonnello prima di assumerne l'intero comando come Colonnello. Affidatogli il comando del 13\u00ba Reggimento di Ussari, assunse il comando di una Brigata di fanteria a Olomouc e quindi una Divisione a Vienna. Nel 1900 venne nominato Comandante del XIV Corpo d'Armata a Innsbruck e venne promosso a Generale di Cavalleria il 27 aprile 1901. Questo comando lo rese simultaneamente comandante a Innsbruck e comandante della difesa territoriale del Tirolo. Otto anni dopo divenne anche Ispettore militare del Tirolo. Quando nel 1909 la possibilit\u00e0 di una guerra con la Serbia era nell'aria, per merito dell'arciduca Francesco Ferdinando e del generale Albori, venne nominato Comandante dell'Esercito.\nL'arciduca Eugenio esercit\u00f2 anche una notevole influenza derivante dalla propria personalit\u00e0. Raccomand\u00f2 caldamente il Luogotenente Feldmaresciallo Conrad von H\u00f6tzendorf, suo comandante di divisione a Innsbruck come proprio successore a capo dello Stato Maggiore assieme al generale Beck-Rzikowsky. Nel 1911 si ritir\u00f2 dalla carriera militare per motivi di salute. Conrad von H\u00f6tzendorf ad ogni modo, si disse nelle sue memorie invidioso della posizione dell'Arciduca Francesco Ferdinando.\nL'11 gennaio 1887, l'Arciduca Eugenio entr\u00f2 nell'Ordine teutonico della Germania come cavaliere professo e venne poi nominato coadiutore del Gran maestro, l'arciduca Guglielmo.\nAlla morte di questo, l'arciduca Eugenio fu nominato Gran maestro il 19 novembre 1894. In questo incarico si distinse particolarmente, istituendo opere assistenziali femminili (\"Marianer\"), fondando nuovi ospedali, incrementando l'operato dell'Ordine e raccogliendone gli archivi a Vienna.\nLa Prima Guerra Mondiale.\nAllo scoppio della Prima guerra mondiale si impegn\u00f2 attivamente nell'ambito militare. Fu dapprima impiegato nell'organizzazione del lavoro in tempo di guerra, infine, nel dicembre del 1914, fu trasferito per assumere il comando delle forze austriache nei Balcani, a Peterwardein. Assieme al suo capo di Stato maggiore, il Luogotenente Feldmaresciallo Alfred Krau\u00df, un valente teorico militare con un carattere deciso e vigoroso, mantenne il comando della 5\u00aa Armata.\nIl 22 maggio 1915 l'Arciduca fu promosso Colonnello Generale. Due giorni dopo, il 24 maggio, si spost\u00f2 sul fronte meridionale, per combattere contro l'Italia. Spost\u00f2 il proprio quartier generale a Maribor, comandando le operazioni militari dal confine svizzero all'Adriatico con il compito di difendere il confine dalle ben pi\u00f9 numerose armate italiane.\nDurante la Prima battaglia dell'Isonzo, l'Arciduca si port\u00f2 spesso sulla linea del fronte, dove si svolgevano i combattimenti, per incoraggiare le truppe, ottenendo una grande popolarit\u00e0. Allo stesso tempo si occup\u00f2 delle aree di riserva di modo da garantire una possibile ritirata.\nPrima del grande offensiva di primavera del 1916 nel Tirolo, Eugenio assunse il comando del Gruppo d'armate \"Erzherzog Eugen\" composto dalla 11\u00aa Armata comandata da Viktor Dankl von Krasnik e dalla 3\u00aa Armata sotto il comando di Hermann K\u00f6vess ottenendo i quartieri generali del cugino, il Conte von Bozen und Maurer, posizionandosi a Bolzano. Dopo i primi successi, l'attacco venne bloccato dalle problematiche presenti sul fronte russo a seguito dell'Offensiva Brusilov nel giugno del 1916 e il successivo trasferimento di molte formazioni sul fronte Est dell'Impero Austriaco. Allo scoppio dell'offensiva, l'Arciduca Eugenio ritir\u00f2 le proprie truppe in posizioni sicure dalla seconda met\u00e0 di giugno del 1916.\nNel corso degli eventi bellici Eugenio dovette trasferire molte volte le proprie truppe, anche a seguito dei combattimenti fallimentari sull'Isonzo anche se mai fu intenzionato a ritirarsi oltre il Tirolo, scoprendo la capitale, Vienna; la tradizione riporta anche che egli era troppo attaccato alla propria terra per poter cedere cos\u00ec davanti al nemico.\nEugenio fu promosso Feldmaresciallo il 23 novembre 1916 e a met\u00e0 del marzo del 1917 riprese nuovamente il proprio ruolo di comandante nel Sud-Est dell'Impero Austriaco. Durante la Battaglia di Caporetto, fu il comandante delle operazioni, impiegando tutte le proprie energie, riconoscendo sul campo che questa era l'ultima opportunit\u00e0 favorevole agli imperi centrali. L'Arciduca, che non era solito infierire sulle proprie truppe, non si accan\u00ec sull'operazione.\nContro la volont\u00e0 del suo capo di Stato maggiore, il Colonnello Generale Barone Arz, l'Imperatore Carlo I d'Austria conged\u00f2 Eugenio dal servizio militare attivo il 18 dicembre 1917. Il comando del fronte sud occidentale termin\u00f2 di esistere. Dopo quello russo, anche sul fronte italiano si accesero accaniti scontri (Isonzo, Carinzia, Dolomiti) fino a quello del Piave. Dato il suo grado, Eugenio avrebbe potuto ottenere il grado di Comandante in Capo delle Armate dell'Impero, ma l'Imperatore Carlo I d'Austria volle mantenere per s\u00e9 questo onore.\nL'Arciduca Eugenio acquis\u00ec nuova fama nel 1918, al termine della guerra, quando venne proposto come reggente dell'Impero Austriaco per conto dell'esiliato Imperatore Carlo d'Asburgo. L'ultimo Ministro degli Esteri, il Conte Andrassy e il capo del parlamento, il dottor Franz Dinghofer del partito nazionalista tedesco discussero questa possibilit\u00e0. Ad ogni modo, Eugenio fece sapere che non avrebbe mai accettato l'incarico senza il consenso dell'Imperatore.\nUltimi anni.\nA seguito del crollo dell'Impero Austriaco, l'Arciduca si ritir\u00f2 a Lucerna e quindi a Basilea dove visse in un modesto hotel dal 1918 al 1934. Al fine di salvaguardare l'esistenza e i numerosi possedimenti dell'Ordine Teutonico, Eugenio rassegn\u00f2 volontariamente le proprie dimissioni dal Gran magistero nel 1923. Egli fu, cos\u00ec, l'ultimo Gran maestro secolare dell'Ordine.\nNel 1934 Eugenio si stabil\u00ec nel convento dell'ordine a Gumpoldskirchen presso Vienna. Partecip\u00f2 attivamente ai raduni dei nostalgici della monarchia austriaca, spesso capeggiati da ex militari, senza per\u00f2 credere mai in un vero ritorno della monarchia. A seguito dell'Anschlu\u00df dell'Austria alla Germania nel 1938 l'Ordine Teutonico venne sciolto e i suoi possedimenti confiscati.\nEugenio ricevette, probabilmente su proposta di Hermann G\u00f6ring e di altre figure militari di spicco della Germania nazista, una casa a Hietzing dove visse durante tutta la Seconda Guerra Mondiale. Nel 1945 si trasfer\u00ec in Tirolo dove, dagli occupanti francesi, ottenne una piccola villa a Igls. Il 21 maggio 1953 tutta Innsbruck celebr\u00f2 i 90 anni del suo feldmaresciallo.\nL'Arciduca mor\u00ec il 30 dicembre 1954 a Merano circondato dai membri dell'Ordine teutonico provenienti da Lana. Il 6 gennaio 1955 venne sepolto nel Duomo di Innsbruck, vicino all'arciduca Massimiliano III d'Austria (1558-1619).\nOnorificenze.\nOnorificenze imperiali austriache.\nDurante la propria carriera militare, l'arciduca Eugenio acquis\u00ec un altissimo numero di onorificenze, militari e civili:"}
{"id": "1472241", "revid": "287204", "url": "https://it.wikipedia.org/wiki?curid=1472241", "title": "Manesti", "text": ""}
{"id": "1472247", "revid": "133248", "url": "https://it.wikipedia.org/wiki?curid=1472247", "title": "M\u0103ne\u0219ti", "text": "Il toponimo M\u0103ne\u0219ti pu\u00f2 riferirsi a diverse localit\u00e0 della Romania:"}
{"id": "1472252", "revid": "287204", "url": "https://it.wikipedia.org/wiki?curid=1472252", "title": "Petresti", "text": ""}
{"id": "1472254", "revid": "916580", "url": "https://it.wikipedia.org/wiki?curid=1472254", "title": "Petre\u0219ti", "text": "Il toponimo Petre\u015fti pu\u00f2 riferirsi a diverse localit\u00e0:"}
{"id": "1472257", "revid": "345405", "url": "https://it.wikipedia.org/wiki?curid=1472257", "title": "Pietrari", "text": "Il toponimo Pietrari pu\u00f2 riferirsi a diverse localit\u00e0 della Romania:"}
{"id": "1472258", "revid": "1270704", "url": "https://it.wikipedia.org/wiki?curid=1472258", "title": "Biblioteca Cottoniana", "text": "La Biblioteca Cottoniana o Biblioteca Cotton (in inglese \"Cottonian Library\") \u00e8 la collezione di libri e codici raccolta da Sir Robert Bruce Cotton (1571 - 1631), un antiquario e bibliofilo inglese. Comprende tutti i libri, manoscritti, monete e medaglie di cui era entrato in possesso. Raccolse tutto questo materiale prelevando i libri e i manufatti che furono resi disponibili dalla soppressione dei monasteri voluta da Enrico VIII. La collezione rappresenta la pi\u00f9 importante singola fonte conosciuta di testi letterari in antico e medio inglese. Molte celebri opere come il \"Beowulf\", il poema \"Pearl\" e l\"'Evangeliario di Lindisfarne\" sono sopravvissute fino ai nostri giorni solo grazie alla Biblioteca Cottoniana.\nI pi\u00f9 importanti studiosi dell'epoca, tra cui Francesco Bacone, Walter Raleigh e James Ussher si servirono dei testi di propriet\u00e0 di Cotton e il sacerdote-poeta Richard James, che in seguito diede un importante contributo alla fondazione della Biblioteca Bodleiana, lavor\u00f2 presso di lui come bibliotecario.\nAttualmente la Biblioteca Cottoniana fa parte della British Library, che ha sede a Londra.\nL'incendio di Ashburnam House.\nIl nipote di Cotton, Sir John Cotton, don\u00f2 allo Stato della Gran Bretagna la Biblioteca, che fu ospitata prima ad \"Essex House\", sullo Strand, e poi ad \"Ashburnham House\", a Westminster. Il 23 ottobre 1731 ad \"Ashburnam House\" si svilupp\u00f2 un incendio e molti manoscritti andarono perduti, mentre altri furono in parte bruciacchiati (circa un quarto della collezione fu distrutta o danneggiata). Il bibliotecario, il Dr. Bentley, riusc\u00ec a fuggire dalle fiamme stringendo tra le braccia il Codex Alexandrinus: scena a cui assistette Robert Friend, che in seguito la descrisse in una lettera alla sorella Charlotte. Fortunatamente erano state realizzate delle copie di alcune delle opere andate perdute, anche se non di tutte.\nLa catalogazione.\nRobert Cotton aveva organizzato la sua biblioteca secondo la libreria e lo scaffale su cui ciascun libro era riposto. Su ogni libreria si trovava il busto di un personaggio storico, per lo pi\u00f9 Imperatori romani, e lo schema prevedeva che ogni testo fosse definito dalla terna \nIn questo modo, i due manoscritti pi\u00f9 famosi della Biblioteca Cottoniana hanno preso il nome di \"Cotton Vitellius A.xv\" e \"Cotton Nero A.x.\". Traducendo significa: \"\" Vai al busto di Vitellio, sullo scaffale superiore (A) e prendi il quindicesimo volume\" per il manoscritto che contiene il \"Beowulf\" e \"Vai al busto di Nerone, sullo scaffale superiore, e prendi il decimo volume\"\" per il manoscritto che contiene tutte le opere del poeta del \"Pearl\". Anche oggi, alla British Library, questi due volumi di inestimabile valore, sono catalogati con la stessa formula."}
{"id": "1472260", "revid": "122952607", "url": "https://it.wikipedia.org/wiki?curid=1472260", "title": "Valentina Chico", "text": "Biografia.\nSi forma professionalmente presso il Laboratorio Teatrale diretto da Pietro Gallina e perfezionandosi con Pierpaolo Sepe e Geraldine Baron. Inoltre consegue il diploma di solfeggio al Conservatorio di Santa Cecilia, a Roma.\nDebutta nel 1994 con un ruolo da protagonista nel film di produzione \nitalo-tedesca, \"Mario ed il mago\" di Klaus Maria Brandauer, dove recita in inglese al fianco di un cast internazionale, tra cui Anna Galiena, Philippe Leroy, e lo stesso Brandauer.\nNel 1996 \u00e8 nuovamente protagonista nel film di Cristina Comencini, \"Va' dove ti porta il cuore\", tratto dal romanzo omonimo di Susanna Tamaro, dove \u00e8 Marta, nipote di Olga, ruolo interpretato da Virna Lisi. Nel 1997 \u00e8 protagonista dei cortometraggi \"La guerra \u00e8 finita\", regia di Nino Mimica, e di \"Brividi blu\", regia di Enzo Capua, nel 2000 del lungometraggio \"Albania blues\", regia di Nico Cirasola e nel 2005 fa parte del cast del cortometraggio \"Igiene\", regia di Bernardo Nuti.\nLa sua prima apparizione televisiva \u00e8 nella serie tv \"Un medico in famiglia\" (1998). La popolarit\u00e0 arriva nel 2000 con il ruolo da protagonista nella terza serie di \"Incantesimo\", dove interpreta il ruolo dell'infermiera Caterina Masi che si innamora di un chirurgo di grande fama, Marco Oberon, interpretato da Alessio Boni. Nello stesso anno ha un ruolo importante anche nel film \"Femminile singolare\", regia di Claudio Del Punta. Nel 2001 appare in \"Incantesimo 4\"; nel 2003 ritorna ancora in alcune puntate di \"Incantesimo 6\".\nSuccessivamente, pur lavorando ancora in televisione e nel cinema, lavora molto pi\u00f9 intensamente in teatro. Inoltre \u00e8 protagonista di alcuni cortometraggi, tra cui \"Una giornata nera\", regia di Simone e Leonardo Godano, con cui vince il premio come migliore attrice protagonista, nella sezione \"Corti Pluriel\", al \"Festival del Cinema di Venezia 2005\", ed \"Homo homini lupus\" (2006), regia di Matteo Rovere.\nNel 2009 ritorna sul grande schermo con il film \"Toscanini in His Own Words\", regia di Larry Weinstein."}
{"id": "1472261", "revid": "27723", "url": "https://it.wikipedia.org/wiki?curid=1472261", "title": "Atmosfera citerea", "text": ""}
{"id": "1472263", "revid": "1935652", "url": "https://it.wikipedia.org/wiki?curid=1472263", "title": "Luigi Renzo", "text": "Biografia.\nFormazione e ministero sacerdotale.\nMons. Renzo ha frequentato il seminario arcivescovile di Rossano e, successivamente, il Pontificio seminario regionale San Pio X di Catanzaro. Si \u00e8 laureato in teologia alla Pontificia universit\u00e0 lateranense ed in pedagogia all'Universit\u00e0 di Urbino.\nL'8 agosto 1971 \u00e8 stato ordinato presbitero per l'arcidiocesi di Rossano-Cariati.\nHa ricoperto i seguenti uffici e ministeri:\nInoltre \u00e8 stato:\nSi \u00e8 occupato di studi di storia e cultura locale ed ha vinto vari premi letterari per la poesia e la saggistica. Numerose sono le sue pubblicazioni. Collabora con la \"Gazzetta del Sud\" ed altri periodici. Il 20 novembre 1991 \u00e8 stato nominato cappellano di Sua Santit\u00e0.\nMinistero episcopale.\nIl 28 giugno 2007 papa Benedetto XVI lo ha eletto vescovo di Mileto-Nicotera-Tropea. L'8 agosto dello stesso anno \u00e8 stato consacrato vescovo nella chiesa cattedrale di Rossano. Ha preso possesso canonico della diocesi l'8 settembre.\nIl 25 ottobre 2017 ha indetto il sinodo diocesano.\nHa ricoperto il ruolo di segretario generale della Conferenza episcopale calabra dal 2013 al 2021.\nIl 1\u00ba luglio 2021 papa Francesco ha accolto la sua rinuncia al governo pastorale della diocesi, presentata per motivi di salute, anche se lo stesso Renzo non ha escluso ragioni ulteriori; gli \u00e8 succeduto, in qualit\u00e0 di amministratore apostolico, il vescovo di Locri-Gerace Francesco Oliva.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1472265", "revid": "2168414", "url": "https://it.wikipedia.org/wiki?curid=1472265", "title": "Tim Howard", "text": "Biografia.\nTim Howard \u00e8 nato a North Brunswick da padre di origini sudafricane e madre ungherese. Nonostante il padre avesse divorziato dalla madre quando Tim aveva solamente 3 anni, questi mantenne comunque una forte presenza nella vita del figlio e di suo fratello Chris, coinvolgendoli in vari sport sin dalla piccola et\u00e0. Prima che i due iniziassero a camminare, il padre ebbe gi\u00e0 comprato loro l'attrezzatura per diversi sport affinch\u00e9 potesse vedere quali sport preferissero i due figli. Da questo \"esperimento\", Tim mostr\u00f2 interesse per il basket e per il calcio. All'et\u00e0 di 10 anni gli venne diagnosticata la Sindrome di Tourette, il Disturbo ossessivo-compulsivo e il Disturbo da deficit di attenzione/iperattivit\u00e0. Tim Mulqueen, allora assistente allenatore per la nazionale maschile di calcio under 17 degli Stati Uniti, not\u00f2 Howard giocare su un campo da lui frequentato e da quel momento si fece carico di lui. Alle scuole superiori Howard non solo mostrava grandi abilit\u00e0 nel calcio, ma port\u00f2 anche la sua squadra di basket alle finali dello stato nell'ultimo anno. Ad ogni modo le abilit\u00e0 che aveva nel giocare a calcio erano meno sorprendenti di quelle che aveva nel giocare a basket. Nel team del suo liceo era solito a giocare come centrocampista, ma era molto pi\u00f9 bravo come portiere e quindi si form\u00f2 in questo ruolo. All'et\u00e0 di 15 anni Timothy entr\u00f2 a far parte della nazionale giovanile degli States.\nCaratteristiche tecniche.\nPortiere atletico, dotato di ottimi riflessi e bravo a giocare coi piedi.\nCarriera.\nClub.\nInizi (1997-2003).\nHa iniziato la carriera nei North Jersey Imperials, prima di trasferirsi ai MetroStars.\nManchester United (2003-2006).\nLe sue prestazioni non sono passate inosservate tanto che nel 2003 firma per il Manchester United. Nella prima stagione \u00e8 titolare e disputa delle buone prestazioni, commettendo per\u00f2 un errore che \u00e8 costato allo United l'eliminazione dalla Champions League contro il Porto futuro vincitore del torneo.\nNelle due stagioni successive viene tuttavia relegato in panchina per via di altri errori commessi.\nEverton (2006-2016).\nNel 2006 si trasferisce all'Everton, dove milita per 10 anni fornendo ottime prestazioni. Il 4 gennaio 2012 realizza un gol con un rinvio che rimbalza per poi scavalcare l'estremo difensore e insaccarsi in rete, nella partita contro il Bolton (persa per 2-1), sbloccando il risultato ma decidendo di non esultare per rispetto del portiere avversario. Si tratta del secondo gol da pi\u00f9 lontano di sempre, da una distanza di 96 yards (87 metri): batte il record dell'irlandese Tyson Farago, difensore (94 yard o 85,5 metri) ma \u00e8 a sua volta battuto da Begovic (100 yard o 92,5 metri). Le sue prestazioni sono andate in calando dal 2014, tanto che non \u00e8 pi\u00f9 stato titolare indiscusso del club da quella stagione (seppur giocando la maggior parte delle partite dei \"Toffees\").\nColorado Rapids (2016-2019).\nDopo 10 anni di permanenza tra le file dei \"Toffees,\" nel marzo del 2016 decide di ritornare a giocare in patria in MLS tra le file dei Colorado Rapids.\nMemphis 901 (2020-2021).\nNella stagione 2020-21 gioca per il e annuncia il ritiro il 1 dicembre 2020.\nDiventer\u00e0 poi socio di minoranza e dirigente sportivo del club.\nNazionale.\nNel 2006 viene convocato per il Campionato mondiale di calcio 2006 come vice di Kasey Keller, non scendendo mai in campo. La nazionale nella competizione ottiene solo un punto (contro i futuri campioni italiani) arrivando ultima nel Girone E.\nNella Confederations Cup 2009 ha vinto il guanto d'oro.\nNel 2010 viene convocato dal CT Bob Bradley per il Campionato mondiale di calcio 2010 in Sudafrica, in cui contribuisce a far s\u00ec che la squadra arrivi agli ottavi di finale.\nNel 2014 partecipa al Campionato mondiale di calcio 2014 in Brasile. Durante l'ottavo di finale contro il Belgio, poi perso 2-1 ai supplementari, ha stabilito il record di parate in una partita di un mondiale, fermando per 16 volte le conclusioni a rete degli avversari (il precedente record era di 13 parate).\nViene convocato per la Copa Am\u00e9rica Centenario negli Stati Uniti.\nCon 121 gare disputate e il portiere con il maggior numero di presenze nella storia nazionale statunitense.\nStatistiche.\nPresenze e reti nei club.\n\"Statistiche aggiornate al 20 novembre 2020.\""}
{"id": "1472270", "revid": "28592", "url": "https://it.wikipedia.org/wiki?curid=1472270", "title": "Biblioteca Cotton", "text": ""}
{"id": "1472271", "revid": "767487", "url": "https://it.wikipedia.org/wiki?curid=1472271", "title": "Cratere Cleopatra", "text": "Cleopatra \u00e8 un ampio cratere d'impatto a doppio anello situato sulla superficie del pianeta Venere, sulle pendici dei monti Maxwell. Il cratere deve il suo nome a quello di Cleopatra, ultima regina dell'antico Egitto.\nIl cratere Cleopatra \u00e8 sovrimposto sulle strutture di Maxwell Montes e sembra indeformato, indicando la sua relativa giovinezza. La presenza di lava, come pure la sua collocazione lungo un pendio apparentemente alquanto ripido, denuncia una chiara origine di matrice vulcanica. I versanti presentano inoltre delle crepe quasi parallele in direzione nord-sud."}
{"id": "1472272", "revid": "28592", "url": "https://it.wikipedia.org/wiki?curid=1472272", "title": "Cotton Library", "text": ""}
{"id": "1472273", "revid": "268111", "url": "https://it.wikipedia.org/wiki?curid=1472273", "title": "Raciu", "text": "Il toponimo Raciu pu\u00f2 riferirsi a diverse localit\u00e0 della Romania:"}
{"id": "1472275", "revid": "122349692", "url": "https://it.wikipedia.org/wiki?curid=1472275", "title": "Catena delle Tre Croci", "text": "La catena delle Tre Croci \u00e8 un gruppo montuoso appartenente alle Piccole Dolomiti. Si estende dalla sella del Campetto fino al passo delle Tre Croci o della Lora.\nCaratteristiche.\nLa catena forma la parte sud-orientale delle Piccole Dolomiti, confina ad ovest con i monti Lessini e la val d'Illasi, a est con la valle dell'Agno, a sud con le colline vicentine.\nCaratterizzata da un versante occidentale piuttosto impervio, presenta numerose cime di varie altitudini. La vetta pi\u00f9 elevata \u00e8 il monte Zevola (1.976\u00a0m) situato per la maggior parte nel comune di Crespadoro. L'unico attraversamento agevole \u00e8 il passo Ristele (oltre al passo della Lora), usato in tempi remoti per le comunicazioni fra la zona di Recoaro e l'altopiano veronese dei Tredici Comuni.\nSul versante della valle dell'Agno del monte Campetto \u00e8 stata ricavata una pista da sci.\nClassificazione.\nSecondo la SOIUSA la Catena delle Tre Croci \u00e8 un gruppo alpino con la seguente classificazione:"}
{"id": "1472276", "revid": "287204", "url": "https://it.wikipedia.org/wiki?curid=1472276", "title": "Salcioara", "text": ""}
{"id": "1472277", "revid": "345405", "url": "https://it.wikipedia.org/wiki?curid=1472277", "title": "S\u0103lcioara", "text": "Il toponimo S\u0103lcioara pu\u00f2 riferirsi a diverse localit\u00e0 della Romania:"}
{"id": "1472278", "revid": "339392", "url": "https://it.wikipedia.org/wiki?curid=1472278", "title": "Eugenio De Beauharnais", "text": ""}
{"id": "1472279", "revid": "767487", "url": "https://it.wikipedia.org/wiki?curid=1472279", "title": "1 Night in China", "text": "1 Night in China \u00e8 un video pornografico girato dagli ex wrestler della World Wrestling Federation Joanie Laurer e Sean Waltman.\nDescrizione.\nDistribuito dalla Red Light District Video nel 2004, il titolo del film, probabilmente ispirato a \"1 Night in Paris\" distribuito dalla stessa casa, nasce da un gioco di parole tra la location del film (la Cina) ed il ring name della Laurer (Chyna). Le scene sono intervallate da un tour in Cina dei protagonisti, mentre gli atti sessuali contengono anche sesso anale e orale. Waltman appare sotto effetto di marijuana per buona parte del film, mentre sul corpo della Laurer si vedono segni di acne, dovuti probabilmente ad un abuso di steroidi. Il video dest\u00f2 particolare sorpresa nel mondo del wrestling.\nPremi.\nNel gennaio 2006 il film ha vinto il \"Best Selling Title of the Year\" degli AVN Awards.\nSequel.\nNel 2009 ha iniziato a circolare in rete il seguito del film, un'altra pellicola porno girata dalla Laurer e Waltman intitolata \"Another Night in China\"."}
{"id": "1472281", "revid": "1234826", "url": "https://it.wikipedia.org/wiki?curid=1472281", "title": "Ciclo cardiaco", "text": " \nIl ciclo cardiaco \u00e8 definito come il susseguirsi di due \"periodi\", sistole e diastole, che a loro volta sono suddivisi in \"fasi\", come \u00e8 ben rappresentato nel diagramma di Wiggers. In genere si fa riferimento agli eventi della parte sinistra del cuore, anche se, eccetto qualche differenza, gli eventi si susseguono identici anche per la parte destra.\nStoria.\nIl primo studioso che ha descritto in maniera completa il ciclo cardiaco \u00e8 stato Lewis; gi\u00e0 qualche anno prima, per\u00f2, Wiggers aveva coniato il termine ancora oggi in uso. .\nNumerosi studi successivi misero in evidenza la relazione fra l'attivit\u00e0 elettrica del cuore e gli eventi meccanici, fra i toni cardiaci e gli eventi del ciclo cardiaco, ma solo negli anni '60 si iniziarono a identificare le differenze negli spessori e nello stress di parete del ventricolo sinistro durante le fasi del ciclo.\nLe fasi del ciclo cardiaco.\nLa sistole e la diastole, vengono anche identificate con i termini di \"contrazione cardiaca\" e di \"rilasciamento cardiaco\".\nContrazione isovolumetrica.\nSi ha un aumento della pressione intraventricolare per contrazione dei fasci muscolari, senza accorciamento, ci\u00f2 comporta la chiusura della valvola mitrale e si identifica con la parte iniziale del primo dei toni cardiaci. Vi \u00e8 un aumento della pressione intra-ventricolare e in questo momento la camera ventricolare \u00e8 \"chiusa\", poich\u00e9 sia la valvola mitrale che l'aortica sono chiuse.\nAl termine di questa fase si raggiungono, all'incirca, 80 mmHg di pressione. Questo valore (postcarico) \u00e8 la pressione che il ventricolo, contraendosi, deve superare, al fine di aprire la valvola aortica ed eiettare il sangue nell'aorta: corrisponde infatti alla pressione nell\u2019aorta in quell\u2019istante.\nEiezione ventricolare.\nL'inizio della fase di \"eiezione rapida\" \u00e8 individuabile attraverso l'apertura della valvola aortica, l'aumento di pressione in aorta e la diminuzione del volume ventricolare; il picco di pressione si aggira intorno ai 125-130 mmHg. Il successivo periodo di \"eiezione lenta\", pi\u00f9 difficile da individuare, inizia quando la curva del \"volume ventricolare\" mostra un rallentamento della velocit\u00e0 di efflusso e termina alla fine dell'eiezione, con una pressione di circa 100 mmHg. Durante tutta la fase di efflusso i fasci muscolari si accorciano.\nLa seconda fase (che coincide con la \"protodiastole\") \u00e8 determinata dalla riduzione del gradiente ventricolo-aorta con caduta della pressione intraventricolare e dalla graduale inattivazione dei fasci muscolari che si sono attivati per primi. La fine di questa fase coincide con il termine della sistole e con l\"'incisura aortica\", cio\u00e8 la chiusura della valvola aortica, che determina la prima parte del secondo dei toni cardiaci.\nRilasciamento isovolumetrico.\nDurante questo periodo le \"semilunari aortiche\" si chiudono, si pu\u00f2 apprezzare il secondo tono cardiaco e la pressione subisce un ulteriore calo, sino ad azzerarsi, per permettere che il sangue fluisca dall'atrio, camera a \"bassa pressione\", al ventricolo, camera ad \"alta pressione\". Il rilasciamento isovolumetrico e la successiva fase sono determinati dal \"ritorno elastico\" e dal \"rilasciamento attivo\" del miocardio.\nFase auxotonica.\nLa fase di \"riempimento rapido ventricolare\" coincide con la risalita della curva di volume ventricolare e l'apertura della valvola mitrale. La fase di \"riempimento lento\" o diastasi si identifica con una piccola variazione nella curva del volume ventricolare, che talora si associa a vibrazioni a bassa frequenza definite \"galoppo ventricolare o terzo tono\". Le pressioni in atrio e in ventricolo aumentano lentamente cos\u00ec che il ventricolo si riempie passivamente sino a quando interviene la \"sistole atriale\", individuabile nell'onda \"a\" del tracciato pressorio atriale e nel \"quarto tono\" cardiaco.\nA questo punto siamo gi\u00e0 nella fase presistolica, all'inizio di un nuovo ciclo cardiaco.\nLa differenza principale che si pu\u00f2 sottolineare nel ciclo cardiaco del ventricolo destro, oltre alle basse pressioni, riguarda l'andamento della \"curva di eiezione\", dove invece di osservare un picco sistolico, si ha un plateau. Questa differenza \u00e8 da attribuirsi alle basse resistenze del circolo polmonare."}
{"id": "1472286", "revid": "729019", "url": "https://it.wikipedia.org/wiki?curid=1472286", "title": "Kurt St\u00f6pel", "text": "Professionista tra il 1930 e il 1938, conta una vittoria di tappa al Tour de France e un titolo nazionale.\nCarriera.\nCorse per la Diamant, la Opel, l'Atala, la Legnano, la Ph\u00e4nomen e la Victoria, distinguendosi soprattutto nelle corse a tappe. Da dilettante vinse il campionato tedesco nella cronometro a squadre di 100\u00a0km nel 1927. Nello stesso anno vinse la tappa Amburgo-Magdeburgo al Giro di Germania, gara open.\nNel suo primo anno da professionista, nel 1930, fu secondo al Giro di Germania, a 1'33\" da Hermann Buse e quarto ai mondiali. Nel 1931 fu settimo al Giro di Germania, vincendo la tappa Amburgo-Brema e sedicesimo al Tour de France. Nel 1932 fu secondo al Tour de France, imponendosi nella tappa Caen-Nantes e quinto al Giro d'Italia. L'anno successivo fu ottavo al Giro e decimo al Tour. Nel 1934 vinse il campionato tedesco, il Giro di Colonia e la Rund um Berlin."}
{"id": "1472287", "revid": "4106", "url": "https://it.wikipedia.org/wiki?curid=1472287", "title": "Kurt Stoepel", "text": ""}
{"id": "1472291", "revid": "133248", "url": "https://it.wikipedia.org/wiki?curid=1472291", "title": "Selaru", "text": "Il toponimo Selaru pu\u00f2 riferirsi a diverse localit\u00e0:"}
{"id": "1472292", "revid": "4106", "url": "https://it.wikipedia.org/wiki?curid=1472292", "title": "Herman Buse", "text": ""}
{"id": "1472293", "revid": "26601", "url": "https://it.wikipedia.org/wiki?curid=1472293", "title": "Giovan Battista Baronchelli", "text": ""}
{"id": "1472295", "revid": "4106", "url": "https://it.wikipedia.org/wiki?curid=1472295", "title": "St\u00f6pel", "text": ""}
{"id": "1472297", "revid": "767487", "url": "https://it.wikipedia.org/wiki?curid=1472297", "title": "Discovery Rupes", "text": " \nLa Discovery Rupes \u00e8 una scarpata situata sulla superficie del pianeta Mercurio, alta circa 2\u00a0km, e lunga approssimativamente 400\u00a0km. La sua origine \u00e8 da ricondursi ad una faglia inversa probabilmente originatasi durante la fase di contrazione del nucleo mercuriano per via del suo progressivo raffreddamento.\nIl cratere Rameau appare tagliato in due dalla scarpata.\nLa rupes \u00e8 dedicato all'HMS \"Discovery\", l'imbarcazione a bordo della quale James Cook port\u00f2 a termine il proprio ultimo viaggio nell'oceano Pacifico, fra il 1776 ed il 1780. A sua volta il cratere d\u00e0 il nome alla maglia H-11, precedentemente nota come \"Solitudo Hermae Trismegisti\"."}
{"id": "1472298", "revid": "767487", "url": "https://it.wikipedia.org/wiki?curid=1472298", "title": "Laura Voutilainen", "text": "Il debutto come cantante avviene nel 1994 con l'album \"Laura Voutilainen\" che vende circa 120000 copie. Nel 2002 partecipa all'Eurovision con la canzone \"Addicted To You\" classificandosi ventesima con 24 punti."}
{"id": "1472299", "revid": "345405", "url": "https://it.wikipedia.org/wiki?curid=1472299", "title": "Ulmi", "text": ""}
{"id": "1472303", "revid": "287204", "url": "https://it.wikipedia.org/wiki?curid=1472303", "title": "Valeni", "text": ""}
{"id": "1472304", "revid": "767487", "url": "https://it.wikipedia.org/wiki?curid=1472304", "title": "Codice Mercury", "text": "Codice Mercury (\"Mercury Rising\") \u00e8 un film thriller del 1998 diretto da Harold Becker, basato sul romanzo di Ryne Douglas Pearson \"Simple Simon\".\nTrama.\nIl codice Mercury \u00e8 un codice militare segreto della NSA, con il quale viene garantita la sicurezza di tutti gli agenti statunitensi che operano all'estero e grazie al quale il tenente colonnello Nicholas Kudrow \u00e8 riuscito a costruirsi una brillante carriera. Quando Simon Lynch, un bambino autistico di nove anni con una grande abilit\u00e0 per numeri e lettere, riesce a decifrare il codice, qualcuno in alto decide di eliminarlo. Dopo l'omicidio dei genitori e la scomparsa del bambino, ad Art Jeffries, deluso e amareggiato agente dell'FBI, vengono affidate le indagini. Dopo aver ritrovato Simon, per Art Jeffries inizia una corsa contro il tempo per salvare la vita del bambino, che qualcuno vuole eliminare a tutti i costi."}
{"id": "1472307", "revid": "287204", "url": "https://it.wikipedia.org/wiki?curid=1472307", "title": "V\u0103leni", "text": "Il toponimo V\u0103leni \u00e8 contenuto nella denominazione di diverse localit\u00e0:"}
{"id": "1472309", "revid": "287204", "url": "https://it.wikipedia.org/wiki?curid=1472309", "title": "Visina", "text": ""}
{"id": "1472310", "revid": "124886636", "url": "https://it.wikipedia.org/wiki?curid=1472310", "title": "Strada statale 361 Septempedana", "text": "La ex strada statale 361 Septempedana (SS 361), ora \"strada provinciale 361 Septempedana (SP 361)\" nelle Marche e \"strada regionale 361 Septempedana (SR 361)\" in Umbria, \u00e8 una strada regionale e provinciale italiana che collega il capoluogo marchigiano con Nocera Umbra.\nPercorso.\nLa strada inizia il suo tracciato dalla Baraccola, la zona industriale di Ancona, distaccandosi da un tratto dismesso della strada statale 16 Adriatica. Proseguendo verso l'Umbria attraversa i centri abitati di Osimo, Montefano, Montecassiano, San Severino Marche, Castelraimondo, Pioraco, Fiuminata, e tramite il passo del Cornello (813 m s.l.m.) arriva in Umbria a Nocera Umbra dove si innesta su un tratto dismesso della strada statale 3 Via Flaminia.\nLa strada percorre in parte trasversalmente le Marche nel primo tratto (Baraccola - Villa Potenza di Macerata) e poi per arrivare in Umbria percorre trasversalmente la provincia di Macerata, seguendo la valle del fiume Potenza.\nIn seguito al decreto legislativo n. 112 del 1998, dal 2001, la gestione del tratto marchigiano \u00e8 passata dall'ANAS alla Regione Marche: in realt\u00e0 su sollecitazione di quest'ultima, la strada \u00e8 passata di propriet\u00e0 alla Provincia di Ancona e alla Provincia di Macerata per le tratte territorialmente competenti; la gestione del tratto umbro invece \u00e8 passata alla Regione Umbria che ha poi ulteriormente devoluto le competenze alla Provincia di Perugia mantenendone comunque la titolarit\u00e0."}
{"id": "1472311", "revid": "133248", "url": "https://it.wikipedia.org/wiki?curid=1472311", "title": "Vi\u0219ina", "text": "Il toponimo Vi\u015fina pu\u00f2 riferirsi a diverse localit\u00e0 della Romania:"}
{"id": "1472316", "revid": "287204", "url": "https://it.wikipedia.org/wiki?curid=1472316", "title": "Voinesti", "text": ""}
{"id": "1472317", "revid": "1573940", "url": "https://it.wikipedia.org/wiki?curid=1472317", "title": "Brahmaeidae", "text": "I Brahmeidi (Brahmaeidae ) sono una famiglia di lepidotteri che annovera una sessantina di specie, presenti in Africa, Asia ed Europa.\nDescrizione.\nAdulto.\nSono falene di medie dimensioni, affini ai Saturnidi, ma con una livrea caratteristica che le rende facilmente riconoscibili.\nLe ali sono ampie e presentano talvolta macchie ocellate molto sviluppate, tanto che in alcuni paesi hanno fatto s\u00ec che questi lepidotteri meritassero il nome comune di \"Falene gufo\", anche se questo termine di norma si riferisce ai Nottuidi. In talune specie le nervature alari sono visibili attraverso le squame traslucide. L'apice alare rivela spesso una macchia nera (Carter, 1993).\nLe antenne sono bipettinate in entrambi i sessi, spesso pi\u00f9 sviluppate nei maschi, e la spiritromba \u00e8 presente ma non funzionante, a differenza di quanto avviene in altri Bombycoidea (Carter, 1993).\nQueste falene presentano un corpo spesso molto peloso, cos\u00ec come le Lasiocampidae (Chinery, 1989).\nLa famiglia \u00e8 fortemente eterogenea, con il genere \"Lemonia\", eurasiatico, che apparentemente ricorda l'anatomia di un Lasiocampide, per quanto alcuni autori l'abbiano in passato inserito nelle Eupterotidae (Scoble, 1995).\nIl genere \"Sabalia\", africano, \u00e8 stato di volta in volta incluso in diverse famiglie di Bombycoidea, e persino in una famiglia a parte (Munroe, 1982).\nL'apertura alare va da 50 a oltre 160\u00a0mm.\nLarva.\nI bruchi sono glabri e neri o vivacemente colorati. Presentano strane appendici carnose toraciche e addominali (scoli) che scompaiono dopo l'ultima muta (Leraut, 1992).\nPupa.\nA causa della mancanza delle ghiandole sericee, l'impupamento ha luogo senza la produzione di un bozzolo setoso (Scoble, 1995).\nDistribuzione e habitat.\nSono diffuse in regioni montane e boscose del vecchio mondo, soprattutto nelle regioni afrotropicale ed orientale, pi\u00f9 raramente nella regione paleartica (Medio Oriente e Basilicata). In Europa \u00e8 presente tra le altre la specie \"Brahmaea europaea\", endemica dell'Italia meridionale. \u00c8 una specie protetta, nella Riserva regionale Lago piccolo di Monticchio, in Basilicata (Chinery, 1989; Scoble, 1995; Carter, 1993).\nL'habitat \u00e8 rappresentato da paludi, prati umidi, torbiere e zone boschive in genere, anche in alta quota (Chinery, 1989; Leraut, 1992).\nBiologia.\nSono attive durante la sera e la notte, mentre durante il giorno riposano sui tronchi o sul terreno ad ali aperte. Se disturbate, emettono una specie di fruscio, e tendono a muoversi rapidamente avanti e indietro, ma senza prendere il volo (Carter, 1993).\nIn alcune specie (ad es. \"Lemonia dumi\") i maschi sono diurni, mentre le femmine volano esclusivamente alla notte (Leraut, 1992).\nAlimentazione.\nA seconda della specie, i bruchi parassitano le foglie di frassino, ligustro, sambuco, syringa e altre oleaceae (Landman, 2001).\nIl gruppo di specie affini al genere \"Lemonia\" attaccano invece le essenze appartenenti alla famiglia Asteraceae, tra cui:\nSono inoltre piante ospite anche alcune \"Plantago\" (fam. Plantaginaceae).\nTassonomia.\nGeneri.\nLa famiglia non \u00e8 stata suddivisa in sottofamiglie o trib\u00f9, e comprende i seguenti generi:\nSinonimi.\nNon sono stati riportati sinonimi."}
{"id": "1472318", "revid": "133248", "url": "https://it.wikipedia.org/wiki?curid=1472318", "title": "Voine\u0219ti", "text": "Il toponimo Voine\u0219ti pu\u00f2 riferirsi a diverse localit\u00e0 della Romania:"}
{"id": "1472319", "revid": "466539", "url": "https://it.wikipedia.org/wiki?curid=1472319", "title": "Suan", "text": "Suan pu\u00f2 riferirsi:"}
{"id": "1472320", "revid": "4175", "url": "https://it.wikipedia.org/wiki?curid=1472320", "title": "Arnold Van Gennep", "text": ""}
{"id": "1472321", "revid": "2110845", "url": "https://it.wikipedia.org/wiki?curid=1472321", "title": "Jean-Fran\u00e7ois Paillard", "text": "Biografia.\nSi \u00e8 formato musicalmente al Conservatoire de Paris e al Mozarteum di Salisburgo.\nHa fondato nel 1953 l'Ensemble Instrumental Jean-Marie Leclair (ispirato al nome dell'omonimo compositore) che venne poi trasformato, nel 1959, nell'Orchestra da Camera Jean-Fran\u00e7ois Paillard. \nL'orchestra si \u00e8 dedicata all'esecuzione del repertorio barocco effettuando numerose tourn\u00e9e in Europa, Stati Uniti e Giappone. Nel corso della sua attivit\u00e0 ha collaborato con i pi\u00f9 importanti strumentisti fra i quali si ricordano Maurice Andr\u00e9, Jean-Pierre Rampal, G\u00e9rard Jarry, Lily Laskine, Pierre Pierlot e diversi altri. \nJean-Fran\u00e7ois Paillard \u00e8 stato anche invitato a dirigere altre importanti orchestre.\nDiscografia.\nLa maggior parte delle sue incisioni discografiche sono apparse sotto l'etichetta francese Erato e raggiungono la notevole cifra di oltre 300 incisioni diverse delle quali ben 29 sono state premiate con il Grand Prix du Disque. Queste registrazioni hanno consentito, a partire dagli anni sessanta del XX secolo, di scoprire i capolavori della musica barocca come la \"Musica sull'acqua\" di Georg Friedrich H\u00e4ndel, i concerti per tre e quattro clavicembali di Johann Sebastian Bach e le pi\u00f9 importanti opere di compositori francesi del XVII e XVIII secolo. "}
{"id": "1472322", "revid": "287204", "url": "https://it.wikipedia.org/wiki?curid=1472322", "title": "Moreni", "text": ""}
{"id": "1472323", "revid": "1714743", "url": "https://it.wikipedia.org/wiki?curid=1472323", "title": "Carlo d'Asburgo (1590-1624)", "text": " \nBiografia.\nIl padre di Carlo, Carlo II, arciduca d'Austria, proveniva dalla linea di Stiria della casata degli Asburgo, mentre la madre fu Maria Anna di Baviera, figlia del Duca Alberto V. L'Imperatore Ferdinando II e Leopoldo, vescovo di Strasburgo e di Passavia, furono suoi fratelli.\nCarlo era l'ultimo dei suoi fratelli e perdipi\u00f9 era nato poco dopo la morte del padre, venendo perci\u00f2 soprannominato \"Carlo il Postumo\". Vista la sua posizione al trono, venne destinato alla carriera ecclesiastica ottenendo il canonicato a Passau, Salisburgo, Trento e a Bressanone. Divenne quindi segretario del vescovo di Seckau, Jakob I Eberlein.\nIl 7 luglio 1608 Carlo venne nominato vescovo di Breslavia, ad appena 14 anni. Nel dicembre dello stesso anno prese possesso della sede, intronizzato dal vescovo Georg Stob\u00e4us von Palmburg. Nel 1613 venne nominato vescovo di Bressanone, ottenendo il titolo di Amministratore della diocesi, anche se Carlo prese stabile residenza nel Principato di Neisse.\nCarlo pronunci\u00f2 i propri voti nel 1615 ottenendo la consacrazione a vescovo nel 1619, come era tradizione nelle famiglie facoltose. Dal 1618, alla morte dell'Arciduca Massimiliano III d'Austria, ottenne il titolo di Gran Maestro dell'Ordine Teutonico.\nLa politica di Carlo fu estremamente filo imperiale. L'Imperatore Rodolfo II, nel 1609, lo invi\u00f2 ad evangelizzare i principati e gli stati della Slesia, dove vi era una forte opposizione protestante.\nFervido sostenitore della politica dei gesuiti, nel 1622 si propose di aiutarli nella fondazione di un loro ginnasio e di una chiesa a Neisse.\nNel 1624 Carlo si pose al servizio si Filippo IV di Spagna a Madrid, dove ottenne l'incarico di Vicer\u00e9 del Portogallo, ma non pot\u00e9 ricoprire l'incarico molto a lungo perch\u00e9 a Madrid mor\u00ec nel dicembre dello stesso anno."}
{"id": "1472329", "revid": "767487", "url": "https://it.wikipedia.org/wiki?curid=1472329", "title": "NOX (gruppo musicale)", "text": "I NOX \u00e8 stato un gruppo musicale ungherese le cui canzoni si basano sulla fusione della musica tradizionale ungherese con le sonorit\u00e0 moderne della musica pop. Il gruppo ha due componenti fissi: Szilvia P\u00e9ter Szab\u00f3 e Tam\u00e1s Nagy.\nHa raggiunto una certa popolarit\u00e0 internazionale con la partecipazione all'Eurovision Song Contest 2005, in rappresentanza dell'Ungheria, con la canzone \"Forogj, vil\u00e1g\" (traducibile in italiano come \"Gira, mondo!\")."}
{"id": "1472331", "revid": "1219659", "url": "https://it.wikipedia.org/wiki?curid=1472331", "title": "Artavazd Pele\u0161jan", "text": "Biografia.\nArtavazd Pele\u0161jan nasce il 22 febbraio del 1938 a Leninakan (oggi Gyumri), in Armenia. Studia in un istituto tecnico e lavora come disegnatore industriale, ma si interessa anche di musica e cinema. Nel 1963 si trasferisce a Mosca per iscriversi al VGIK, dove studia le opere di Ejzenstejn, Vertov, Romm e Jutkevi\u010d, ma anche di alcuni registi occidentali le cui opere erano state importate in Unione Sovietica con la destalinizzazione (Fellini, Antonioni, Resnais). Per il VGIK gira i primi lungometraggi: \"Pattuglia di montagna\" (1964), \"Il cavallo bianco\" (1965), \"La terra degli uomini\" (1966). Nel 1967 si diploma con un corto dedicato alla rivoluzione d'ottobre e ai suoi effetti sulla storia del ventesimo secolo, \"L'inizio\", che anticipa i caratteri della produzione successiva: uso di materiali di repertorio, montaggio anti-naturalistico, musica che fa da contrappunto alle immagini.\nIl successivo \"Noi\" (1969), un poema visivo dedicato all'Armenia e al suo popolo, mostra la raggiunta maturazione del regista e applica pienamente i principi del \"montaggio della distanza\" da lui teorizzati. Il corto vince il Gran Premio al Kurzfilmtage Festival d'Oberhausen del 1970. Nel 1971 gira \"Abitanti\", che attraverso il montaggio contrappone l'armonia della natura e degli animali alla frenesia della civilt\u00e0. In questo periodo formalizza le sue teorie sul montaggio nel saggio \"Il montaggio a contrappunto o la teoria del montaggio a distanza\", che sar\u00e0 pubblicato nel libro \"Il mio cinema\" nel 1988. I temi naturalistici ritornano nel corto \"Quattro stagioni\" (1975), con la fotografia di Michail Vartanov (collaboratore di Sergej Parad\u017eanov).\nDopo un decennio di inattivit\u00e0, nel 1982 filma il suo film pi\u00f9 lungo, \"Il nostro secolo\", un documentario sperimentale dedicato alle conquiste spaziali. Impiegando nuovamente le sofisticate tecniche di montaggio del regista, il film mostra le delicate fasi che precedono un lancio e riprende il tema del conflitto tra le tecnologie dell'uomo e le forze della natura. Come i film precedenti, anche \"Il nostro secolo\" trova scarsa distribuzione fuori dall'Unione Sovietica fino alla met\u00e0 degli anni ottanta quando, in contemporanea alla politica di apertura voluta da Michail Gorba\u010d\u00ebv, il critico francese Serge Daney organizza a Parigi le prime retrospettive sul cinema sovietico. Il riconoscimento critico delle opere di Pele\u0161jan arriva ai festival di Rotterdam, Pesaro e Nyon nella seconda met\u00e0 del decennio, soprattutto da parte della stampa francese.\nTra il 1992 e il 1993 gira i suoi ultimi due cortometraggi, \"Fine\" e \"Vita\". Nel 2011 Pietro Marcello gli dedica un documentario, \"Il silenzio di Pele\u0161jan\"."}
{"id": "1472332", "revid": "123902922", "url": "https://it.wikipedia.org/wiki?curid=1472332", "title": "Luigi Antonio del Palatinato-Neuburg", "text": "Biografia.\nLuigi Antonio era figlio dell'Elettore Palatino Filippo Guglielmo. Come figlio minore venne gli venne riservata la carriera ecclesiastica. Dal 1684 al 1694 fu Gran Maestro dell'Ordine Teutonico in Germania, dal 1689 Prevosto del Principato-Prevosturale di Ellwangen e dal 1691 al 1694 fu vescovo di Worms. Dal 1691 fu arcivescovo coadiutore di Magonza. Quando nel 1685 il Palatinato entr\u00f2 in guerra, si schier\u00f2 con il fratello Giovanni Guglielmo dal 1689, ottenendo e difendendo l'Abbazia di Heidelberg.\nLuigi Antonio era fratello degli Elettori Palatini Giovanni Guglielmo (1690-1716) e Carlo III Filippo (1716-42). Anche gli arcivescovi di Treviri e Magonza e il Principe-Arcivescovo Francesco Luigi (1664-1732) furono suoi fratelli. Egli aveva anche una sorella Eleonora (1655-1720) che spos\u00f2 l'Imperatore Leopoldo I e fu la madre dei futuri imperatori Giuseppe I e Carlo VI. Fra le altre sue sorelle vi fu una regina di Spagna e una del Portogallo.\nGenealogia episcopale.\nLa genealogia episcopale \u00e8:"}
{"id": "1472336", "revid": "125257650", "url": "https://it.wikipedia.org/wiki?curid=1472336", "title": "Brahmaea europaea", "text": "Brahmaea (Acanthobrahmaea) europaea \u00e8 una farfalla endemica dell'Italia meridionale.\nNonostante le dimensioni cospicue \u00e8 stata scoperta solo nel 1963 dall'entomologo altoatesino Federico Hartig. Bench\u00e9 sia abbastanza frequente in alcune localit\u00e0 di volo, a causa dell'areale molto ristretto e dell'interesse che suscita nei collezionisti la specie \u00e8 protetta da norme internazionali che ne vietano la raccolta e il commercio.\nDescrizione.\nL'apertura alare \u00e8 di circa 60\u201365\u00a0mm nel maschio, 65\u201375\u00a0mm nella femmina. Quest'ultima si distingue anche per le antenne pi\u00f9 brevemente bipettinate. Il disegno delle ali \u00e8 molto variabile. \nCiclo vitale.\nOgni femmina depone circa un centinaio di uova, che inizialmente sono di colore giallo brillante e successivamente diventano bruno violetto. Dopo circa due settimane nascono le larve che nel primo stadio sono gregarie. Completano lo sviluppo in quattro mute. Dopo ognuna di esse le protuberanze, caratteristiche della famiglia, si riducono progressivamente e scompaiono del tutto dopo l'ultima muta. L'incrisalidamento avviene nel terreno tra resti vegetali.\nBiologia.\nLa specie frequenta zone boscose da 300 a 800\u00a0m di altitudine. Gli adulti volano nelle prime ore della notte, dalla fine di marzo a met\u00e0 aprile, e sono attratti dalle luci. Le larve sono state trovate principalmente su \"Fraxinus angustifolia\",ma sono state osservate nutrirsi anche di \"Ligustrum vulgare\" e \"Phillyrea latifolia\".\nDistribuzione e habitat.\nScoperta inizialmente sul monte Vulture, \u00e8 diffusa quasi esclusivamente in Basilicata, nella parte superiore delle valli dell'Ofanto, del Basento, del Bradano e del Salandrella. \u00c8 stata trovata anche in localit\u00e0 confinanti della Campania.\nLa riserva regionale Lago piccolo di Monticchio tutela questa specie."}
{"id": "1472343", "revid": "25884", "url": "https://it.wikipedia.org/wiki?curid=1472343", "title": "Acanthobrahmaea", "text": ""}
{"id": "1472344", "revid": "1566286", "url": "https://it.wikipedia.org/wiki?curid=1472344", "title": "Paul Weitz", "text": "Biografia.\nFiglio dello stilista John Weitz e della attrice Susan Kohner, si \u00e8 laureato alla Wesleyan University. Ha iniziato la sua carriera collaborando con il fratello Chris alla stesura di film come \"Z la formica\" e \"La famiglia del professore matto\" e hanno recitato assieme nei film indipendenti \"Chuck &amp; Buck\" e \"Il club dei cuori infranti\". Debutta alla regia con la commedia di successo \"American Pie\", in seguito co-dirige assieme al fratello \"Ritorno dal paradiso\" e \"About a Boy - Un ragazzo\", quest'ultimo tratto dal romanzo di Nick Hornby. Negli anni seguenti dirige le commedie graffianti \"In Good Company\" e \"American Dreamz\", una satira acida e corrosiva sull'american way of life, tra reality show e una caricatura del presidente George W. Bush."}
{"id": "1472345", "revid": "11959", "url": "https://it.wikipedia.org/wiki?curid=1472345", "title": "Arava", "text": ""}
{"id": "1472348", "revid": "281901", "url": "https://it.wikipedia.org/wiki?curid=1472348", "title": "Acanthobrahmaea europaea", "text": ""}
{"id": "1472350", "revid": "1745361", "url": "https://it.wikipedia.org/wiki?curid=1472350", "title": "Abia (mitologia)", "text": "Nella mitologia greca, Abia era il nome di una delle figlie di Eracle.\nIl mito.\nAbia, figlia dell'eroe greco Eracle, cre\u00f2 un tempio che dedic\u00f2 poi a suo padre. La citt\u00e0, chiamata Ira (sul golfo messenico), dove il tempio venne eretto fu una delle sette citt\u00e0 che Agamennone promise ad Achille come compenso per Briseide."}
{"id": "1472351", "revid": "24989", "url": "https://it.wikipedia.org/wiki?curid=1472351", "title": "Passo di Wurzen", "text": "Il passo di Wurzen o passo del Koren o sella di Koren (1072 ; in tedesco \"Wurzenpass\", in sloveno \"Korensko sedlo\") \u00e8 un passo nella catena delle Caravanche (Caravanche Occidentali), per cui passa una strada che congiunge l'Austria con la Slovenia e pi\u00f9 precisamente Villaco (in Carinzia) con Kranjska Gora (in Alta Carniola). Si trova a pochi chilometri dal confine italo-sloveno.\nCon i suoi 1.073\u00a0m di altezza, il Wurzenpass non \u00e8 tra i pi\u00f9 alti passi della Slovenia, la strada presenta per\u00f2 in alcuni tratti una pendenza del 18%, tanto che nei tornanti pi\u00f9 alti sono predisposte anche delle vie di fuga da poter utilizzare in caso di guasto ai freni.\nSino al 1991, il valico costituiva un'importante via di comunicazione insieme al passo di Loibl, ma da quando \u00e8 stato aperto il traforo delle Caravanche (a pedaggio), la sua rilevanza \u00e8 rimasta\npraticamente solo turistica.\nNella parte austriaca era presente uno sbarramento difensivo, che dal 26 agosto 2005 \u00e8 adibito a museo del bunker. Vi si trova un carro armato T-34."}
{"id": "1472353", "revid": "144796", "url": "https://it.wikipedia.org/wiki?curid=1472353", "title": "Prepositura di Ellwangen", "text": "La prepositura o abbazia di Ellwangen, fu uno stato teocratico tedesco. Esso \u00e8 il pi\u00f9 antico monastero benedettino attualmente presente nel Baden-W\u00fcrttemberg, a Ellwangen, a circa 100 chilometri da Stoccarda.\nDal punto di vista ecclesiastico costitu\u00ec una circoscrizione \"nullius dioecesis\", ossia indipendente dalla giurisdizione dei vescovi e immediatamente soggetta alla Santa Sede.\nStoria.\nIl principato venne fondato da Ariolfo, vescovo di Langres, attorno al 764 (anche se alcuni scavi recenti hanno ritrovato tracce di strutture risalenti al 732). A quasi tre secoli dalla sua fondazione, nel 1011, l'Imperatore Enrico II il Santo concesse a questa abbazia il titolo di Abbazia imperiale, privilegio che venne confermato da Carlo IV nel 1347.\nNel suo periodo abbaziale, Ellwangen diede molti uomini di valente cultura: gli abati Lindolfo e Erfinano divennero famosi al loro tempo, secondo gli studi realizzati sull'argomento dallo studioso ed ecclesiastico francese Mabillon. L'abate Gebardo scrisse parte della \"Vita di Sant'Ulrico\", ma mor\u00ec prima di terminare l'opera. L'abate Ermenrico (c. 845) fu autore della Vita di San Solone. Il monaco Adalberone divenne in seguito vescovo di Augusta nell'894 e l'abate Liutberto divenne arcivescovo di Magonza, cos\u00ec pure l'abate Hatto (891). San Gebardo, abate di Ellwangen, divenne vescovo di Augusta nel 995, mentre l'abate Milone a met\u00e0 del X secolo divenne visitatore all'abbazia di San Gallo.\nNel 1460 il capitolo della chiesa nomin\u00f2 il primo vicario con una funzione di reggenza della citt\u00e0, facendo passare l'amministrazione dell'intera struttura al clero secolare che vi pose a capo un prevosto. Al momento della secolarizzazione nel 1802 il paese contava circa 20.000 abitanti sparsi nel territorio della prepositura, che si estendeva per circa 500 chilometri quadrati nelle aree circostanti. Esso comprendeva i territori di Ellwangen, Tannenberg e Kochenburg. Nel 1471 acquis\u00ec R\u00f6tlen, nel 1545 Wasseralfingen e nel 1609 Heuchlingen. Con l'elevazione di Fulda a diocesi, Ellwangen divenne il primo principato prepositurale dell'Impero, seguito da Kempten, e Berchtesgaden. Nel 1800 ottenne il Cantone Odenwald. Nel 1802, alla sua secolarizzazione, la prepositura pass\u00f2 al W\u00fcrttemberg, rientrando nella regione amministrativa del Neuw\u00fcrttemberg. Nel 1806 entr\u00f2 anche a far parte del Regno del W\u00fcrttemberg, seguendo quindi le sorti dello stato.\nCon la revisione delle diocesi tedesche della prima met\u00e0 dell'Ottocento, il territorio dell'antica prepositura \"nullius\" di Ellwangen entr\u00f2 a far parte, in virt\u00f9 della bolla \"Provida solersque\" del 16 agosto 1821, della diocesi di Rottenburg.\nRilevante \u00e8 il castello eretto sulla collina sovrastante Ellwangen."}
{"id": "1472356", "revid": "212348", "url": "https://it.wikipedia.org/wiki?curid=1472356", "title": "Malak", "text": ". \nOrigine e diffusione.\nDeriva dalla parola araba \u0645\u0644\u0643 (\"malak\") che significa \"angelo\", \"messaggero\". Ha un'origine etimologica in comune col nome Malachia ed ha lo stesso significato dei nomi Angelo, Apostolo e Vesna.\nIl titolo di \"Malak\", o \"Malik\", viene usato nelle zone Pashtun dell'Afghanistan e del Pakistan per indicare i capi trib\u00f9."}
{"id": "1472358", "revid": "221289", "url": "https://it.wikipedia.org/wiki?curid=1472358", "title": "Steyr 1491 M3", "text": ""}
{"id": "1472359", "revid": "486946", "url": "https://it.wikipedia.org/wiki?curid=1472359", "title": "Alek Squinquargesimus", "text": ""}
{"id": "1472365", "revid": "123158797", "url": "https://it.wikipedia.org/wiki?curid=1472365", "title": "Colli di Fontanelle", "text": "I Colli di Fontanelle sono una frazione di Sant'Agnello ubicata sulle colline della Penisola sorrentina (che \u00e8 formata dai Monti Lattari, diramazione verso occidente degli Appennini), a poco pi\u00f9 di 2\u00a0km in linea d'aria dal centro cittadino.\nGeografia fisica.\nI Colli di Fontanelle godono di un panorama incantevole: dalla piazza Carlo Sagristani, posta a 318\u00a0m, \u00e8 possibile ammirare i comuni di Sorrento, \nSant'Agnello, Piano di Sorrento e Meta con sullo sfondo il Golfo di Napoli e pi\u00f9 in lontananza la stessa Napoli e il Vesuvio.\nLa posizione sulla cima delle colline consente di godere, volgendo lo sguardo verso sud, anche del panorama del Golfo di Salerno e dei cosiddetti Li Galli: si tratta di tre isolotti, Gallo Lungo, La Rotonda e Briganti (per la precisione, Dei Briganti a Nord della Rotonda), che vengono identificati con il luogo nel quale le sirene dell'Odissea di Omero ammaliavano i naviganti, inducendoli a schiantarsi sugli scogli. Ulisse non volle rinunciare a sentire il canto delle sirene e cos\u00ec si fece legare all'albero della nave, ma solo dopo aver turato con della cera le orecchie dei suoi marinai: egli pot\u00e9 quindi estasiarsi al canto delle sirene mentre la nave continu\u00f2 indisturbata il suo cammino.\nSul Picco Sant'Angelo, dove si raggiunge la massima altezza (465\u00a0m), \u00e8 posta una Croce, anticamente in legno, che fu sostituita, all'inizio del secolo, con una di ferro, realizzata col contributo spontaneo dei fedeli, che la trasportarono in pezzi a dorso di muli e la saldarono sul posto.\nStoria.\nIl nome Colli di Fontanelle deriva dal fatto che, nei secoli passati, questa antica contrada era ricca di sorgenti d'acqua successivamente prosciugatesi.\nMonumenti e luoghi d'interesse.\nChiesa della Nativit\u00e0 di Maria Vergine.\nLa Parrocchia dei Colli di Fontanelle, costruita nel 1883 dal Comm. Francesco Saverio Ciampa dove prima sorgeva un'antica cappella, \u00e8 dedicata alla Nativit\u00e0 di Maria Vergine: si tratta di una costruzione in stile barocco, ad una sola navata. Condotta dal 1962 da Don Paolo De Ponte, \u00e8 posta sulla sommit\u00e0 della collina, con lo sguardo rivolto verso i sottostanti centri cittadini e verso il Golfo di Napoli. Fu notevolmente danneggiata dal sisma del 1980 e successivamente ristrutturata, tornando ad essere bella ed accogliente come prima. Non conserva opere di particolare valore artistico, ma il quadro posto sull'altare maggiore, opera di Autore ignoto e rappresentante la Nativit\u00e0 di Maria, \u00e8 molto bello per l'intensit\u00e0 dei colori e le agili linee del disegno. In precedenza sull'altare si venerava una tela di Silvestro Buono che venne per\u00f2 trafugata.\nSociet\u00e0.\nSagre.\nNel mese di settembre, ai Colli di Fontanelle si tiene la sagra dei prodotti tipici dell'agricoltura della zona: risalente al 1980 e della durata di tre giorni, consiste in una mostra-mercato che attira ogni anno moltissimi visitatori.\nIniziative.\nDal 1999, durante la prima settimana di agosto, si svolgono, nella piazza principale dei Colli di Fontanelle, vari giochi popolari che coinvolgono tutto il paese e che attirano l'attenzione di turisti e visitatori."}
{"id": "1472367", "revid": "1924342", "url": "https://it.wikipedia.org/wiki?curid=1472367", "title": "What I Am", "text": "What I Am \u00e8 un singolo del gruppo musicale statunitense Edie Brickell &amp; New Bohemians, pubblicato nel novembre 1988 come primo estratto dal primo album in studio \"Shooting Rubberbands at the Stars\".\nDescrizione.\nIl singolo conteneva, come lato b, il brano \"I Do\".\nIl brano \u00e8 stato scritto da Edie Brickell e Kenny Withrow.\nPromozione.\nIn Italia il brano \u00e8 stato utilizzato da Canale 5 come colonna sonora della sigla del ciclo \"Cinema 5\".\nVersione dei Tin Tin Out e Emma Bunton.\n\u00c8 stata fatta una cover del brano dai Tin Tin Out e Emma Bunton, pubblicata il 1\u00ba novembre 1999 come secondo singolo estratto dal primo album in studio dei Tin Tin Out \"Eleven to Fly\" e in seguito inserita nel primo album della cantautrice inglese \"A Girl like Me\"."}
{"id": "1472378", "revid": "114409444", "url": "https://it.wikipedia.org/wiki?curid=1472378", "title": "Liberi di giocare", "text": "Liberi di giocare \u00e8 una miniserie televisiva in due puntate trasmessa nel 2007 su Rai 1 in prima serata. La regia \u00e8 di Francesco Miccich\u00e8\nLa miniserie racconta le vicissitudini di una squadra di calcio di detenuti che si trovano nel carcere di Pesaro. \u00c8 liberamente ispirata ad una storia vera.\nTrama.\n\u00c8 la storia di due fratelli legati da una grande rivalit\u00e0 che dalle mura familiari si era trasferita al campo di calcio. Da adulti uno dei due fratelli diventa calciatore professionista (Pierfrancesco Favino) e poi allenatore affermato mentre il secondo, coinvolto in affari di droga e in un omicidio viene processato e messo in carcere (Edoardo Leo). Il destino vuole che proprio in quel carcere i detenuti formino una piccola squadra di calcio sostenuta e voluta dalla direttrice (Isabella Ferrari). Per poter seguire il fratello da vicino l'ex calciatore decide di allenare questa squadra che porter\u00e0 poi alla vittoria del campionato di terza categoria a cui la squadra \u00e8 iscritta. Il riavvicinamento tra i due fratelli \u00e8 tutt'altro che facile e lo stesso allenatore viene accusato di spacciare droga all'interno del carcere, accusa che si riveler\u00e0 poi infondata. Il fratello detenuto riesce a disintossicarsi dalla droga di cui era schiavo e riesce a riallacciare i rapporti con la sua adorata figlia. Tutto si conclude col chiarimento tra i due fratelli e mentre il detenuto continua a scontare la sua pena l'allenatore inizia una relazione sentimentale con la direttrice del carcere."}
{"id": "1472380", "revid": "326822", "url": "https://it.wikipedia.org/wiki?curid=1472380", "title": "Dragonball - Il film", "text": ""}
{"id": "1472382", "revid": "3082", "url": "https://it.wikipedia.org/wiki?curid=1472382", "title": "Edoardo V di Inghilterra", "text": ""}
{"id": "1472383", "revid": "110157", "url": "https://it.wikipedia.org/wiki?curid=1472383", "title": "I'll Be There (Emma Bunton)", "text": "I'll Be There \u00e8 il terzo singolo estratto dal secondo album della cantautrice inglese Emma Bunton, \"Free Me\", per l'etichetta discografica Polydor.\nPubblicato il 26 gennaio 2004 in Inghilterra, ha debuttato e raggiunto la posizione numero sette nella classifica dei singoli inglese, ottenendo cos\u00ec una posizione pi\u00f9 bassa di quelle dei precedenti singoli estratti dallo stesso album. Il video, girato a Parigi e in bianco e nero, \u00e8 stato diretto da Giuseppe Capotondi."}
{"id": "1472387", "revid": "124700134", "url": "https://it.wikipedia.org/wiki?curid=1472387", "title": "Hyundai Santa Fe", "text": "La Hyundai Santa Fe \u00e8 una Sport Utility Vehicle medio-grande prodotta dalla casa automobilistica coreana Hyundai Motor Company a partire dal 2000.\n\u00c8 stata la prima SUV prodotta e progettata interamente dalla Hyundai e assunse un ruolo fondamentale nella ristrutturazione dell'azienda. La casa ne ha prodotte quattro diverse generazioni dal debutto (l'ultima \u00e8 stata presentata nel 2018) ed \u00e8 stata venduta globalmente in oltre 2,5 milioni di esemplari nelle prime due serie.\nPrima serie (2000-2006).\nLa prima generazione fu annunciata tra il 1995 e il 1996 e nel gennaio del 1999 ne viene esposto il prototipo al Salone di Detroit. La versione definitiva viene presentata nel 2000. Adotta la piattaforma della berlina Hyundai Sonica rivista per adattarsi alle quattro ruote motrici e irrigidita nelle sospensioni anteriori e posteriori configurate secondo lo schema MacPherson all'avantreno e bracci multipli al retrotreno. Il design arrotondato fece scalpore alla stampa mentre ha trovato grande apprezzamento verso il pubblico; caratteristica la maniglia del portellone posteriore posizionata verso il lato destro. Il bagagliaio possedeva un volume minimo pari a 425 litri che saliva fino a 2.100 litri con il divano posteriore reclinato. Il serbatoio possedeva una capacit\u00e0 pari a 65 litri.\nIl nome Santa Fe prende spunto dalla citt\u00e0 omonima del Nuovo Messico e introduce il nuovo corso di denominazioni destinate alle Suv della gamma Hyundai quali le Tucson e la Veracruz. La Santa Fe ebbe subito un enorme successo soprattutto negli Stati Uniti d'America dove la Hyundai per\u00f2 riscontr\u00f2 seri problemi con la produzione inferiore alle richieste. La notevole affidabilit\u00e0 e i prezzi concorrenziali hanno contribuito al successo della vettura. \nIn Europa grazie al motore turbodiesel da 2 litri prodotto dall'italiana VM Motori riusc\u00ec ad ottenere consensi superiori alle attese.\nUn leggero facelift venne presentato nel 2003 in cui vennero aggiunti nuovi rivestimenti interni e la nuova mascherina frontale.\nLa sicurezza automobilistica \u00e8 caratterizzata dalla presenza degli airbag frontali, dall'ABS e dal controllo elettronico della stabilit\u00e0 e della trazione. Nel 2002 \u00e8 stata sottoposta ai crash test Euro NCAP totalizzando il punteggio di 4 stelle su un massimo di 5 nell'urto frontale.\nNota come \"Progetto SM\" venne prodotta fino al 2006 presso gli stabilimenti di propriet\u00e0 del gruppo Hyundai-Kia di Ulsan in Corea del Sud. In seguito i diritti di produzione vennero ceduti a un'azienda cinese.\nMotorizzazioni.\nLe motorizzazioni disponibili erano un 2.0 \"CRDI\" diesel capace di 112 cavalli omologato Euro 3 al quale si aggiunse in seguito la versione dotata di turbina a geometria variabile potenziata a 125 cavalli, entrambi abbinati ad un cambio manuale a 5 rapporti oppure come optional la trasmissione automatica sequenziale a 4 rapporti. Tra i benzina figuravano i 2.4 16V da 146 cavalli e il 2.7 V6 con 24 valvole capace di 173 cavalli abbinati ad un cambio manuale a 5 rapporti oppure automatico a 4. In America, Asia e alcuni stati dell'Europa come la Spagna era disponibile anche una versione 3.5 V6 da 203 cavalli abbinata ad un cambio automatico sequenziale a 5 marce.\nSeconda serie (2006-2012).\nLa seconda serie della Santa Fe \u00e8 stata presentata ufficialmente al Salone dell'automobile di Detroit nel 2006 ed ha debuttato in Europa ed Asia nello stesso anno mentre in Australia e America nel 2007. Completamente inedita, sfrutta la nuova piattaforma a trazione integrale debuttata con la quarta serie di Hyundai Sonica. Le sospensioni sono state riviste per adattarsi sia alle esigenza del pubblico americano (in questo caso pi\u00f9 morbide) che a quello europeo (irrigidite e pi\u00f9 robuste per migliorare l'uso in fuoristrada). In entrambi i casi adottano lo schema McPherson all'anteriore e a bracci multipli (Multilink) al posteriore.\nLeggermente pi\u00f9 lunga (4,68 metri), pi\u00f9 alta e pi\u00f9 larga la nuova Santa Fe (\"Progetto CM\") \u00e8 caratterizzata dall'abitacolo configurato anche in versione 7 posti dotato di impianto di climatizzazione supplementare per le seconde e terze file di sedili. La linea completamente nuova abbandona i fascioni e gli scudi frontali e laterali per adottare una carrozzeria sportiva e filante, caratterizzata da un frontale con mascherina di dimensioni notevoli, fanaleria anteriore dotata di tecnologia luminosa a Led e coda che presenta la classica maniglia per aprire il portellone posizionata verso la destra, accanto alla targa. Nuovi i fari posteriori anch'essi a Led.\nIl bagagliaio possiede un volume minimo di 774 litri che salgono fino a 1.582 con il divano della seconda fila in posizione reclinata. Il serbatoio possiede una capacit\u00e0 di 75 litri.\nIncrementata la sicurezza automobilistica con l'introduzione degli airbag laterali e per la testa, il nuovo controllo di stabilit\u00e0 risulta pi\u00f9 efficace del 30%. Di serie antifurto e fendinebbia. Nonostante ci\u00f2, risottoposta ai crash test dell'Euro NCAP nel 2006 ha mantenuto la valutazione globale di quattro stelle pur con miglioramenti nei singoli settori.\nRestyling 2009.\nUn leggero restyling \u00e8 stato presentato in Corea nel 2009 in cui la Santa Fe ha rinnovato soprattutto il frontale, introducendo una nuova mascherina frontale, nuova fanaleria che ricalca la forma della versione del 2006 ma presenta uno sfondo di colore argento e luci diurne a Led. Sono presenti anche nuovi parafanghi dotati di proiettori laterali integrati nelle versioni base, mentre con proiettori integrati nei retrovisori esterni nelle versioni pi\u00f9 esclusive. Tra i motori vengono introdotti i nuovi diesel \"CRDI R-Line\" sviluppati dalla Hyundai da 2,0 e 2,2 litri dotati di turbina a geometria variabile capaci di 184 e 200 cavalli abbinati ad un nuovo cambio automatico a 6 rapporti pi\u00f9 la funzione sequenziale. Tra i benzina vengono introdotti i 2.4 16V da 175 cavalli e il nuovo V6 Lambda 3.5 da 277 cavalli (solo per l'Asia e l'America). Sul mercato coreano la nuova versione viene venduta come Santa Fe The Style per sottolineare le numerose novit\u00e0 introdotte. In Europa la nuova versione ristilizzata sar\u00e0 introdotta solo dal 2010.\nIl prototipo Santa Fe Blue Hybrid.\nEsposta al salone dell'automobile di Parigi nel 2008 la versione Blue Hybrid non presenta modifiche estetiche ma le uniche novit\u00e0 si concentrano nel motore: il 4 cilindri 2.4 \"CVVT\" benzina \u00e8 abbinato ad un motore elettrico di 30 kW tramite un cambio automatico sequenziale a 6 rapporti e grazie alle batterie agli ioni di litio accumula energia da utilizzare per far muovere il veicolo alle basse andature senza il supporto del motore a benzina. Contenuto il consumo medio in 5,35 litri per 100 chilometri mentre le emissioni scendono a 148 grammi emessi al km nel ciclo misto di anidride carbonica.\nMotorizzazioni.\nLa gamma motori \u00e8 composta da un benzina 2.7 V6 \"CVVT\" (a fasatura variabile) da 189 cavalli (cambio manuale o automatico a 5 rapporti) importato in Europa mentre in America \u00e8 disponibile anche un 3.3 V6 da 242 cavalli abbinato ad un cambio automatico a 5 rapporti. Il diesel 2.2 inizialmente possedeva 150 cavalli mentre nel 2007 (dopo l'omologazione Euro 4) \u00e8 stato potenziato a 155. E disponibile sia con cambio manuale a 5 rapporti che automatico a 4.\nTerza serie (dal 2012-2018).\nLa terza generazione della Santa Fe viene introdotta al Salone dell'automobile di New York nell'aprile del 2012; la nuova serie viene progettata congiuntamente tra il centro di ricerche e sviluppo Hyundai in California e la sede di Seoul in Corea del Sud. Rispetto alla vecchia serie, con la nuova generazione la casa punta ad una fetta di mercato pi\u00f9 ampia, cercando di entrare in concorrenza anche con le rivali pi\u00f9 blasonate prodotte dalle aziende automobilistiche tedesche. Inoltre, visto l'insuccesso del modello Veracruz, la Hyundai approva il progetto di una Santa Fe oltre che qualitativamente migliore rispetto alla precedente versione anche pi\u00f9 sportiva e grande: infatti sar\u00e0 proposta in due differenti versioni di cui una a passo corto pi\u00f9 compatta e sportiva a cinque o sette posti, l'altra a passo lungo solo sette posti pi\u00f9 lussuosa che va a rimpiazzare la vecchia Veracruz uscita di produzione.\nFrutto del progetto DM, la versione europea viene presentata in Europa solo al salone dell'automobile di Parigi nell'autunno del 2012; quest'ultima presenta solo alcune modifiche di rilievo alla meccanica studiate dal centro ricerche e sviluppo di Russelsheim in Germania in modo da poter adattare la vettura maggiormente alle esigenze della clientela europea.\nLa produzione della nuova Santa Fe avviene sempre nella fabbrica di Asan in Corea del Sud per la maggior parte dei mercati mondiali mentre per l'America la Santa Fe viene prodotta nello stabilimento di West Point, Georgia per soddisfare la grande richiesta proveniente dal continente (essendo uno principali mercati per la SUV coreana). In Europa la versione a passo corto viene venduta con la semplice denominazione Santa Fe, mentre la variante a passo lungo viene venduta come Grand Santa Fe. In Corea del Sud quest'ultima versione viene venduta come Hyundai Maxcruz.\nIl design.\nIl design della Santa Fe serie DM segna un netto distacco rispetto alla precedente serie e si allinea alo stile della restante gamma contemporanea Hyundai; ribattezzato \"Storm Edge\" (\"Effetto Tempesta\") lo stile della carrozzeria \u00e8 un'evoluzione del linguaggio stilistico \"Fluidic Sculpture\" gi\u00e0 adottato da modelli come la i30, ix35, i40. Il frontale appare pi\u00f9 originale rispetto al passato con forme scolpite, in particolare la grande calandra esagonale (anche cromata su alcune versioni) dona un tocco di originalit\u00e0 alla vettura, i fari presentano una classica onda formata da LED che raccordano la calandra alla fiancata, nella parte bassa del muso sono presenti delle protezioni in plastica scura mentre i fendinebbia a LED si trovano agli estremi del frontale. La fiancata della versione passo corto possiede una profonda nervatura che risale lungo la linea di cintura donando un aspetto sportivo e aerodinamico alla mole della vettura. Gli indicatori laterali di direzione sono anch'essi a LED ed inglobati nei retrovisori. Nella coda invece il lunotto di piccole dimensioni \u00e8 stato voluto per rendere pi\u00f9 \"massiccia\" la vista posteriore, i fanali si estendono lungo il portellone, nella zona porta targa \u00e8 stata eliminata la classica maniglia apri bagagliaio ritenuta poco piacevole esteticamente, nella parte bassa del paraurti \u00e8 presente uno scudo di protezione per il fuoristrada. L'altezza della carrozzeria \u00e8 stata ridotta rispetto alla vecchia generazione per migliorare le doti aerodinamiche della vettura.\nLa versione a passo lungo possiede un frontale specifico con una calandra pi\u00f9 classica a sfondo scuro e non cromata come sulla versione passo corto), differente \u00e8 anche il disegno del paraurti e dei fendinebbia sempre a LED ma dalla forma a boomerang. La fiancata possiede una impostazione pi\u00f9 classica rispetto alla versione passo corto, infatti la linea di cintura non risale lungo il montante ma discende raccordandosi ai fanali posteriori. Anche le portiere posteriori e il terzo finestrino laterale sono differenti e dall'inedito disegno. La versione a passo lungo \u00e8 alta un solo centimetro in pi\u00f9 rispetto alla passo corto.\nLa dinamica.\nLa Santa Fe in versione a passo corto \u00e8 lunga 4,69 metri, larga 1,88 metri e alta 1,675 metri (1,685 con le barre sul tetto); \u00e8 stata realizzata su una piattaforma inedita derivata da quella del modello Sonata (l'ultima generazione, serie YF) e utilizzata anche da molti modelli del gruppo come la Hyundai i40 e le Kia Optima e Sorento. Rispetto alla piattaforma originale sotto la Santa Fe la struttura subisce dei rinforzi diventando pi\u00f9 rigida in modo da poter meglio sopportare il fuoristrada, nonostante la vettura sia comunque destinata maggiormente ad un uso su asfalto. Il pianale realizzato in acciaio possiede sospensioni anteriori di tipo MacPherson a ruote indipendenti, bracci trasversali con montante telescopico e barra stabilizzatrice mentre al retrotreno viene adottata una pi\u00f9 raffinata sospensione Multilink cinque bracci con barra stabilizzatrice. Il passo misura 2,70 metri, la trazione a seconda dei modelli \u00e8 anteriore (2WD) oppure integrale permanente (4WD) a controllo automatico (T.O.D.) con funzione di bloccaggio della trasmissione integrale con distribuzione della coppia motrice 50/50 tra i due assi fino a 40\u00a0km/h. La versione LWB (Grand Santa Fe) possiede il passo allungato fino a 2,90 metri con una carrozzeria lunga 4,91 metri.\nL'impianto frenante \u00e8 composto da quattro dischi con gli anteriori autoventilati, ammortizzatori idraulici.\nLa scocca della carrozzeria viene realizzata utilizzando acciai ad alta resistenza stampati a caldo a deformazione programmata; la sicurezza viene curata garantita dalla presenza di serie di sette airbag (due frontali, due laterali per il torace anteriori, due laterali a tendina e uno per le ginocchia del guidatore) e poggiatesta anteriori attivi anti colpo di frusta mentre tra i dispositivi tecnologici figurano il cofano attivo che si solleva in caso di collisione con i pedoni, sistema anti bloccaggio delle ruote motrici (ABS) con ripartitore elettronico di frenata di emergenza, controllo elettronico della stabilit\u00e0 ESP e della trazione, controllo velocit\u00e0 in discesa (DBC), sistema BAS che valuta le condizioni della strada e distribuisce il peso del veicolo, controllo delle partenze in salita, segnalazione per le frenate d'emergenza e i fari fendinebbia e LED e fari adattabili in curva o allo xeno auto-regolabili.\nLa Santa Fe (in versione a passo corto) viene sottoposta anche ai crash test dell'EuroNCAP nel 2012 ottenendo il massimo punteggio di 5 stelle: in particolare il modello ha totalizzato una protezione per gli adulti pari al 96%, protezione bambini dell'89% e investimento pedoni pari al 71% mentre la dotazione di sicurezza \u00e8 stata valutata con l'86%.\nMotorizzazioni.\nLa gamma motori europea della Santa Fe terza serie si compone di un propulsore benzina e due diesel proposti in vari livelli di potenza. La gamma benzina \u00e8 formata dal rinnovato 2,4 litri \"Theta II\" quattro cilindri a iniezione diretta di benzina GDI e doppia fasatura variabile Dual-CVVT, sedici valvole con blocco e testata in alluminio e doppio albero a camme in testa erogante 192 cavalli a 6.300 giri al minuto. Disponibile solo cambio manuale a 6 rapporti e trazione anteriore, la coppia massima disponibile \u00e8 di 242 Nm a 4.250 giri al minuto e le prestazioni dichiarate dalla casa sono velocit\u00e0 massima di 190 km/h, scatto 0\u2013100\u00a0km/h in 10,1 secondi e consumi nel ciclo misto di 11,5\u00a0km/l con emissioni pari a 202 g/km di anidride carbonica. Il 2.4 \"Theta II\" GDI \u00e8 omologato Euro 5.\nLa gamma diesel si compone del nuovo propulsore 2.0 CRDI quattro cilindri facente parte della famiglia motoristica \"R\"; trattasi di un propulsore completamente nuovo e gi\u00e0 omologato Euro 6, sfrutta l'iniezione common rail di ultima generazione con iniezione diretta, doppio albero a camme in testa, blocco in ghisa e testata in alluminio, turbina a geometria variabile, quattro valvole per cilindro il filtro antiparticolato \u00e8 di serie. Eroga una potenza pari a 150 cavalli a 4.000 giri al minuto per una coppia massima pari a 383 Nm a 1.800 giri al minuto. Il 2.0 CRDI \u00e8 abbinato a tre tipi di trasmissione: trazione anteriore con cambio manuale a 6 rapporti, trazione anteriore con cambio automatico sequenziale a 6 rapporti oppure trazione integrale con cambio manuale sempre 6 rapporti. Le prestazioni dichiarate sono una velocit\u00e0 massima di 187\u00a0km/h per la trazione anteriore e di 186\u00a0km/h per l'integrale, scatto 0\u2013100\u00a0km/h in 11,0 secondi per la 2WD e di 11,3 secondi per la 4WD integrale, consumo medio dichiarato che varia da 16,4\u00a0km/l a 15,6\u00a0km/l a seconda della trazione ed emissioni che variano dai 159 a 168 g/km di CO2.\nIl secondo motore diesel disponibile in Europa \u00e8 il 2.2 CRDI quattro cilindri common rail sempre facente parte della famiglia motoristica \"R\" con doppio albero a camme in testa, blocco in ghisa e testata in alluminio, turbina a geometria variabile, quattro valvole per cilindro e filtro antiparticolato; omologato Euro 5 eroga 197 cavalli a 3.800 giri al minuto e possiede una coppia pari a 421 Nm a 1.800 giri/min nella versione con cambio manuale, mentre sale a 436 Nm a 1.800 giri/min nella versione a cambio automatico. Il 2.2 CRDI inoltre \u00e8 disponibile solo con trazione integrale. La casa dichiara prestazioni pari ad uno scatto nello 0\u2013100\u00a0km/h in 9,8 secondi (manuale) e 10,1 secondi (automatica), velocit\u00e0 massima pari a 190\u00a0km/h per entrambe le versioni e consumo medio che varia da 14,7 a 16,5\u00a0km/l. Le emissioni sono pari a 159 g/km di CO2 per la manuale, mentre l'automatica emette 178 g/km di CO2 nel ciclo misto.\nQuarta serie (dal 2018 -).\nIl 21 febbraio 2018, Hyundai ha presentato la Santa Fe di quarta generazione in Corea del Sud, seguita dal Salone di Ginevra a marzo. Il Santa Fe di quarta generazione \u00e8 un SUV a due file che succede al precedente modello Santa Fe Sport. La nuova Santa Fe \u00e8 arrivata nelle concessionarie nordamericane a partire dall'estate 2018 come modello 2019.\nLa precedente Santa Fe a tre file a passo lungo ha continuato a essere disponibile nell'anno modello 2019, rinominata Santa Fe XL. La sua sostituzione, la Palisade, ha debuttato nel 2018 come modello 2020.\nMotorizzazioni.\nUna versione a gasolio della Santa Fe era destinata agli Stati Uniti per l'anno modello 2019, ma \u00e8 stata cancellata prima del lancio. In Europa sono offerti tre motori: un diesel da 2,2 litri, 201 CV (148 kW) e un motore a benzina ibrido da 1,6 litri, 230 CV (170 kW) e un motore ibrido ricaricabile da 1,6 litri, 265 CV (195 kW). I motori saranno offerti con cambio automatico a 6 o 8 velocit\u00e0.\nFacelift (2020).\nIl 3 giugno 2020, Hyundai ha rivelato la Santa Fe rinnovata per l'anno modello 2021. Si dice che la Santa Fe restaurata sia costruita su una piattaforma pi\u00f9 recente. La Santa Fe \u00e8 dotata di luci a LED \"a forma di T\" che si fondono in una griglia \"a cascata\" pi\u00f9 nuova e pi\u00f9 ampia. Anche la parte posteriore \u00e8 stata rivista, con una lunga striscia LED che attraversa la larghezza della vettura, simile a quella vista sulla Hyundai Elantra di settima generazione. I passaruota pi\u00f9 larghi sono stati costruiti per ospitare le ruote da 20 pollici pi\u00f9 grandi."}
{"id": "1472388", "revid": "767487", "url": "https://it.wikipedia.org/wiki?curid=1472388", "title": "24 ore (film)", "text": "24 ore (\"Trapped\") \u00e8 un film del 2002 diretto da Luis Mandoki, con Charlize Theron e Kevin Bacon.\nLa pellicola \u00e8 tratta dal romanzo \"Ore di terrore\" di Greg Iles, che ha curato anche la sceneggiatura.\nTrama.\nJoe Hickey \u00e8 uno spietato e intelligente criminale convinto di avere tra le mani il crimine perfetto: rapire figli di famiglie ricche nel giro di 24 ore traumatizzando talmente tanto le vittime da non farsi denunciare alla polizia. Dopo aver messo a segno quattro rapimenti, assieme ai suoi complici, la moglie Cheryl e il fratello Marvin, decide di irrompere nella tranquilla vita familiare dei coniugi Jennings.\nUna volta rapita la figlia dei Jennings, i tre si dividono i compiti, Marvin si prende cura della piccola Abby, Cheryl controlla Will Jennings che si trova a Seattle per depositare il brevetto di un nuovo farmaco, mentre Joe si occupa di Karen, che dapprima terrorizzata sapr\u00e0 gestire la situazione cercando in tutti modi di salvare la figlia, che \u00e8 anche affetta da una grave forma di asma. Ma quando il piano perfetto di Joe sembra vacillare viene a galla il vero motivo per cui ha scelto la famiglia Jennings: Joe ritiene Will responsabile della morte della sua bambina."}
{"id": "1472389", "revid": "339392", "url": "https://it.wikipedia.org/wiki?curid=1472389", "title": "Paolo Francesco D'Alessandri", "text": ""}
{"id": "1472393", "revid": "508156", "url": "https://it.wikipedia.org/wiki?curid=1472393", "title": "Crickets Sing for Anamaria", "text": "Crickets Sing for Anamaria \u00e8 il quarto e ultimo singolo estratto dal secondo album della cantautrice inglese Emma Bunton, \"Free Me\", pubblicato dall'etichetta Polydor. Si tratta di una cover di una canzone di Astrud Gilberto pubblicata nel 1965.\nIl singolo \u00e8 stato pubblicato il 31 maggio 2004 in Regno Unito ma non ha avuto un notevole successo, raggiungendo appena la posizione numero quindici nella classifica dei singoli britannica nella sua prima settimana di vendita.\nIl video della canzone \u00e8 stato diretto da Harvey &amp; Carolyn, che avevano gi\u00e0 collaborato con la Bunton per il video del precedente singolo \"Maybe\"."}
{"id": "1472396", "revid": "80598", "url": "https://it.wikipedia.org/wiki?curid=1472396", "title": "Ricordo di Fred", "text": "Ricordo di Fred \u00e8 un album raccolta di brani di Fred Buscaglione pubblicato nel 1960, a pochi mesi di distanza dalla morte del cantante.\nIl disco.\nIn seguito alla morte di Fred, il suo grande amico (e coautore di molte delle sue canzoni) Leo Chiosso pens\u00f2 di dedicargli un disco commemorativo; erano passati pochi mesi dalla morte di Buscaglione, infatti questo disco usc\u00ec nello stesso anno, sempre su etichetta Cetra.\nL'edizione era piuttosto accattivante: sebbene racchiudesse un disco, la copertina era rilegata come un libro, nel quale all'interno vi erano alcune pagine patinate che raccontavano gli inizi, i successi, la vita e aneddoti su Fred Buscaglione - pagine contenenti anche alcune belle foto della sua carriera artistica.\nIl contenuto del vinile \u00e8 un memoriale vocale raccontato dallo stesso Leo Chiosso, che spiega chi era Buscaglione e come arriv\u00f2 al successo, con alcuni estratti sonori noti e meno noti.\nMolto rara al giorno d'oggi, questa edizione rappresenta una vera chicca per collezionisti."}
{"id": "1472397", "revid": "125748177", "url": "https://it.wikipedia.org/wiki?curid=1472397", "title": "Samo (Italia)", "text": "Samo (\"Samu\" in calabrese e in greco-calabro) \u00e8 un comune italiano di 732 abitanti della citt\u00e0 metropolitana di Reggio Calabria in Calabria.\nGeografia fisica.\nSamo \u00e8 un piccolo comune montano che dista 91\u00a0km dal capoluogo ed \u00e8 situato su una collina elevata del versante sud-orientale dell'Aspromonte, a nord della fiumara Laverde. Il nucleo abitativo originale, ormai diroccato, chiamato Precacore, era invece costruito in una zona pi\u00f9 sopraelevata, essendo posto sui fianchi di una vicina montagna, molto pi\u00f9 ripida e scoscesa, dal quale si accede attraverso uno stretto sentiero montano, recentemente restaurato ed illuminato ad uso sia delle processioni religiose, che si recano nell'antico borgo durante la festa del santo patrono, sia degli escursionisti che vogliono percorrere a piedi la montagna.\nOrigini del nome.\nIl primo insediamento ebbe il nome di Samo in onore dell'omonima madrepatria greca; nel X secolo d.C., dopo che gli abitanti si rifugiarono sulle montagne per sfuggire alle scorrerie dei pirati saraceni, il nuovo paese si chiam\u00f2 Palecastro, che in greco significa \"vecchia fortezza\". Secondo un'antica tradizione, riportata dallo storico Vincenzo Tedesco, dopo il terremoto che nel 1349 distrusse Palecastro, una donna di nobile casato, che nella sciagura aveva perso il marito e i sette figli, esclamasse in preda al dolore: \u00abMamma, o mamma, nel vedere la mia citt\u00e0 cos\u00ec distrutta mi crepa il cuore\u00bb. Da ci\u00f2 il nome del paese mut\u00f2 dapprima in Crepacuore, poi in Precacore, rimanendo tale fino al 1911, quando, dopo la ricostruzione post-terremoto del 1908, ritorn\u00f2 l'antico nome di Samo, che conserva tutt'oggi.\nStoria.\nSecondo una tradizione locale, avvallata anche dallo storico greco Erodoto, Samo sarebbe stata fondata nel 492 a.C., da coloni greci provenienti dall'isola di Samos (Grecia), scappati per sfuggire alle incursioni dell'esercito del re Dario I di Persia. Dopo un'iniziale permanenza a Zancle (l'odierna Messina), da dove vennero scacciati dal tiranno Anassilao di Reggio, i profughi samii arrivarono sulla costa ionica calabrese, dirigendosi verso l'interno, a ridosso della Fiumara La Verde, in localit\u00e0 Rudina, nel territorio di Locri Epizefiri. Qui, con il consenso della polis magnogreca, che voleva mettere un argine all'espansionismo di Reggio nella zona, fondarono un nuovo insediamento che chiamarono Samo in onore della loro isola. Ben presto la citt\u00e0 s'ingrand\u00ec molto, estendendo notevolmente i suoi confini e costruendo una struttura portuale che la mise in collegamento con le isole greche pi\u00f9 vicine, ottenendo inoltre, grazie al commercio marittimo, un notevole sviluppo economico. \nUna leggenda, consolidata nei secoli, ritiene che Samo sia stata la citt\u00e0 natale del celebre filosofo e matematico Pitagora, come riportato da alcuni storici moderni, come Gabriele Barrio, Girolamo Marafioti e Giovanni Fiore, che avvallano i riferimenti di illustri intellettuali antichi, come Protagora, Aristarco, Epicuro, Cicerone e Tommaso d'Aquino. Tuttavia non esistono prove concrete della veridicit\u00e0 di questa voce popolare. \nDopo la conquista romana della Calabria, anche l\u2019antica Samo, insieme a molte citt\u00e0 costiere magnogreche, perse gran parte della sua importanza e and\u00f2 incontro ad un lento declino. Dopo la caduta dell\u2019Impero romano d\u2019Occidente, segu\u00ec le turbolente vicende storiche della regione, sconvolta dapprima dalla guerra greco-gotica, poi dalle numerose incursioni dei pirati arabi, che a partire dal IX secolo iniziarono le loro scorrerie sulle coste calabresi. Samo venne saccheggiata e devastata nel 976, tanto che gli abitanti iniziarono ad abbandonare la costa per arroccarsi sulle alture collinari e montane, fondando un centro abitato fortificato sulla cima di un\u2019irta altura montuosa, posta nella profondit\u00e0 della vallata La Verde, che da allora ne prese il nome: Palecastro, ossia \"vecchia fortezza\". Il borgo fu in gran parte distrutto nel 1349 da un violento terremoto: oggi restano pochi ruderi indistinguibili, tanto che la vulgata popolare li indica con il fantasioso nome di \"castello di Pitagora\". Dopo il disastro, parte della popolazione si spos\u00f2 pi\u00f9 a valle, nei luogo chiamato \"Giardini di Campolaco\", fondando un nuovo paese, che venne chiamato Sant'Agata in onore della nuova santa protettrice. Al terremoto, inoltre, sarebbe da ascrivere l\u2019origine del nome Precacore, che il centro abitato conserv\u00f2 fino all\u2019inizio del XX secolo: lo storico Vincenzo Tedesco, infatti, riporta un aneddoto secondo il quale una nobildonna, che durante l\u2019evento sismico aveva perso il marito e i sette figli, vedendo il suo paese distrutto esclam\u00f2 addolorata: \"Mamma, o Mamma, a veder la mia citt\u00e0 distrutta mi crepa il core!\". Alcuni datano questa circostanza nel 1530, quando il paese sarebbe stato spazzato via da un violento nubifragio, mentre, stando a Giovanni Fiore, il nome originale corretto sarebbe Pelicore, che in greco significa \"vicino al paese\". \nI primi feudatari di Precacore furono i Ruffo, la cui ultima rappresentante fu Enrichetta Ruffo, sposatasi con il nobile spagnolo Antonio Centelles, al quale toccarono i diritti ereditari sui feudi della moglie. Tuttavia, dopo la morte di Enrichetta nel 1453, la Baronia di Bianco pass\u00f2 a Tommaso Caracciolo il Rosso, spogliato di tutti i suoi beni nel 1457 per aver congiurato contro il re di Napoli Ferrante d\u2019Aragona, il quale nel 1458 concesse ad Andrea De Pol la Baronia di Bianco, inclusa Precacore. Nel 1462 il feudo torn\u00f2 Centelles, il quale era stata perdonato da re Ferrante per aver complottato contro di lui, venendo reintegrato di tutti i suoi possedimenti: tre anni dopo, per\u00f2, il feudatario torn\u00f2 a congiurare contro il sovrano e fu nuovamente punito con la confisca dei beni, che per breve tempo tuttavia vennero amministrati dal fratello, Alfonso Centelles. Per circa trent\u2019anni, dal 1466 al 1496, Precacore divenne una terra demaniale (ossia senza vincoli feudali), in attesa che tutti i beni della Baronia fossero venduti all\u2019asta. Infine, nel 1496 il feudo fu acquistato dal nobile messinese Tommaso Marullo, la cui famiglia ottenne dal re il titolo di conti di Condojanni e lo mantenne fino alla fine del XVI secolo; per una breve parentesi (1554-1569) il paese fu acquistato da Uberto Squarciafico, banchiere e imprenditore genovese. \nI Marullo riacquistarono il centro montano nel 1569, ma ben presto andarono in bancarotta, a causa della loro cattiva gestione economica: per far fronte ai numerosi debiti contratti, nel 1589 il feudo venne confiscato e messo all\u2019asta: Precacore fu acquistata da Giacomo Tranfo, patrizio di Tropea. I Tranfo possedettero il paese fino alla met\u00e0 del XVIII secolo e ottennero anche il titolo ducale, ma anch'essi si indebitarono fortemente, subendo il sequestro del feudo per ripagare i creditori: a loro succedettero i De Franco, che acquistarono Precacore nel 1743 e vi esercitarono la loro giurisdizione fino all'eversione della feudalit\u00e0 nel 1806. \nA causa del terremoto del 1783 Precacore venne in parte distrutto e in parte reso inabitabile, a causa di una profonda fenditura che si apr\u00ec nella zona meridionale del monte Palecastro, dalla quale usciva a tratti del fumo nero. \nDopo l'eversione della feudalit\u00e0, con la riforma amministrativa del 1807 Precacore divenne un Comune autonomo, facente parte del Circondario di Bianco, a sua volta parte del Distretto di Gerace, mantenendo questa suddivisione anche dopo la restaurazione borbonica. Gli abitanti del paese rimasero per la maggior parte fedeli alla dinastia dei Borbone, come testimoniato dall'appoggio che essi diedero, nel 1861, al generale catalano Jos\u00e9 Borj\u00e8s, un legittimista che aveva in mente di riunire le bande brigantesche operanti nel Mezzogiorno in un unico esercito e riconquistare il Regno delle Due Sicilie. Sbarcato a Brancaleone, infatti, Borj\u00e8s si diresse verso Precacore, dove fu accolto dal parroco e da molti cittadini, venti dei quali si unirono alla sua banda, salvo poi disperdersi dopo che i legittimisti ingaggiarono battaglia contro le Guardie Nazionali di Caraffa del Bianco. \nNel 1908 il paese venne totalmente distrutto dal terremoto di Messina, che distrusse anche Reggio Calabria e gran parte dei paesi della costa ionica; gli abitanti decisero allora di ricostruire l'abitato pi\u00f9 a valle, su una collina oltre il vallone di Santa Caterina, che con Regio Decreto del 1911 torn\u00f2 a chiamarsi Samo. Con l\u2019avvento del fascismo e la conseguente riforma amministrativa che aggregava i piccoli comuni, dal 1927 Samo fu aggregato a Sant'Agata del Bianco, Caraffa del Bianco e Casignana, formando il nuovo Comune di Samo di Calabria, riottenendo la piena autonomia amministrativa nel 1946, alla vigilia del referendum istituzionale tra Monarchia e Repubblica. \nSimboli.\nLo stemma del comune di Samo \u00e8 stato concesso con decreto del presidente della Repubblica dell'11 aprile 1986:\nSociet\u00e0.\nEvoluzione demografica.\nReligione.\nA Samo, come negli altri della zona, la massima parte degli abitanti \u00e8 di religione cattolica, con poche minoranze di protestanti, soprattutto valdesi ed evangelici.\nFesta patronale.\nIl patrono di Samo \u00e8 San Giovanni Battista, celebrato ogni anno il 29 agosto con una grande processione religiosa, cui fanno seguito tre giorni di festeggiamenti. La storia riguardante le celebrazioni di San Giovanni Battista \u00e8 antica e radicata, risalente alla vera processione, che si svolgeva nelle piccole e tortuose viuzze del paese di Precacore, nucleo originario della cittadina., rinomata perch\u00e9 secondo la tradizione avrebbe realizzato numerosi prodigi miracolosi.\nLa tradizione vuole che dal 19 agosto, dopo i fuochi d'artificio, abbia inizio la novena. La mattina seguente, verso le cinque (i pi\u00f9 coraggiosi alle quattro), la gente sale lungo una stradina di montagna che porta a quelle case dirute, benedette dal santo; la novena si conclude il 28 agosto, quando, sopra il sagrato del borgo, moltissimi paesani si accingono a celebrare e a seguire la messa. La sera del 29 agosto, dopo la processione mattutina, si rinnova la solenne discesa del Santo Patrono, mentre, a tarda sera, si ammira il piccolo borgo che viene illuminato a festa.\nDurante i festeggiamenti civili, il Comune si impegna a proporre gruppi o singoli artisti che cantano, recitano e ballano. Negli ultimi tre anni, un comitato organizzatore composto in prevalenza da giovani si \u00e8 prodigato per l'allestimento della festa, ottenendo ottimi risultati.\nGeografia antropica.\nSamo conta due nuclei abitativi distinti: il borgo di Precacore, cuore storico del paese, e l'odierno abitato di Samo, ricostruito su una collina pi\u00f9 a valle dell'antico centro abitato. Questo \u00e8 stato edificato su una montagna ripida ed inaccessibile, in cima alla quale sorgono i resti di un castello, che la tradizione locale chiama \"castello di Pitagora\", per la credenza che vi sia nato il celebre filosofo e matematico greco, sebbene sia ben pi\u00f9 probabile identificarlo come un antico avamposto militare di epoca bizantina. L'unica via d'accesso a Precacore era impervia e scoscesa, mentre il paese era formato da case basse ad un solo piano, costruite in pietra e con il tetto formato da tegole di creta, munite di canali per l'acqua piovana.\nDopo il terremoto di Messina del 1908, che colp\u00ec anche molti comuni calabresi della fascia ionica reggina, Precacore venne completamente rasa al suolo dall'evento sismico; ci\u00f2 indusse gli abitanti a riedificare le proprie case su una collina posta pi\u00f9 a valle, a minor distanza dalla fiumara La Verde, ribattezzando il nuovo paese con il nome di Samo, in onore delle sue vantate origini greche. Il paese si staglia in verticale lungo la collina ed \u00e8 attraversato da ripide strade urbane in salita: la via principale, intitolata a Michele Bianchi, comincia a cento metri dal centro storico, sito in piazza Municipio, e continua per circa cento metri verso nord. Le altre strade principali sono: via Casette Popolari Terremotati, via Casette Popolari Alluvionati, via La Verde, che prende il nome dall'omonima fiumara, e via Pitagora, cos\u00ec chiamata in onore della pi\u00f9 illustre personalit\u00e0 legata a Samo.\nEconomia.\nL'economia samese \u00e8 prevalentemente agricola, con produzione di ortaggi, di olio e di un vino passito dolce, chiamato \"Mantonico di Samo\", per distinguerlo da un altro prodotto vinario della zona, il Mantonico di Bianco, tipico dell'omonimo paese limitrofo; l'allevamento, invece, riguarda principalmente gli ovini e i caprini. L'artigianato locale, sebbene di nicchia, \u00e8 molto importante per l'economia di Samo, famosa in tutta la Provincia di Reggio Calabria per la produzione delle sue \"Pezzare\", stuoie ricavate dai panni di scarto e decorate con colori sgargianti, che sono ancora oggi tessuti a mano dalle donne nei telai artigianali del paese. Anche il turismo montano ha una voce importante nell'economica del paese, grazie al sentiero che conduce al borgo di Precacore, usato da molti gruppi di escursionisti, sia locali che forestieri, per fare trekking.\nInfrastrutture e trasporti.\nL'abitato di Samo \u00e8 collegato alla costa dalla SP 69, congiunto alla Strada Statale 106 all'altezza di Bianco.\nAmministrazione.\n \nSport.\nCome tutti i paesi della zona, anche Samo ha avuto una squadra di calcio, che negli anni Settanta e Ottanta si chiamava Samese, per poi ri-denominarsi AC Samo nel 2005, militando nel campionato di Seconda Categoria e disputando le partite nello stadio comunale di Samo, prima del suo scioglimento avvenuto nel 2012."}
{"id": "1472399", "revid": "767487", "url": "https://it.wikipedia.org/wiki?curid=1472399", "title": "Mejicanos", "text": "Mejicanos \u00e8 un comune del Dipartimento di San Salvador, in El Salvador."}
{"id": "1472402", "revid": "767487", "url": "https://it.wikipedia.org/wiki?curid=1472402", "title": "Nejapa", "text": "Nejapa \u00e8 un comune del dipartimento di San Salvador, in El Salvador.\nAltri progetti.\n "}
{"id": "1472406", "revid": "30349", "url": "https://it.wikipedia.org/wiki?curid=1472406", "title": "Louis Isidore Kahn", "text": ""}
{"id": "1472411", "revid": "287204", "url": "https://it.wikipedia.org/wiki?curid=1472411", "title": "Panchimalco", "text": "Panchimalco \u00e8 un comune del dipartimento di San Salvador, in El Salvador."}
{"id": "1472414", "revid": "110157", "url": "https://it.wikipedia.org/wiki?curid=1472414", "title": "Feels So Good (Melanie B)", "text": "Feels So Good \u00e8 il terzo singolo estratto dall'album di debutto della cantante britannica Melanie B, \"Hot\".\nil singolo \u00e8 stato pubblicato il 19 febbraio 2001 dall'etichetta discografica Virgin e in Regno Unito ha raggiunto e debuttato alla posizione numero cinque della classifica dei singoli.\n\u00c8 stata scritta dalla stessa Melanie B insieme a James Harris III e Terry Lewis."}
{"id": "1472418", "revid": "226458", "url": "https://it.wikipedia.org/wiki?curid=1472418", "title": "Rosario de Mora", "text": "Rosario de Mora \u00e8 un comune del dipartimento di San Salvador, in El Salvador."}
{"id": "1472420", "revid": "35804", "url": "https://it.wikipedia.org/wiki?curid=1472420", "title": "San Marcos (San Salvador)", "text": "San Marcos \u00e8 un comune del dipartimento di San Salvador, in El Salvador.\nAltri progetti.\n "}
{"id": "1472421", "revid": "547992", "url": "https://it.wikipedia.org/wiki?curid=1472421", "title": "Francesco Mileti", "text": "Carriera.\nGiocatore.\nCresciuto calcisticamente nel , vi esordisce nel campionato di Serie B 1978-1979. Dopo due stagioni come rincalzo, diventa titolare a partire dall'annata 1980-1981, disputando tre campionati nella serie cadetta.\nNel 1983 viene ceduto all', in Serie A; in autunno, tuttavia, gli irpini lo girano al , con cui esordisce nella massima serie il 30 ottobre 1983 nella vittoria interna sul . A fine stagione totalizza 12 presenze e 2 reti, ma i \"Grifoni\" retrocedono in Serie B; Mileti diventa titolare del centrocampo genoano per tre stagioni, fino al 1987. Nell'estate di quell'anno si trasferisce al Brescia, in cambio di Augusto Gentilini: vi rimane per una sola stagione, scendendo in campo 25 volte con una rete.\nNell'autunno del 1988 viene acquistato dal , sempre in Serie B. La stagione \u00e8 negativa: la squadra retrocede in Serie C1 e in primavera Mileti, dopo 18 presenze e 1 gol, viene messo fuori squadra insieme ad altri tre compagni per motivi disciplinari. Lasciata Piacenza, passa al Brindisi, in Serie C1, ma a causa del fallimento della societ\u00e0 pugliese nel corso del campionato si trasferisce al Vicenza insieme al compagno Luigi Ciarlantini; nel finale di stagione con i veneti disputa 8 partite conquistando la salvezza allo spareggio contro il .\nChiude la carriera militando nel Cosenza, in Serie B, nel Siracusa (Serie C1, arriva a gennaio del 1993 e disputa solo tre partite, dovute anche al fatto che durante una contestazione della tifoseria gli fu bruciata l'auto inducendo il calciatore ad allontanarsi dalla citt\u00e0) e nel Toma Maglie, nel Campionato Nazionale Dilettanti 1993-1994.\nAllenatore.\nChiusa la carriera da calciatore ha allenato nelle giovanili del , e nel finale della stagione 2005-2006 affianca per motivi di patentino l'allenatore Antonio Toma sulla panchina del ; con i toscani ottiene la salvezza dopo i play-out. Nella stagione successiva allena la Primavera della formazione toscana.\nNel 2009 assume l'incarico di coordinatore tecnico della Juventina Lecce, progetto di universit\u00e0 dello sport nella sua citt\u00e0 natale."}
{"id": "1472423", "revid": "767487", "url": "https://it.wikipedia.org/wiki?curid=1472423", "title": "San Mart\u00edn (San Salvador)", "text": "San Mart\u00edn \u00e8 un comune del dipartimento di San Salvador, in El Salvador.\nAltri progetti.\n "}
{"id": "1472425", "revid": "1543377", "url": "https://it.wikipedia.org/wiki?curid=1472425", "title": "Mystacinidae", "text": "Mystacinidae, noti anche come pipistrelli dalla coda corta della Nuova Zelanda, sono un'inusuale famiglia di pipistrelli microchiropteri. Questa famiglia contiene tre generi: \"Mystacina\", l'unico genere vivente, e i due generi fossili \"Icarops\" e \"Vulcanops\". Il genere \"Mystacina\" contiene due specie, una delle quali si ritiene si sia estinta negli anni '60. Questi animali sono pipistrelli di medie dimensioni, lunghi circa 6 centimetri (2,4 pollici), dalla pelliccia grigia e vellutata.\nDescrizione.\nI Mystacinidi sono una delle famiglie di pipistrelli pi\u00f9 inusuali conosciute. Passano gran parte del loro tempo a terra, invece di volare, e sono unici nell'avere la possibilit\u00e0 di piegare le ali in una membrana coriacea quando non sono in volo. Un'altra caratteristica distintiva del gruppo \u00e8 un'ulteriore proiezione su alcuni degli artigli, che li aiuta a scavare e/o arrampicarsi. Sono onnivori, mangiano frutta e carogne oltre ad artropodi terrestri. Si nutrono anche di polline e nettare, che sono in grado di raccogliere con le loro lingue estensibili. Di solito si scavano tane nel legno putrefatto, ma possono anche riposarsi in fessure delle rocce o nelle tane degli uccelli marini.\nMolte vecchie fonti si riferiscono alle abitudini terrestri di questi pipistrelli come un tratto acquisito a causa dell'endemismo insulare, che si presume si sia evoluto a causa dell'assenza di mammiferi terrestri in Nuova Zelanda. Tuttavia, \"Icarops\", un genere dell'Australia continentale, mostra adattamenti alla vita terrestre, suggerendo che si sia evoluto prima della colonizzazione della Nuova Zelanda, in un ambiente dominato da mammiferi terrestri come i marsupiali e i monotremi. Inoltre, le specie fossili di Saint Bathans coesistettero con altri mammiferi di Saint Bathans, suggerendo che la Nuova Zelanda non era priva di mammiferi terrestri quando questi pipistrelli arrivarono sulle isole per la prima volta.\nQuesti pipistrelli danno alla luce un singolo cucciolo ogni estate. Sono in grado di ibernarsi durante l'inverno. \nNel 2010, il Dipartimento di Conservazione ha scoperto un gatto randagio responsabile di aver ucciso oltre 100 pipistrelli dalla coda corta in soli sette giorni in un'area boschiva sul versante meridionale del Monte Ruapehu.\nSpecie.\nLa famiglia Mystacinidae contiene anche il genere estinto \"Icarops\" noto da fossili risalenti all'Oligocene e Miocene ritrovati in Australia, cos\u00ec come diversi fossili della contemporanea Fauna di San Bathan in Nuova Zelanda. I fossili pi\u00f9 antichi e non ambigui del genere vivente risalgono al tardo Pleistocene della Nuova Zelanda, sebbene la suddetta specie di San Bathan possa appartenere al genere. Un secondo genere estinto, \"Vulcanops\", visse simpaticamente con \"Mystacina\" in Nuova Zelanda nel Miocene fino alla sua estinzione durante il Pleistocene. Lo studio che descrive \"Vulcanops\" rende anche \"Icarops\" parafiletico per quanto riguarda il resto della famiglia.\nSembra che i Mystacini siano un vecchio lignaggio gondwanico; essi si diversificarono da altri gruppi di pipistrelli all'interno di Noctilionoidea (un gruppo principalmente Gondwanico che includeva altrimenti Noctilionidae, Phyllostomidae e Mormoopidae) circa 51-41 milioni di anni fa."}
{"id": "1472426", "revid": "1941276", "url": "https://it.wikipedia.org/wiki?curid=1472426", "title": "Today (Melanie Brown)", "text": "Today \u00e8 il primo e unico singolo estratto dal secondo album della cantante britannica Melanie Brown, \"L.A. State of Mind\".\nIl singolo \u00e8 stato pubblicato il 13 giugno 2005 per l'etichetta discografica Amber Caf\u00e8 canzone ha ricevuto un bassissimo airplay nelle radio e nelle televisioni. Lo scarso interesse del pubblico verso questa pubblicazione port\u00f2 la cantautrice ad abbandonare la promozione del suo secondo album."}
{"id": "1472428", "revid": "767487", "url": "https://it.wikipedia.org/wiki?curid=1472428", "title": "Santiago Texacuangos", "text": "Santiago Texacuangos \u00e8 un comune del dipartimento di San Salvador, in El Salvador.\nAltri progetti.\n "}
{"id": "1472429", "revid": "226458", "url": "https://it.wikipedia.org/wiki?curid=1472429", "title": "Santo Tom\u00e1s (San Salvador)", "text": "Santo Tom\u00e1s \u00e8 un comune del dipartimento di San Salvador, in El Salvador."}
{"id": "1472430", "revid": "80598", "url": "https://it.wikipedia.org/wiki?curid=1472430", "title": "16 successi di Fred Buscaglione", "text": "16 successi di Fred Buscaglione \u00e8 un album di Fred Buscaglione del 1959.\nIl disco.\nI cinque album in studio di Buscaglione erano stati pubblicati in formato 10 pollici, questo invece fu il primo pubblicato in formato 12 pollici. Fu pubblicato postumo nell'aprile 1960, e venne ristampato varie volte, negli anni settanta e ottanta.\n\u00c8 un dei pi\u00f9 celebri LP del cantautore."}
{"id": "1472431", "revid": "124837803", "url": "https://it.wikipedia.org/wiki?curid=1472431", "title": "Riccardo I di Aversa", "text": "Biografia.\nEra figlio di Asclettino I, conte di Acerenza, ma era cresciuto in Normandia; giunse in Italia verso il 1045 con quaranta cavalieri normanni.\nSpos\u00f2 Fredesenda d'Altavilla, figlia di Tancredi d'Altavilla e sorella di Roberto il Guiscardo, dalla quale ebbe cinque figli:\nIl fratello maggiore di Riccardo, Asclettino II Drengot, conte di Aversa, mor\u00ec senza figli nel 1045. La Contea venne assegnata da Guaimario IV, principe di Salerno, a Rodolfo Cappello, scatenando cos\u00ec una contesa con gli altri membri della famiglia: Riccardo combatt\u00e9 a fianco di Rainulfo II Trincanotte contro Rodolfo Cappello, ma fu sconfitto e imprigionato (1046); in seguito venne liberato e riusc\u00ec a divenire il tutore del conte Ermanno (1049), figlio del Trincanotte e suo nipote, che per\u00f2 scomparve presto di scena; Riccardo gli pot\u00e9 cos\u00ec succedere.\nRiccardo prese parte alla battaglia di Civitate (1053), dove comandava l'ala destra opposta ai longobardi dell'esercito papale, tenendo una condotta che fu determinante per la vittoria finale dei normanni.\nRiccardo cerc\u00f2 costantemente espansioni territoriali attraverso la guerra contro i suoi confinanti Longobardi, Pandolfo VI di Capua e Gisulfo II di Salerno, figlio e successore di Guaimario: Capua cadde dopo un lungo assedio. Fece fidanzare sua figlia al figlio di Atenolfo I, duca di Gaeta, ma essendo morto il giovane prima che il matrimonio avesse luogo, Riccardo richiese comunque il morgengab. Il duca rifiut\u00f2 e di conseguenza Riccardo assedi\u00f2 e prese Aquino. Desiderio, abate di Montecassino, convinse Riccardo a estorcere solo 400 quattrini al duca (1058).\nNel febbraio 1059, Ildebrando di Soana, il futuro papa Gregorio VII, si rec\u00f2 a Capua a per ottenere l'appoggio alla riforma di papa Niccol\u00f2 II contro l'antipapa Benedetto X. Subito Riccardo assediava Benedetto a Galeria. Niccol\u00f2 II si recava, quindi, nella citt\u00e0 di Melfi per tre importanti atti che portarono Riccardo al titolo ufficiale di Principe di Capua: tra le parti, infatti, stipulava in giugno 1059 il Trattato di Melfi, poi il Pontefice tenne dal 3 agosto al 25 agosto 1059 il Concilio di Melfi I ed infine sottoscriveva il 23 agosto 1059 il Trattato di Melfi, dove egli confermava Riccardo conte di Aversa e principe di Capua e Roberto il Guiscardo duca di Apulia, Calabria e Sicilia. Riccardo giurava fedelt\u00e0 al papato e il rispetto per territorio papale, impegnandosi a restituire alla Chiesa romana tutto il Mezzogiorno d'Italia. Papa Alessandro II, salito al soglio di Pietro (ottobre 1061) anche grazie al sostegno armato di Riccardo, conferm\u00f2 l'investitura ai nuovi signori Normanni. Nel 1062 Riccardo inviava suo figlio Giordano per togliere Gaeta a Atenolfo II.\nNel 1071, quando Roberto il Guiscardo stava assediando Palermo, i suoi baroni principali, Abelardo e Ermanno, figli di suo fratello Unfredo, Pietro, signore di Trani e il signore di Giovinazzo si ribellavano con il sostegno di Riccardo di Capua e di Gisulfo di Salerno. Roberto disperse rapidamente tutte le minacce alla sua potenza ma, ammalatosi, non pot\u00e9 portare a termine una spedizione punitiva contro Riccardo, che nel frattempo veniva riconfermato nei suoi possessi dal suo alleato, il nuovo papa, Gregorio VII (1073). Nel 1075, in seguito alla deposizione del papa dell'imperatore Enrico IV, Roberto e Riccardo stipularono un'alleanza nell'abbazia di Montecassino. Il Guiscardo si assicur\u00f2 Salerno costringendo Gisulfo alla fuga verso Capua. Riccardo invece andava ad assediare Napoli, ancora indipendente, con l'aiuto del blocco navale di Roberto. Quindi, sul 3 marzo 1078, il papa scomunicava Roberto e Riccardo, quest'ultimo per aver dato ordine al figlio Giordano I di Capua di invadere domini ecclesiastici in Abruzzo. Riccardo di l\u00ec a poco mor\u00ec in Capua, dopo essersi riconciliato con la Chiesa. Suo figlio maggiore, Giordano,si rec\u00f2 a Roma per rinnovare la sua fedelt\u00e0 al papato ed essere confermato nei titoli e nei possessi di suo padre."}
{"id": "1472434", "revid": "339392", "url": "https://it.wikipedia.org/wiki?curid=1472434", "title": "Social Forum Europeo", "text": ""}
{"id": "1472435", "revid": "767487", "url": "https://it.wikipedia.org/wiki?curid=1472435", "title": "Sergio Magistrelli", "text": "Carriera.\nIn Serie A ha vestito le maglie di Atalanta, e . Ha giocato anche con , , e Francavilla.\nAll'inizio della carriera ha conquistato il titolo di capocannoniere della Serie B nelle file del , nella stagione 1970-1971, a pari merito col modenese Alberto Spelta con 15 reti realizzate, passando poi all'Atalanta.\nSuccessivamente \u00e8 approdato all'Inter, nell'operazione che ha portato Sergio Pellizzaro a Bergamo; qui non si \u00e8 imposto titolare e non \u00e8 riuscito ad andare in rete con continuit\u00e0 nella , proseguendo poi la carriera in Serie B.\nHa segnato un gol nella finale di Coppa Italia 1973-1974 quando vestiva la maglia del Palermo.\nIn carriera ha totalizzato complessivamente 85 presenze e 17 gol in Serie A e 283 presenze e 73 reti in Serie B."}
{"id": "1472437", "revid": "767487", "url": "https://it.wikipedia.org/wiki?curid=1472437", "title": "L'amore non ha confini", "text": "L'amore non ha confini \u00e8 il primo cortometraggio scritto e diretto da Paolo Sorrentino, nel 1998.\nTrama.\nBeato Trepiedi, killer napoletano quarantenne (interpretato da Gianni Ferreri), un giorno viene convocato dal Mahatma, noto boss della malavita che vive rinchiuso in un bunker. Il boss gli assegna il compito di individuare chi, fra i quattro fidati collaboratori, lo ha tradito. In quest'occasione Beato incontrer\u00e0 un suo vecchio e indimenticato amore."}
{"id": "1472438", "revid": "1543377", "url": "https://it.wikipedia.org/wiki?curid=1472438", "title": "Premi\u00e8re Division (Benin)", "text": "La Premi\u00e8re Division \u00e8 il massimo livello del calcio in Benin. La competizione nacque nel 1969.\nSquadre.\nStagione 2019-2020"}
{"id": "1472440", "revid": "62244", "url": "https://it.wikipedia.org/wiki?curid=1472440", "title": "Premier League (Botswana)", "text": "La Premier League botswana () \u00e8 la massima divisione del campionato botswano di calcio, organizzata dalla di calcio in Botswana. Il campionato, inizialmente chiamato MLO Cup nasce ufficialmente nel 1966.\nNella prima edizione i club partecipanti furono Tlokweng Pirates, Notwane, Black Peril, Queens Park Rangers una squadra del distretto Ngwaketse. Nel 2006-2007 la Ecco City\u00e8 stata la prima formazione del nord a vincere il campionato.\nSquadre.\nStagione 2019-2020."}
{"id": "1472441", "revid": "339392", "url": "https://it.wikipedia.org/wiki?curid=1472441", "title": "Mascom Premier League", "text": ""}
{"id": "1472443", "revid": "33751", "url": "https://it.wikipedia.org/wiki?curid=1472443", "title": "Primus League", "text": "La Primus League \u00e8 la massima divisione calcistica del campionato burundese di calcio, organizzato dalla Federazione calcistica del Burundi (FFB). Il campionato nacque nel 1963.\nAlbo d'oro.\nVincitori del campionato dal 1963."}
{"id": "1472446", "revid": "339392", "url": "https://it.wikipedia.org/wiki?curid=1472446", "title": "Erode Filippo", "text": ""}
{"id": "1472447", "revid": "745179", "url": "https://it.wikipedia.org/wiki?curid=1472447", "title": "Piazza San Giovanni in Laterano", "text": ""}
{"id": "1472448", "revid": "33751", "url": "https://it.wikipedia.org/wiki?curid=1472448", "title": "Campeonato Caboverdiano de Futebol", "text": "Il Campeonato Caboverdiano de Futebol \u00e8 la massima competizione calcistica di Capo Verde creata nel 1976, anno di indipendenza del paese dal Portogallo. Un campionato locale era comunque presente gi\u00e0 a partire dal 1953.\nFormato.\nIl campionato \u00e8 disputato tra le vincenti dei tornei che si disputano su ciascuna delle nove isole del paese (la decima, Santa Luzia, \u00e8 disabitata).\nSquadre.\nStagione 2014."}
{"id": "1472449", "revid": "1573940", "url": "https://it.wikipedia.org/wiki?curid=1472449", "title": "Afrogecko", "text": "Afrogecko \u00e8 un genere di piccoli sauri della famiglia Gekkonidae, endemico dell'Africa australe.\nTassonomia.\nIl genere \"Afrogecko\" comprende quattro specie (in passato attribuite al genere \"Phyllodactylus\"):"}
{"id": "1472450", "revid": "33751", "url": "https://it.wikipedia.org/wiki?curid=1472450", "title": "Championnat National Int\u00e9gral", "text": "Lo Championnat National Int\u00e9gral \u00e8 la massima competizione calcistica del Ciad, organizzata dalla Federazione calcistica del Ciad.\nSquadre.\nStagione 2013."}
{"id": "1472451", "revid": "1442080", "url": "https://it.wikipedia.org/wiki?curid=1472451", "title": "Tradizioni di Monteleone d'Orvieto", "text": "Monteleone d'Orvieto possedeva un patrimonio folklorico locale molto ricco di appuntamenti, legato alle ricorrenze religiose e laiche che si va perdendo nel tempo; molte feste e tradizioni si sono dimenticate, alcune si tramandano - generalmente trasformate - altre se ne creano.\nAnche gran parte delle manifestazioni folkloristiche erano legate alle tre distinte classi di feste religiose:\nNelle ricorrenze di prima e seconda classe ogni cappellano, titolare di un \"Beneficio\", celebrava la messa nella chiesa della quale era beneficiario diversamente da quanto succedeva nelle feste Cattedratiche \"(Natale, Pasqua e Pentecoste)\" nelle quali tutti i sacerdoti della parrocchia dicevano messa nella Collegiata richiamando i fedeli del capoluogo e del contado.\nLe feste religiose di terza classe, non facevano parte del calendario liturgico, ma erano ricorrenze paesane pi\u00f9 o meno grandi.\nDi seguito, l'elencazione e la descrizione delle feste tradizionali, religiose e laiche, che si svolgevano - o che ancora si svolgono - nel comune di Monteleone d'Orvieto.\nDicembre/Gennaio.\n\"Alimenti della tradizione\": Uva e lenticchie\nNel medioevo la Chiesa scelse Sant'Antonio abate quale protettore degli animali e nel contado di Monteleone - pi\u00f9 legato alle attivit\u00e0 agricole - gli fu dedicata una chiesetta.\nIl 17 mattina i contadini erano soliti portare i loro migliori animali nel sagrato delle chiese per ricevere la benedizione.\nLa sera la popolazione ballava e faceva festa perch\u00e9 era convinzione popolare che in quel giorno avesse inizio il Carnevale.\nGennaio/Febbraio.\n\"Alimenti della tradizione\": castagnole e frappe\nGioved\u00ec grasso: oltre alla mascherata, nella tradizione popolare monteleonese, i giovani si guadagnavano anche la cena: infatti con uno spiedo si presentavano alle casalinghe ed auguravano loro il buon carnevale usando questa formula: \nla massaia si vedeva cos\u00ec costretta a mettere nello spiedo una salsiccia od un pezzetto di ventresca.\nMarted\u00ec del carnevale: anticamente, durante questi giorni di allegria, la \"Compagnia della Buona Morte\" organizzava la \"Festa della Palazzina\"\" in ricordo dei defunti; in tale circostanza la Confraternita preparava notevoli quantit\u00e0 di \"\u201ccialde\u201d\" (grosse ostie di farina e anice) che venivano distribuite alla cittadinanza con il vino: le offerte raccolte erano destinate alle messe in onore dei defunti che si celebravano nel periodo della Quaresima.\nDurante queste giornate di festa, specialmente nella campagna monteleonese, si rappresentava \"\"Sega la vecchia \" e l'ultimo giorno di Carnevale, nella frazione di Colle, veniva bruciato il \"Carnevalaccio\"\u201d. \nOggi di tali tradizioni carnevalesche si \u00e8 persa traccia, permanendo solo la \"mascherata per le strade\" ed il pi\u00f9 moderno \"Carnevale dei bambini\".\nLa festivit\u00e0 deriva dal rito ebraico della \u201c\"Purificazione\"\u201d e presentazione al tempio del bambino dopo 40 giorni dalla nascita.\nFin dal medioevo, nel giorno della \u201c\"Candelora\"\u201d, venivano benedette in chiesa le candeline che - conservate in casa - erano poste nelle croci dei campi il 3 maggio (\"Festa di Santa Croce\") perch\u00e9 ad esse si attribuiva un potere propiziatorio per i raccolti; venivano anche accese al capezzale dei moribondi per invocarne una \u201c\"Buona morte\"\u201d\nIl giorno della Candelora serviva anche a far capire ai contadini se la stagione invernale era terminata o meno, da qui il proverbio popolare: \nIn tale data si celebrava la messa in onore di San Biagio nella quale il sacerdote toccava la gola dei fedeli in forma di croce per invocare la protezione del santo contro i mali della gola di ogni tipo.\nLa formula usata per la benedizione era: \nFebbraio/Marzo.\nNel periodo di Quaresima si teneva, nella chiesa dell'Annunziata, una Via Crucis notturna; la processione era organizzata dai componenti le Confraternite del Sacramento e dell'Annunziata e dalle Sorelle della Pia Unione del Sacramento.\nUna gioco tradizionale di questo periodo era \"Fuori il verde\"; quando si incontravano due bambini uno chiedeva all'altro \"Fuori il verde\" e l'altro rispondeva \"Fuori il tuo che il mio non perde\": chi non aveva con s\u00e9 un legnetto da far vedere all'amico era costretto a pagare una penitenza durante la festa di Piampistolla il marted\u00ec di Pasqua.\nA Monteleone il 19 marzo era una ricorrenza religiosa con messa non legata ad una vera e propria festa popolare.\nMarzo/Aprile - Feste pasquali.\n\"Alimenti della tradizione\": \"Vigilia\", cena di magro a base di baccal\u00e0 e minestra di ceci - \"Prima colazione e pranzo di Pasqua\", agnello, coratella, torta di Pasqua e vino.\nDomenica delle palme: un tempo si teneva una processione durante la quale vi era la benedizione dei ramoscelli d'ulivo.\nGli ulivi benedetti venivano messi nelle cucine, stanze, finestre (per allontanare i temporali dalla casa e dal raccolto) e stalle insieme al quadretto di Sant'Antonio abate a protezione degli animali; con le candeline della \"Candelora\" gli ulivi venivano posti anche nelle croci dei campi per la \"festa di santa Croce\".\n Benedizione delle famiglie : ancora oggi, nel periodo pre pasquale, il parroco impartisce la benedizione a tutte le famiglie ma un tempo tale rito assumeva un significato simbolico pi\u00f9 forte: tutta la famiglia riunita attendeva il sacerdote che spargeva con l'aspersorio l'acqua santa non solo in ogni locale della casa ma anche nelle stalle degli animali.\nIl parroco, almeno in quell'occasione, era il \"consulente\" delle famiglie pi\u00f9 umili e povere a cui poter rivolgere tutte le proprie problematiche non solo di tipo religioso.\n Settimana Santa e Pasqua: il gioved\u00ec, venerd\u00ec e sabato santo mattina le campane erano \"legate\" - ancora lo si fa oggi - in segno di lutto ed un tempo i chierichetti andavano annunciando l'ora lungo le strade paesane, iniziando a mezzogiorno fino a notte, gridando:\nIl gioved\u00ec mattina si celebrava anche la messa della \"Cena del Signore\" con la lavanda dei piedi a dodici anziani; il sacramento veniva poi riposto nel \"sepolcro\", ossia la cappella del sacramento ornata con \"veccia\".\nL\"'allestimento dei sepolcri\" era compito dei ragazzi che, fin dal primo giorno di Carnevale, procuravano dei vasi in cui mettere i semi di grano da far germogliare \"(la \"veccia\")\"; tali vasi venivano poi riposti in cantina al buio per far nascere i germogli completamente bianchi.\nIl sepolcro solitamente era preparato in un altare minore in cui venivano ricoperte le immagini sacre; il gioved\u00ec e venerd\u00ec mattina la Confraternita del Sacramento organizzava i turni di preghiera - le cosiddette \"ore\" - durante i quali la cappella del sacramento non poteva essere abbandonata.\nNella mattinata di venerd\u00ec si teneva l\"adorazione alla Croce\" e nel pomeriggio la \"via Crucis\" con l\"esposizione del Cristo morto\".\nIl venerd\u00ec sera vi era la solenne e partecipatissima \"processione notturna\", nella quale sfilavano il \"Cireneo scalzo\", la \"Croce illuminata\", gli\" Incappucciati\" \"\"Neri\" e \"Bianchi\" (che portavano i \"tronchi\",\" le grandi croci delle Confraternite) il \"Volto Santo\", la \"statua della Madonna Addolorata\", il \"Cristo morto\" sulla sua bara (il cosiddetto \"catafalco\") in legno scolpito, il \"sacerdote\" ed infine il numeroso \"popolo\" accorso da tutta la parrocchia.\nLa \"processione del venerd\u00ec santo\" ha subito nel tempo molte modificazioni: oggi non sfilano tutte le parti citate, \u00e8 cambiato il tragitto tradizionale, i frati non tengono la predica e non vengono distribuiti alcuni particolari biscotti detti \"torcoli\".\nUna tradizione - solo in parte rimasta - era quella della \"benedizione delle uova, delle pizze pasquali\" (dolci e al formaggio), \"dei \"galletti\" e delle \"pupe\",\" (dolci fatti con la pasta delle torte dolci e regalati dalle mamme ai bambini ed alle bambine).\nAncora oggi la mattina del sabato santo a mezzogiorno vengono sciolte le campane ed un tempo si celebrava anche la messa della Vigilia - oggi spostata a mezzanotte dalla riforma liturgica - con l'esposizione della statua del \" Cristo risorto \".\nLa mattina di Pasqua si era soliti fare la prima colazione con \"torta di Pasqua, capocollo, uova benedette, coratella e si beveva il vino migliore\".\nEssendo festa di prima classe la solenne messa di Pasqua era celebrata solo nella Collegiata.\nIl pranzo pasquale era particolarmente ricco a base di \"agnello e torta pasquale\".\nA Monteleone non si festeggiava il luned\u00ec dell'Angelo bens\u00ec il \"marted\u00ec\" con la \"festa di Pianpistolla\", localit\u00e0 dove ancora si trova una piccola chiesetta.\nAppuntamento tradizionale era una piccola fiera e la festa con giochi popolari quali: l'albero della cuccagna, la corsa dei sacchi, il tiro alle pignatte..\nI ragazzi inoltre concludevano il gioco iniziato a Quaresima - \"Fuori il verde\" - con il pagamento delle penitenze o la riscossione delle vincite.\nAprile/Maggio - Ascensione e rogazioni.\nLe rogazioni (dal latino \"rogatio, preghiera\") erano le processioni di supplica, che si tenevano per propiziare il raccolto. Praticate anche dai primi cristiani, la loro origine \u00e8 molto lontana e risale ai pagani che li chiamavano \" Ambarvalia \".\nAnche a Monteleone le rogazioni venivano effettuate, al sorgere del sole nei tre giorni antecedenti l'Ascensione, per invocare la benedizione sui prodotti della terra; partendo sempre dalla collegiata le processioni si dirigevano ogni volta verso tre diverse direzioni:\nRaggiunte le immagini sacre si pregava, si cantava, il parroco benediceva la campagna in quattro direzioni pregando le \"quattro principali invocazioni\" che il \"Corgna\" ci ha tradotto dal latino per meglio capire le ragioni delle rogazioni:\nQuindi le \"Ambarvilia\" servivano per invocare una buona \"meteorologia\", buoni raccolti, essere immuni da disastri, flagelli, terremoti, malattie, fame e guerre.\nAl termine della terza rogazione i contadini piantavano nei campi le croci di canna gi\u00e0 benedette il giorno di santa Croce con le candeline serbate dalla Candelora ed il ramoscello d'ulivo della domenica delle palme.\n\"Alimenti della tradizione\": latte accagliato\nL'Ascensione \u00e8 l'ultima delle feste legate alla Pasqua.\nLa sera precedente la festa si accendevano dei grandi fal\u00f2 in tutto il territorio comunale; era quasi una gara fra chi realizzava il fuoco pi\u00f9 grande e bello.\nI fuochi venivano accesi all'Ave Maria ed i contadini si chiamavano da un podere all'altro al grido di \"Vicino che cos'\u00e8 domani ?\" e l'altro rispondeva\"L'Ascensione\"; concludevano insieme con l'invocazione di \"\"Evviva nostro Signore\".\" A fuochi quasi spenti erano tracciate delle croci sulle braci ancora ardenti.\nDei grandi \"\"fochi\" - i \"focaroni\" - si accendevano anche nel centro storico in quattro punti prestabiliti: chiesa del Crocefisso, piazza fuori la porta nord, Usci e Torrione;\nFra i ragazzi del capoluogo, divisi in quattro gruppi, era una vera e propria gara a chi realizzava il \"focarone\" pi\u00f9 grande e bello, trovando pi\u00f9 fascine possibile e facendo anche la guardia affinch\u00e9 nessuno le rubasse.\nLe ragazze, sempre la sera avanti l'Ascensione, preparavano un'acqua profumata con i fiori per \"sposarsi presto e bene\".\nDopo la solenne messa si teneva una processione ed il Cristo Risorto veniva riposto nella chiesa del Crocefisso.\nMaggio.\nTradizione che si praticava fin dal 1700 nella cappella del Rosario della collegiata e nella chiesa di Perumpetto: per tutto il mese di maggio i fedeli recitavano il Rosario nelle \"Funzioni Vespertine\".\nEra la festa della Confraternita del Crocefisso: nella chiesa omonima si svolgeva una solenne messa e funzioni religiose con la benedizione delle piccole croci da mettere nei campi fatte \ndi canne, adorne delle candeline benedette il giorno della Candelora e dei ramoscelli d'ulivo della domenica delle palme.\nAl priore veniva offerto un agnello e si teneva il pranzo per i \"santesi, camerlenghi e guardiani\" della confraternita del Crocefisso oltre che per i \"canonici della collegiata, altri parroci e personalit\u00e0 del comune\".\nSi svolgeva anche la fiera dei \"cocci\" (di Ficulle).\nSant'Emidio protegge dai terremoti e nel 1861 se ne verific\u00f2 uno a Monteleone di fortissima intensit\u00e0 con due gravi frane a ridosso del paese: \u00e8 probabile che da quel periodo inizi\u00f2 a celebrarsi la festa in onore del santo.\nDal 1909 al 1949, inoltre, la curia nomin\u00f2 priore di Monteleone Don Petrucci di Ascoli Piceno, citt\u00e0 dove il santo \u00e8 festeggiato solennemente essendone stato il primo vescovo intorno all'anno 1000; con il nuovo parroco, particolarmente devoto a sant'Emidio, il 9 maggio assunse anche una maggiore solennit\u00e0. \nPer la ricorrenza venivano celebrate messe nelle chiese e si teneva una processione con una statua vestita da vescovo (sant'Emidio).\nL'ultima domenica di maggio si festeggiava il Patrono della chiesa di Colle Alto.\nI resti mortali di San Teodoro - ben conservati in un'urna di legno con ai lati lastre di vetro - arrivano a Monteleone il dicembre 1778 e, dopo diverse collocazioni, attualmente sono visitabili nella cripta al di sotto dell'altare maggiore della Collegiata di Monteleone d'Orvieto.\nLe ossa del santo vengono ritrovate nella catacomba romana di San Ponziano dove \u00e8 posta questa epigrafe: \"Teodoros Miles\" su un monogramma \"P\" che significa \"Martire Cristiano\"\nIl nome \"Teodoros\", attribuito probabilmente dai cristiani, significa \"Dono di Dio\"\nIl termine \"Miles\" \u00e8 la qualifica sociale: si pu\u00f2 supporre che egli fosse un alto Ufficiale dei Pretoriani della milizia personale di Diocleziano: probabilmente il martirio avviene nel periodo della persecuzione dell'Imperatore fra il 303 ed il 305 d.C.\nLa festa si celebrava fino a qualche anno fa la quarta domenica di maggio ma dal 2004 i santi patroni di Monteleone sono ritornati ad essere San Pietro e San Paolo a cui \u00e8 dedicata la Collegiata. I festeggiamenti solenni si svolgevano ogni 25 anni fino al 1955: con il restauro della Collegiata essi vennero fissati ogni 5 anni.\nAll'inizio del mese, di venerd\u00ec, avveniva la traslazione dell'urna contenente il santo dalla collegiata alle chiese delle varie frazioni (prima tappa Santa Maria poi Colle e San Lorenzo); in ogni luogo restava una settimana: durante tale permanenza della reliquia, la frazione era in festa. L'ultima settimana di maggio il santo veniva riportato a Monteleone; tutte le traslazioni avvenivano di notte.\nDurante le processioni la banda musicale eseguiva un coinvolgente \"Inno a San Teodoro\" che poteva invocare solo quel giorno.\nLa festa era insieme religiosa e civile e veniva organizzata da alcuni comitati; durante l'anno i santesi raccoglievano offerte per meglio coordinare l'evento religioso, in particolare la processione, anche con un servizio di pullman per portare i fedeli dalle frazioni al capoluogo.\nNel pomeriggio si svolgeva la festa civile con tombola, pallone aerostatico e giochi popolari; a sera l'attrazione erano i fuochi d'artificio. Un tempo si correva anche il palio di San Teodoro consistente in una corsa di cavalli.\nIn una zona agricola come Monteleone San Teodoro s'invocava, con maggiore frequenza, per l'eccessiva pioggia o per la protratta siccit\u00e0, tant'\u00e8 che veniva definito \"San Teodoro acquarolo\".\nTale particolare vocazione per gli aggiustamenti \"climatici\" il santo l'aveva assunta, nella credenza popolare, fin dal 1778: la sua venuta sembra coincise con la fine di lunghi periodi altalenanti di siccit\u00e0/eccessiva pioggia; generalmente erano i Santesi che, a nome della popolazione, chiedevano un triduo anche se non sempre seguiva la grazia meteorologica invocata.\nRicorrenza religiosa cattedratica (come Natale e Pasqua) con messa celebrata solo nella collegiata da tutti i parroci e non legata ad una festa popolare."}
{"id": "1472455", "revid": "120574706", "url": "https://it.wikipedia.org/wiki?curid=1472455", "title": "Antonio Socci", "text": "Biografia.\nFiglio e nipote di minatori, negli anni del liceo milita negli ambienti della sinistra per poi approdare nel 1977 a Comunione e Liberazione, a cui in seguito non ha risparmiato vivaci critiche.\nFrequenta l'universit\u00e0 di Siena, dove segue i corsi di critica letteraria di Franco Fortini e dove nel 1983 si laurea in Lettere moderne con una tesi in filologia romanza sulla \"Divina Commedia\".\nNel 1984 inizia a lavorare al settimanale \"Il Sabato\", e si sposa. Torna a Siena per tre anni a dirigere l'ufficio cultura della Provincia, avendo vinto il relativo concorso pubblico.\nNel 1985 nasce Caterina, la sua prima figlia, l'anno successivo Maria e nel 1997 Michelangelo, il terzo figlio.\nRientrato a \"Il Sabato\" con l'inchiesta giornalistica in tre puntate sulla crisi del mondo cattolico \"Tredici anni della nostra storia\", nel 1987 viene denunciato con Roberto Fontolan al tribunale ecclesiastico della diocesi di Milano dall'associazione di cattolici progressisti Rosa Bianca per alcune affermazioni negative su Giuseppe Lazzati. Il cardinal Martini fa opera di mediazione, a cui \"Il Sabato\" aderisce ripubblicando l'inchiesta con una prefazione in cui il filosofo Augusto del Noce afferma che non vi \u00e8 contenuta alcuna critica \"per la figura morale di Lazzati\".\nDirige per alcuni mesi la rivista internazionale \"30Giorni nella Chiesa e nel mondo,\" poi torna a \"Il Sabato\" e dopo la sua chiusura nel 1993 passa a \"Il Giornale\" come editorialista.\nHa collaborato e collabora con \"Il Foglio\", \"Libero\" e \"Panorama\".\nNel 2002 \u00e8 chiamato in Rai come vicedirettore di Rai 2. \u00c8 stato autore e conduttore del programma \"Excalibur\" (2002-04). Dal 2004 al 2020 \u00e8 stato direttore, per conto della Rai, della Scuola di giornalismo radiotelevisivo di Perugia. Ha lasciato l'incarico in seguito alle polemiche scaturite da un suo tweet in cui attaccava Papa Francesco..\nCon la pubblicazione nel 2014 del suo libro \"Non \u00e8 Francesco\", Socci ha esposto la sua personale tesi circa l'invalidit\u00e0 dell'elezione di papa Francesco, un argomento, questo, che tuttavia non \u00e8 mai stato preso in considerazione da nessun canonista, e che \u00e8 costato inoltre all'autore le critiche da parte del giornale di Giuliano Ferrara \"Il Foglio\".\nNello stesso libro Socci ha esternato la propria delusione per l'operato del Pontefice, giudicato reticente nei confronti dei massacri dei cristiani perseguitati nel mondo e dedito invece a denunciare i difetti dei cattolici che secondo lui dovrebbe invece difendere e confortare.\nEgli critica spesso il Pontefice sia per la sua apertura incondizionata verso gli immigrati, sia per alcune affermazioni che accrescerebbero il disorientamento tra alcuni fedeli, sia per i tentativi di un dialogo, secondo lui, impossibile sul piano teologico e dottrinale con altre fedi. L'attivit\u00e0 svolta attraverso articoli, il blog \"Lo Straniero\" e i social media, colloca Socci nella schiera dei cosiddetti \"nemici\" del Papa, ovvero un fronte composto tra gli altri da seguaci di Giovanni Paolo II e Benedetto XVI, sedevacantisti, cattolici tradizionalisti, antimodernisti e semplici cattolici accomunati dalla perplessit\u00e0 in merito all'azione di papa Francesco.\nNe \"La profezia finale\", pubblicato nel gennaio 2016 sotto forma di lettera aperta al Papa, Socci lancia un allarme su un'apocalisse incombente sulla Chiesa e sul mondo annunciata da segni dei tempi come gli atti terroristici islamici.\nDopo aver ricevuto copia de \"La profezia finale\", papa Francesco ha inviato un messaggio di ringraziamento ad Antonio Socci, il quale l'ha pubblicato nel suo sito ufficiale, insieme alla sua risposta."}
{"id": "1472456", "revid": "33751", "url": "https://it.wikipedia.org/wiki?curid=1472456", "title": "Premi\u00e8re Division (Gibuti)", "text": "La Premi\u00e8re Division \u00e8 la massima competizione calcistica dello stato africano di Gibuti. Il campionato fu istituito nel 1987.\nSquadre.\nStagione 2018-2019."}
{"id": "1472457", "revid": "1573940", "url": "https://it.wikipedia.org/wiki?curid=1472457", "title": "Agamura persica", "text": "Il geco ragno persiano (Agamura persica ()) \u00e8 un piccolo sauro della famiglia Gekkonidae, endemico del Medio Oriente. \u00c8 l'unica specie del genere Agamura.\nBiologia.\nSono gechi notturni e terrestri, vivono in ambienti desertici. Si nutrono di insetti.\nDistribuzione e habitat.\nLa specie \u00e8 diffusa nell'altopiano centrale dell'Iran e nelle regioni adiacenti di Pakistan e Afghanistan.\nSi trova in una ampia gamma di habitat aridi, rocciosi o sabbiosi, da 30 a 1.900\u00a0m di altitudine."}
{"id": "1472459", "revid": "1573940", "url": "https://it.wikipedia.org/wiki?curid=1472459", "title": "Ailuronyx", "text": "Ailuronyx \u00e8 un genere di piccoli sauri della famiglia Gekkonidae, endemico delle Seychelles.\nBiologia.\nSono gechi notturni e arboricoli, si nutrono di insetti.\nTassonomia.\nIl genere \"Ailuronyx\" comprende tre specie:"}
{"id": "1472460", "revid": "37401", "url": "https://it.wikipedia.org/wiki?curid=1472460", "title": "Pescheria (Catania)", "text": ""}
{"id": "1472465", "revid": "149726", "url": "https://it.wikipedia.org/wiki?curid=1472465", "title": "Listrosauro", "text": ""}
{"id": "1472466", "revid": "37401", "url": "https://it.wikipedia.org/wiki?curid=1472466", "title": "Teatro greco (Siracusa)", "text": ""}
{"id": "1472468", "revid": "1573940", "url": "https://it.wikipedia.org/wiki?curid=1472468", "title": "Alsophylax", "text": "Alsophylax \u00e8 un genere di piccoli sauri arboricoli della famiglia Gekkonidae, diffusi in Asia Centrale.\nIl nome \"Alsophylax\" deriva dal greco \u03b1\u03bb\u03c3\u03bf\u03c2=bosco e \u03c8\u03c5\u03bb\u03b1\u03be=guardiano, ovvero \"Guardiano del legno\" (con riferimento alle abitudini arboricole di questi gechi).\nDescrizione.\nSono gechi di piccolissima taglia, da adulti superano raramente i 4\u00a0cm di lunghezza.\nTassonomia.\nIl genere \"Alsophylax\" comprende le seguenti specie:"}
{"id": "1472469", "revid": "35804", "url": "https://it.wikipedia.org/wiki?curid=1472469", "title": "Soyapango", "text": "Soyapango \u00e8 un comune del dipartimento di San Salvador, in El Salvador."}
{"id": "1472470", "revid": "767487", "url": "https://it.wikipedia.org/wiki?curid=1472470", "title": "Tonacatepeque", "text": "Tonacatepeque \u00e8 un comune del dipartimento di San Salvador, in El Salvador."}
{"id": "1472471", "revid": "35804", "url": "https://it.wikipedia.org/wiki?curid=1472471", "title": "Carolina (San Miguel)", "text": "Carolina \u00e8 un comune del dipartimento di San Miguel, in El Salvador."}
{"id": "1472472", "revid": "580", "url": "https://it.wikipedia.org/wiki?curid=1472472", "title": "Chapeltique", "text": "Chapeltique \u00e8 un comune del dipartimento di San Miguel, in El Salvador."}
{"id": "1472473", "revid": "226458", "url": "https://it.wikipedia.org/wiki?curid=1472473", "title": "Chinameca", "text": "Chinameca \u00e8 un comune del dipartimento di San Miguel, in El Salvador."}
{"id": "1472474", "revid": "767487", "url": "https://it.wikipedia.org/wiki?curid=1472474", "title": "Chirilagua", "text": "Chirilagua \u00e8 un comune del Dipartimento di San Miguel, in El Salvador."}
{"id": "1472476", "revid": "767487", "url": "https://it.wikipedia.org/wiki?curid=1472476", "title": "Ciudad Barrios", "text": "Ciudad Barrios \u00e8 un comune del dipartimento di San Miguel, in El Salvador.\nStoria.\nOttenne il titolo di citt\u00e0 nel 1913."}
{"id": "1472478", "revid": "767487", "url": "https://it.wikipedia.org/wiki?curid=1472478", "title": "Comacar\u00e1n", "text": "Comacar\u00e1n \u00e8 un comune del dipartimento di San Miguel, in El Salvador, sulle sponde del rio Las Garzas.\nStoria.\nComacar\u00e1n fu fondata dagli indios nel 1557. Durante l'epoca coloniale fece parte dell'Intendenza di San Salvador. Entr\u00f2 a far parte del neonato dipartimento di San Miguel nel 1824, all'atto dell'indipendenza dell'El Salvador. Ricevette il titolo di citt\u00e0 il 22 ottobre 1997. Nel 2006 \u00e8 stato eletto sindaco Enris Antonio Arias, del FMLN.\nFestivit\u00e0.\nLa citt\u00e0 celebra la sua festa patronale in onore di san Sebastiano."}
{"id": "1472484", "revid": "1573940", "url": "https://it.wikipedia.org/wiki?curid=1472484", "title": "Aristelliger", "text": "Aristelliger \u00e8 un genere di piccoli sauri arboricoli della famiglia Sphaerodactylidae, diffusi principalmente nei Caraibi.\nBiologia.\nSono gechi notturni e arboricoli, si nutrono di insetti.\nSpecie.\nIl genere \"Aristelliger\" comprende le seguenti specie:"}
{"id": "1472495", "revid": "339392", "url": "https://it.wikipedia.org/wiki?curid=1472495", "title": "Raba ETO Gy\u0151r", "text": ""}
{"id": "1472496", "revid": "339392", "url": "https://it.wikipedia.org/wiki?curid=1472496", "title": "R\u00e1ba ETO Gy\u0151r", "text": ""}
{"id": "1472500", "revid": "767487", "url": "https://it.wikipedia.org/wiki?curid=1472500", "title": "Tricarico (album)", "text": "Tricarico \u00e8 il primo album del cantautore italiano Tricarico, pubblicato nel 2002.\nL'album.\nPrima della pubblicazione dell'album erano gi\u00e0 uscite alcune canzoni come singoli: \"Io sono Francesco\", che lo ha fatto conoscere, nel 2000, \"Drago\" (qui presente con il titolo cambiato in \"Il drago verdolino\", nel singolo accoppiata ad una versione acustica di \"La neve blu\") sempre nel 2000; \"La pesca\" (con \"Lavanda\") e \"Musica\" nel 2001.\nIl disco \u00e8 caratterizzato musicalmente da sonorit\u00e0 elettroniche, che nel disco successivo verranno abbandonate per accostarsi al rock.\nL'album \u00e8 registrato negli studi \"Joe's Garage\", \"Nautilus\" e \"Jungle Sound Station\" di Milano; Tricarico \u00e8 autore dei testi e delle musiche di tutte le canzoni ed ha collaborato agli arrangiamenti (realizzati insieme a Mauro Tondini e Christian Gardoni)."}
{"id": "1472501", "revid": "185138", "url": "https://it.wikipedia.org/wiki?curid=1472501", "title": "Asta Ori", "text": ""}
{"id": "1472503", "revid": "339392", "url": "https://it.wikipedia.org/wiki?curid=1472503", "title": "Di\u00f3sgy\u0151ri VTK BFC", "text": ""}
{"id": "1472504", "revid": "1745361", "url": "https://it.wikipedia.org/wiki?curid=1472504", "title": "Alcimene (figlio di Giasone)", "text": " Alcimene, nella mitologia greca, era uno dei figli di Giasone e di Medea.\nIl mito.\nAlcimene, nato dopo le avventure di Giasone con gli Argonauti, il mitico gruppo di avventurieri impegnati a recuperare il vello d'oro, insieme al fratello Tessalo e al Re di Tebe Tersandro, fu ucciso dalla propria madre Medea, maga conosciuta da Giasone proprio durante i viaggi degli argonauti, solo per far dispetto al padre."}
{"id": "1472509", "revid": "287204", "url": "https://it.wikipedia.org/wiki?curid=1472509", "title": "\u0116duard Tiss\u0117", "text": "Biografia.\n\u0116duard Tiss\u0117 nacque a Litan, in Lettonia (all'epoca sotto il dominio dell'Impero Russo) da padre lituano e madre russa. Crebbe in Lituania e qui cominci\u00f2 ad appassionarsi di fotografia ed immagini trovando anche lavoro come operatore di cinegiornali durante il periodo della guerra civile russa.\nNel 1918 entr\u00f2 quasi casualmente nel mondo del cinema, sostituendo un collega impossibilitato a curare la fotografia del film \"Signal\" di Aleksandr Arkatov, tuttavia conobbe fama in questo ambiente solo a partire dal 1925, anno in cui conoscer\u00e0 Sergej Michajlovi\u010d \u0116jzen\u0161tejn e lo assister\u00e0 curando la fotografia di \"Sciopero!\" e \"La corazzata Pot\u00ebmkin\".\nIl sodalizio con il grande regista russo durer\u00e0 per tutta la carriera, e Tisse verr\u00e0 chiamato a dirigere la fotografia di tutte le opere di \u0116jzen\u0161tejn.\nDurante la sua carriera ha avuto anche delle esperienze da montatore e regista avendo diretto 3 film senza grande successo.\nHa interpretato un piccolo ruolo di un soldato tedesco in \"Ottobre\".\nLa sua macchina da presa preferita era la \"Debrie Parvo\", che ha continuato ad usare anche dopo l'avvento del sonoro."}
{"id": "1472512", "revid": "339392", "url": "https://it.wikipedia.org/wiki?curid=1472512", "title": "Eduard Tiss\u00e9", "text": ""}
{"id": "1472513", "revid": "1876595", "url": "https://it.wikipedia.org/wiki?curid=1472513", "title": "Kunihiko Yuyama", "text": "Tra i suoi lavori pi\u00f9 importanti figurano gli anime \"Leda\", \"Il magico mondo di Gig\u00ec\", \"\" e \"Pok\u00e9mon\". Ha inoltre diretto numerosi film di Pok\u00e9mon e diversi cortometraggi basati sull'anime omonimo."}
{"id": "1472514", "revid": "260676", "url": "https://it.wikipedia.org/wiki?curid=1472514", "title": "La pensione Eva", "text": "La pensione Eva \u00e8 un romanzo di Andrea Camilleri pubblicato dall'editore Arnoldo Mondadori Editore nel 2006.\nAvverte Camilleri in una nota posta al termine del romanzo:\n\u00ab\"Quanto scritto intende essere semplicemente una vacanza narrativa che mi sono voluto pigliare nell'imminenza degli ottanta anni.\"\u00bb ed aggiunge poco dopo:\n\u00ab\"Desidero avvertire che il racconto non \u00e8 autobiografico, anche se ho prestato al mio protagonista il diminutivo col quale mi chiamavano i miei famigliari e i miei amici. \u00c8 autentico il contesto. E la pensione Eva \u00e8 veramente esistita\u2026\"\u00bb.\nMa pu\u00f2 uno scrittore non essere autobiografico? Camilleri sta barando nel senso che i sentimenti e le passioni che vivono i giovanissimi personaggi del romanzo sono indiscutibilmente i suoi, di un anziano che alla soglia degli ottant'anni rievoca la memoria dei tempi passati e la colora dei toni della giovent\u00f9.\nForse Camilleri sembra seguire la strada di Gabriel Garc\u00eda M\u00e1rquez, un autore apprezzato dall'autore siciliano, che con il romanzo \"Memoria delle mie puttane tristi\". edito nel 2004, rivive ormai in et\u00e0 avanzata l'esperienza giovanile di amori carnali e ne fa una riflessione sulla vita che sta per finire.\nTrama.\nNen\u00e8 appena dodicenne sospetta che la \"Pensione Eva\" sia qualcosa di diverso da quelle che comunemente sono luoghi di soggiorno a met\u00e0 tra le locande e gli alberghi che ci sono in Vigata. \u00c8 una strana pensione che di giorno, quando le altre sono affollate, sembra essere del tutto deserta. Ha provato ad entrare ma \u00e8 stato scacciato perch\u00e9 troppo piccolo: motivo che Nen\u00e8 non ha capito ma che l'ha fatto arrossire di vergogna.\nCon la cugina Angela, Nen\u00e8 inizia la strada verso la scoperta del sesso con quel gioco del malato e del dottore che tanti hanno praticato nella loro preadolescenza, almeno quelli della generazione di Camilleri. E come tanti giunto all'et\u00e0 della prima Comunione si scontra con la morale cattolica che lo avverte che quello che facevano con la cugina nella soffitta di casa erano cose \"vastase\", che erano \"piccato mortali\". Ma sar\u00e0 proprio Angela a fargli finalmente capire che cosa succede nella Pensione Eva.\nLa storia di Nen\u00e8 s'intreccia con quella dei suoi amici Jacolino e Ciccio che prima da adolescenti e poi da giovanotti trascorrono gli anni che li separano dallo scoppio della seconda guerra mondiale frequentando abitualmente la pensione Eva.\nNen\u00e8 in particolare \u00e8 affascinato dalle storie che le giovani prostitute gli raccontano ed \u00e8 convinto che quei racconti gli faranno capire qualcosa di pi\u00f9 su come va il mondo e la vita.\nLe giovani donne raccontano storie strane ed incredibili come quella del cavalier Calcedonio, afflitto da impotenza, che sotto un terribile bombardamento recupera miracolosamente la sua virilit\u00e0 o l'episodio della \"puttana comunista\" Tatiana che collabora con la resistenza partigiana.\nTutto finisce quando su Vigata si abbatte la guerra che mette in secondo piano ogni altro aspetto della vita se non quello di sopravvivere. \nTornato al suo paese dopo le vicissitudini dei bombardamenti Nen\u00e8 stenta a riconoscere i luoghi dove sorgeva la pensione Eva che infatti non c'\u00e8 pi\u00f9 e al suo posto si estende un grande spiazzo vuoto pieno di macerie. Nen\u00e8 si sente chiamare: \u00e8 il suo amico Ciccio con cui festegger\u00e0 il ritorno alla vita. \n\u00ab\"Mangiare, viviri e ascutare la risacca. Con l'amico arritrovato. Che c'era di meglio nni la vita? La guerra era passata, pareva accuss\u00ec lontana che forse non c'era mai stata veramente. Vuoi vidiri che se l'erano insognata?\"\u00bb (A.Camilleri, op. cit. pag.187)"}
{"id": "1472515", "revid": "287204", "url": "https://it.wikipedia.org/wiki?curid=1472515", "title": "Punta Roncia", "text": "La Punta Roncia (3.612 - in francese \"Pointe de Ronce\"), \u00e8 una montagna delle Alpi Graie collocata in territorio francese, sullo spartiacque fisico tra la Val di Susa e la Maurienne e nei pressi del confine italo-francese. Geograficamente, risulta essere la vetta pi\u00f9 alta della Val di Susa.\nCaratteristiche.\nSi trova nei pressi del colle del Moncenisio e domina l'abitato di Lanslebourg nell'alta Maurienne. Ampio \u00e8 l'anfiteatro, denominato \"Pian delle Cavalle\", che si apre ai suoi piedi nel lato ovest verso il Lago del Moncenisio.\nDalla montagna parte una lunga cresta che passando dalla Punta Lamet arriva al Rocciamelone.\nAi piedi della montagna nei versanti maggiormente esposti a nord si adagiano il \"ghiacciaio dell'Arcelle Neuve\" e il \"ghiacciaio del Vieux\".\nData l'altezza della montagna ed il particolare isolamento dalla vetta si gode di un ampio panorama sulle montagna circostanti.\nSalita alla vetta.\nL'accesso alla vetta inizia generalmente dal Lago del Moncenisio. Arrivati a \"Plan des Fontainettes\" (2.090\u00a0m) dove si trova la caratteristica chiesa a forma piramidale ci si incammina a piedi salendo al Forte Roncia. Nei pressi del forte ci si avvia in direzione nord e per un lungo sentiero che sale con grandi serpentine si raggiunge il \"Col du Lou\" (3.042\u00a0m). Dal colle si segue la cresta in direzione est superando vari risalti, il maggiore dei quali \u00e8 costituito dal Signal du Grand Mont Cenis (3.377\u00a0m). Infine si arriva alla vetta per la cresta ovest.\nIn discesa si pu\u00f2 ripercorrere l'itinerario di salita oppure si pu\u00f2 proseguire scendendo il versante sud-est della montagna e, passando per la Punta Lamet, ritornare al lago del Moncenisio dall'itinerario di discesa di quest'ultima."}
{"id": "1472516", "revid": "339392", "url": "https://it.wikipedia.org/wiki?curid=1472516", "title": "KS Teuta Durr\u00ebs", "text": ""}
{"id": "1472517", "revid": "161374", "url": "https://it.wikipedia.org/wiki?curid=1472517", "title": "17 N\u00ebntori Tirana", "text": ""}
{"id": "1472518", "revid": "161374", "url": "https://it.wikipedia.org/wiki?curid=1472518", "title": "SK Tiran\u00eb", "text": ""}
{"id": "1472520", "revid": "155634", "url": "https://it.wikipedia.org/wiki?curid=1472520", "title": "\u00c1kos Buzs\u00e1ky", "text": ""}
{"id": "1472527", "revid": "1745361", "url": "https://it.wikipedia.org/wiki?curid=1472527", "title": "Alcimede", "text": "Alcimede () \u00e8 un personaggio della mitologia greca, figlia di Filaco e di Climene.\nAlcimede era conosciuta anche con i nomi di Anfinome () o Polimela () o Perimeda.\nMitologia.\nAlcimede secondo la leggenda fu la sposa di Esone e la madre di Giasone, colui che guid\u00f2 gli argonauti alla conquista del vello d'oro.\nLei insieme al marito ed al secondo figlio Promaco fu rinchiusa da Pelia che aspirava al trono del regno legittimamente spettante ad Esone e suo figlio. Giasone torn\u00f2 per liberare la sua famiglia ma il re con abili scuse lo invi\u00f2 a recuperare il vello d'oro come condizione per la loro libert\u00e0. Subito il ragazzo organizz\u00f2 una spedizione con gli argonauti. Alla fine il re non aspett\u00f2 il ritorno degli argonauti fece condannare a morte Polimela e la sua famiglia. Anche se la donna decise di togliersi la vita da sola, dopo aver maledetto Pelia per aver ucciso suo figlio davanti ai propri occhi.\nPareri secondari.\nSecondo altri mitografi Alcimede non era la madre bens\u00ec uno dei figli di Giasone scampato, sempre in questa versione, alla morte da parte di sua madre Medea e colei che uccise i suoi figli per vendicarsi del marito Giasone. \nAlcimede, insieme ai suoi fratelli rimasti in vita, venne uccisa dagli abitanti di Corinto, per vendicare Glauce e Creonte anch'essi morti per mano della madre."}
{"id": "1472533", "revid": "842", "url": "https://it.wikipedia.org/wiki?curid=1472533", "title": "Battaglia del settore 001", "text": ""}
{"id": "1472535", "revid": "2025934", "url": "https://it.wikipedia.org/wiki?curid=1472535", "title": "Molde Fotballklubb", "text": "Il Molde Fotballklubb, meglio noto come Molde FK \u00e8 una societ\u00e0 calcistica norvegese con sede nella citt\u00e0 di Molde. Milita nella Eliteserien, la massima divisione del campionato norvegese di calcio.\nGiunta per la prima volta al successo alla met\u00e0 degli anni '90 del XX secolo, con la vittoria della Coppa di Norvegia nel 1994, in bacheca vanta 4 campionati nazionali, 4 Coppe di Norvegia, una Supercoppa di Norvegia e un campionato di seconda divisione. \u00c8 uno dei due club norvegesi che hanno partecipato alla UEFA Champions League.\nL'Aker Stadion, che ospita le partite interne della squadra, ha una capacit\u00e0 di spettatori.\nStoria.\nFondato il 19 giugno del 1911 come \"International Molde\", nel 1914 assunse la denominazione attuale. Ha vissuto importanti stagioni durante la fine degli anni ottanta e l'inizio degli anni novanta quando vinse la Norgesmesterskapet 1994, successo bissato nel 2005 e nel 2013.\nIn campionato ha sfiorato pi\u00f9 volte la vittoria finale, giungendo secondo nelle stagioni 1974, 1987, 1995, 1998, 1999 e 2002. Nella ottiene la qualificazioni ai gironi.\nVince il suo primo campionato nel 2011 e si riconferma campione anche l'anno successivo.\nLa squadra giovanile ha partecipato alla prima edizione della NextGen Series, massimo torneo continentale per club Under-19, giungendo al quarto posto del suo girone; la squadra \u00e8 stata confermata tra i club partecipanti all'edizione successiva.\nIl miglior traguardo europeo del club norvegese risale alla stagione 2015-2016 nell\u2019Europa League di quell\u2019anno. Qui il Molde elimina ai playoff lo Standard Liegi vincendo prima 2-0 in Norvegia, per poi subire una sconfitta per 3-1 in Belgio (regola dei gol in trasferta). La squadra viene quindi inserita nel difficilissimo girone A della competizione: quello con Fenerbah\u00e7e, Celtic ed Ajax. A grande sorpresa i norvegesi vincono quel raggruppamento con 11 punti, fruttati dalla doppia vittoria contro gli scozzesi, dal doppio pareggio contro l\u2019Ajax e da una vittoria in Turchia (unica sconfitta contro il Fenerbah\u00e7e tra le mura amiche). Raggiungono cos\u00ec uno storico traguardo: i sedicesimi di Europa League, ed incontrano il Siviglia. Gli spagnoli vincono 3-0 in casa, ma in Norvegia il Molde infligge una clamorosa sconfitta al Siviglia (1-0); se consideriamo che gli spagnoli poi vinceranno la competizione contro il Liverpool FC, la vittoria per 1-0 dei norvegesi si tratta di un risultato prestigiosissimo.\nPrende parte alle qualificazioni di UEFA Europa League 2018-2019. Il cammino europeo comincia nel peggiore dei modi: i norvegesi vengono sconfitti in casa del modesto Glenavon FC per 2-1, ma il Molde al ritorno si riprende e stravince con un 5-1. Il KF La\u00e7i \u00e8 il prossimo avversario a farne le spese, con una doppia sconfitta (3-0 in Norvegia e 2-0 in Albania). Dopodich\u00e9 ottiene uno 0-0 in casa dell\u2019Hibernian che rimedia poi al ritorno con una vittoria per 3-0. Ai playoff il Molde incontra lo Zenit: i russi si impongono all\u2019andata per 3-1, ma nel ritorno in Norvegia non basta la vittoria dei padroni di casa per passare il turno (2-1).\nIl club si laurea campione di Norvegia al termina dell\u2018Eliteserien 2019, aggiudicandosi il quarto titolo della sua storia.\nOrganico.\nRosa 2021.\n\"Aggiornato al 2 agosto 2021.\""}
{"id": "1472537", "revid": "131358", "url": "https://it.wikipedia.org/wiki?curid=1472537", "title": "Molde F.K.", "text": ""}
{"id": "1472538", "revid": "1573940", "url": "https://it.wikipedia.org/wiki?curid=1472538", "title": "Buprestidae", "text": "I Buprestidi sono una famiglia di coleotteri diffusa in tutto il mondo con oltre 15.000 specie. In Italia se ne trovano circa 200.\nMorfologia.\nAdulto.\nI Buprestidi sono caratterizzati da corpo ovale, spesso dotato di colori metallici e forte punteggiatura, zampe brevi, dotate di tarsi pentameri (formula tarsale 5-5-5), ed antenne corte, con articoli pi\u00f9 o meno dentati.\nLa stragrande maggioranza delle specie sono alate e dotate di ali posteriori privi dell'articolazione che consente di ripiegarle, come accade per gli altri coleotteri. Questo fatto permette l'istantanea apertura delle ali ed una partenza in volo rapidissima.\nLe dimensioni variano da pochi mm (genere \"Trachys\") ai 7cm del buprestide sudamericano \"Euchroma gigantea\".\nLarva.\nLe larve dei Buprestidi sono apode ed eucefale, bianche, con il solo capo sclerificato rossastro.\nSi differenziano da quelle dei cerambicidi per la sproporzione tra il protorace, fortemente sviluppato e globoso, e l'addome sottile.\nBiologia.\nLarva.\nI Buprestidi sono tutti fitofagi. Molte specie sono xilofaghe e vivono soprattutto nella zona al disotto della corteccia, altre vivono all'interno di arbusti, mentre le larve del genere \"Trachys\" scavano gallerie addirittura nello spessore delle foglie.\nAdulto.\nI Buprestidi sono diffusi specialmente in ambienti tropicali o generalmente molto caldi. \nGli adulti sono diurni attivissimi sotto il sole, ma la loro specialit\u00e0 \u00e8 fingersi morti, non appena disturbati (tanatosi).\nQuelli delle specie pi\u00f9 piccole frequentano i fiori (\"Antaxia\", \"Acmaeodera\") o le foglie degli alberi (\"Agrilus\", \"Coraebus\"), mentre quelle di dimensioni maggiori sono arboricole e difficili da avvistare.\nLa sottofamiglia primitiva Julodinae comprende specie arbustive diffusi in ambienti aridi.\nTassonomia.\nI Buprestidi sono stati divisi nelle seguenti sottofamiglie, a loro volta suddivisi nei seguenti generi:\nAgrilinae\nBuprestinae\nChrysochroinae\nGalbellinae\nJulodinae\nPolycestinae"}
{"id": "1472544", "revid": "107973075", "url": "https://it.wikipedia.org/wiki?curid=1472544", "title": "XL Leisure Group", "text": "XL Leisure Group (XLLG) \u00e8 stata la quinta societ\u00e0 di tour operator del Regno Unito. Aveva anche operazioni in Francia, Germania, Irlanda, Australia e Cipro. \u00c8 stato anche lo sponsor principale della societ\u00e0 calcistica West Ham United.\nDopo un prolungato periodo di problemi finanziari, il giorno 12 settembre 2008 la societ\u00e0 XL Leisure Group \u00e8 stata messa in amministrazione controllata. A causa dell'impossibilit\u00e0 di proseguire l'attivit\u00e0 della compagnia, tutti i voli ad essa riferiti sono stati cancellati e i servizi aerei interrotti.\nContestualmente, \"XL Airways France\" e \"XL Airways Germany\", divisioni francese e tedesca del gruppo, sono state acquisite da \"Straumur-Burdaras Investment Bank\" che ne ha garantito la sopravvivenza e l'operativit\u00e0 regolare.\nSociet\u00e0 controllate.\nNel settembre 2008 il Gruppo era composto dalle seguenti societ\u00e0 e partecipazioni:"}
{"id": "1472547", "revid": "1501558", "url": "https://it.wikipedia.org/wiki?curid=1472547", "title": "Mark Shield", "text": "Carriera.\nAppartenente ad una Federazione che arbitralmente non possiede una grande tradizione (anche se fu un australiano, Wright, a dirigere la finale delle Olimpiadi calcistiche del 1956, e fu un australiano, Bambridge, ad arbitrare quella dei mondiali FIFA under-17 del 1985), \u00e8 stato uno degli arbitri ritenuti pi\u00f9 affidabili dalla FIFA.\nNel Dopoguerra, in seguito alla sua chiamata per i Mondiali di calcio 2002 in Corea e Giappone, appena ventottenne, \u00e8 da considerarsi come terzo direttore di gara pi\u00f9 precoce mai selezionato per la massima rassegna iridata di calcio (dietro all'uruguayano Mateucci e allo svedese Eklind): sar\u00e0 protagonista della gara -. Due anni dopo, prender\u00e0 parte del team arbitrale della Coppa d'Asia.\nNel 2006, partecipa ai Mondiali di Germania dove gli toccano - e -. Proprio in quell'anno la Federazione calcistica australiana viene per\u00f2 aggregata alla AFC, nella prospettiva di una pi\u00f9 agevole qualificazione dei \"canguri\" ai successivi Mondiali: come conseguenza, anche Shield diventa un arbitro a disposizione della Confederazione asiatica, e con tale status gli viene affidata prima la finale di AFC Champions League che si svolge proprio nel 2006 tra il club coreano Jeonbuk e quello siriano Al Karama, e poi la finale della Coppa d'Asia 2007 a Kuala Lumpur tra e , vinta dal primo per 1-0.\nNel suo palmar\u00e8s figurano anche le partecipazioni ai Mondiali Under-17 del 1999 e del 2005, ai Mondiali di calcio Under-20 del 2001 e del 2005, e al torneo Confederations Cup del 2003 in Francia.\nNel dicembre 2007, subito dopo essere stato eletto dalla AFC (Confederazione calcio asiatica) miglior arbitro del continente, viene scelto per dirigere al Mondiale per club organizzato dalla FIFA in Giappone. Poco dopo, nel settembre 2008, decide improvvisamente di concludere la sua carriera, intendendo dedicare pi\u00f9 tempo alla famiglia e ai propri affari. Era uno dei due arbitri australiani, insieme a Matthew Breeze, tra i 54 fischietti pre-selezionati per i Mondiali di calcio in Sudafrica nel 2010.\nNella stagione 2011/2012 \u00e8 stato direttore del settore arbitrale australiano, ruolo da cui si dimette per intraprendere una nuova attivit\u00e0 lavorativa."}
{"id": "1472548", "revid": "88812", "url": "https://it.wikipedia.org/wiki?curid=1472548", "title": "L'odore della notte (romanzo)", "text": "L'odore della notte \u00e8 un romanzo di Andrea Camilleri pubblicato dall'editore Sellerio nel 2001.\nAncora una volta Camilleri d\u00e0 fondamento reale alle sue storie ispirandosi qui, come scrive in una nota al termine del romanzo, a un fatto di cronaca oggetto di un articolo redatto dal suo amico Francesco, \"Ciccio\" La Licata.\nIl tragico e suggestivo finale riprende altres\u00ec l'atmosfera decadente del racconto di William Faulkner intitolato \"Omaggio ad Emilia\".\nDall'opera \u00e8 stato tratto uno sceneggiato televisivo trasmesso da Rai Uno l'11 novembre 2002 con l'attore Luca Zingaretti nella parte del commissario Montalbano.\nTrama.\nSu Vig\u00e0ta e dintorni si \u00e8 abbattuto un tifone che ha spazzato via un mucchio di soldi. \u00c8 la solita storia del finanziere truffatore che attirando gli ingenui in un primo momento con la corresponsione di alti interessi, poi si d\u00e0 alla fuga con il malloppo.\nNelle indagini che Montalbano svolger\u00e0 incontrer\u00e0 i pi\u00f9 svariati personaggi vittime del truffatore mago della finanza che ha agito su vasta scala.\nUna sola persona in tutto il paese continua ad avere fiducia nel ragioniere Emanuele Gargano, che ora probabilmente sta prendendo il sole su spiagge esotiche, ed \u00e8 la sua affezionatissima, anzi innamorata persa, segretaria, la signorina Mariastella Cosentino, donna rimasta sola dopo la morte del carissimo padre, molto bisognosa d'affetto, che crede ancora nell'onest\u00e0 del suo direttore e che ne aspetta fedelmente, giorno dopo giorno, il ritorno, ostinandosi a tenere a sue spese aperto l'ufficio ed esponendosi ai violenti reclami dei truffati. \nMa insieme a Gargano \u00e8 sparito dalla circolazione anche il suo factotum Giacomo Pellegrino che condivideva con il suo capo affari di denaro e di \"cuore\" ma che non aveva alcun motivo di fuggire e che anzi si stava costruendo una villa in campagna. Una villa che il commissario Montalbano conosce bene perch\u00e9 quando \u00e8 andato per salutare il suo amico, il grande e antico ulivo saraceno, l'ha trovato abbattuto e fatto a pezzi proprio per fare spazio alla nuova costruzione. Montalbano vendicher\u00e0 la morte del suo albero spaccando i vetri della villa al piano terra, graffitando parolacce sulle pareti esterne e tutte le otto statuette di Biancaneve e i sette nani che campeggiavano nel giardino.\nAlcuni, come il dottor Guarmotta, incaricato ufficialmente delle indagini, credono che nelle sparizioni c'entri la mafia forse vittima anch'essa della truffa, ma il commissario Montalbano non la pensa cos\u00ec. \nLe sue indagini, non autorizzate dal \"signori e guistori\", come dice Catarella, l'ineffabile telefonista del commissariato, sono complicate dalle visite a casa del suo vice e scanzonato amico Mim\u00ec Augello che ama troppo le donne per sposarsele ma che ora, caduto nella rete, \u00e8 afflitto dalla paura del matrimonio con Beba - una giovane donna che gli ha fatto conoscere proprio Montalbano \u2013 dalla venuta a Marinella della pluriennale fidanzata, destinata a rimaner tale, Livia, che gli chieder\u00e0 conto di un suo regalo: un costoso pullover che il commissario ha irrimediabilmente rovinato e disperatamente cercato di nascondere, ma soprattutto dalla sensazione che inutilmente egli cerca di scacciare, quella di essere giunto a una svolta della sua vita: l'inizio della vecchiaia."}
{"id": "1472549", "revid": "124940876", "url": "https://it.wikipedia.org/wiki?curid=1472549", "title": "Licia Nunez", "text": "Biografia.\nA diciassette anni inizia a lavorare come fotomodella, per intraprendere la carriera di attrice subito dopo. Dal 2000 al 2003 studia recitazione, prima a Tolosa presso l'Universit\u00e0 d'Arte Drammatica \"Le Mirail\", poi con Beatrice Bracco presso il Teatro Blu di Roma. Protagonista di diversi spot pubblicitari, dopo aver girato alcuni cortometraggi, appare nel 2003 sul grande schermo con il film \"Alla fine della notte\", regia di Salvatore Piscicelli; nel 2004 con il film \"Balletto di guerra\", diretto da Mario Rellini e nel 2007 con \"E guardo il mondo da un obl\u00f2\" diretto da Stefano Calvagna, dove interpreta Valentina.\nTra i suoi lavori televisivi, \"Incantesimo\", in cui dal 2004 al 2006 interpreta il ruolo di \"Nicoletta Capirossi\", \"Una vita in regalo\" (miniserie tv diretta da Tiziana Aristarco) con Luca Barbareschi, nel 2005 \"L'ultimo rigore 2\" (miniserie tv diretta da Sergio Martino) nel ruolo di Jenny Corsi con Enzo Decaro, e la soap opera di Canale 5, \"Vivere\", dove dal settembre del 2007 al 2008 \u00e8 la cattiva \"Barbara Ponti\". Ha condotto al fianco di Marco Mazzocchi il programma sportivo \"Notti mondiali\" su Rai 1, \"Vivere da campione\" con Corrado Tedeschi, sempre su Rai 1 ed \"Eurogol\" con Stefano Bizzotto su Rai 2.\nPartecipa alla quinta edizione del reality show di Rai 1, \"Ballando con le stelle\", condotta da Milly Carlucci, in coppia con il ballerino professionista Dmitry Pakhomov. Nel 2011 \u00e8 stata attrice protagonista, nonch\u00e9 produttrice, del film per il cinema \"Goodbye Mama\" nel ruolo di Virginia Kirova. Dal 2012 al 2018 \u00e8 una delle protagoniste della fiction di Canale 5 \"Le tre rose di Eva\" nel ruolo di Elena Monforte, per la regia di Raffaele Mertes e Vincenzo Verdecchi. Da gennaio 2020 entra fra i concorrenti del reality show \"Grande Fratello VIP\". In seguito partecipa al programma \"Drive Up\".\nVita privata.\nDal 2004 al 2010 \u00e8 stata legata sentimentalmente all'attivista LGBT e politica Imma Battaglia. Dal 2017 al 2021 \u00e8 stata fidanzata con l\u2019imprenditrice Barbara Eboli."}
{"id": "1472552", "revid": "842", "url": "https://it.wikipedia.org/wiki?curid=1472552", "title": "USS Enterprise NCC-1701-E", "text": ""}
{"id": "1472553", "revid": "198277", "url": "https://it.wikipedia.org/wiki?curid=1472553", "title": "Paul Dickov", "text": "Carriera.\nGiocatore.\nClub.\nHa iniziato al carriera all', ma durante la sua permanenza a Londra \u00e8 stato girato in prestito al Luton Town e al Brighton. Ha poi giocato per il dal 1996 al 2002, quando si \u00e8 trasferito al Leicester City. Ha giocato successivamente per il , nuovamente al Man City e infine al Crystal Palace. Rimane svincolato fino al 4 marzo 2010,giorno in cui firma un contratto con il Leeds United.\nNazionale.\nConta 10 presenze e 1 rete con la nazionale scozzese."}
{"id": "1472556", "revid": "641453", "url": "https://it.wikipedia.org/wiki?curid=1472556", "title": "Brescia Calcio 2006-2007", "text": "Questa pagina raccoglie le informazioni riguardanti il Brescia Calcio nelle competizioni ufficiali della stagione 2006-2007.\nStagione.\nLa stagione 2006-2007 termin\u00f2 con un sesto posto in Serie B.\nPur avendo ottenuto una posizione che gli avrebbe consentito di disputare i play-off il Brescia non pot\u00e9 prendervi parte poich\u00e9 i punti di differenza tra la terza (il Genoa) e la quarta (il ) fu di dieci punti.\nIniziato il torneo con il primo posto raggiunto alla quinta giornata, il Brescia sub\u00ec un calo e arriv\u00f2 fin quasi in zona play-out. Luigi Corioni, presidente della societ\u00e0, esoner\u00f2 quindi Mario Somma e chiam\u00f2 Serse Cosmi.\nAll'inizio la squadra ottenne un 3-2 nel derby con l'AlbinoLeffe e un 3-1 contro la , quindi sub\u00ec due sconfitte determinanti per le sorti del campionato: perse 3-0 contro il Genoa e 1-0 a Brescia nella partita contro il Napoli.\nLe \"rondinelle\" riuscirono comunque ad agganciare il sesto posto all'ultima giornata ma, come gi\u00e0 detto, si determin\u00f2 un distacco di dieci punti fra la terza e la quarta e questo non fece disputare i play-off promuovendo direttamente il Genoa."}
{"id": "1472557", "revid": "1652635", "url": "https://it.wikipedia.org/wiki?curid=1472557", "title": "Darijo Srna", "text": "Con 134 presenze \u00e8, dopo Luka Modri\u0107, il secondo calciatore per apparizioni con la maglia della nazionale croata, dalla quale ha deciso di ritirarsi dopo il campionato europeo di calcio 2016.\nBiografia.\nLa famiglia di Srna ha avuto una vita difficile: il padre, Uzir, \u00e8 rimasto orfano a 3 anni in seguito all'uccisione della madre e della sorella da parte dei nazionalisti serbi, ed \u00e8 stato costretto a fuggire a Sarajevo e poi a Metkovi\u0107, in Croazia. Ha giocato anche per un breve periodo come portiere. Srna ha anche due fratelli, Renato, allenatore del \"Neretva\", e Igor, affetto da Sindrome di Down, al quale spesso ha dedicato le sue reti. Ha anche due tatuaggi, uno raffigurante un cervo (Srna in croato significa proprio \"cervo\") e il nome del fratello malato.\n\u00c8 sposato con Mirela Foric, conosciuta tramite l'amicizia con il collega attaccante Bo\u0161ko Balaban, e ha una figlia di nome Kasja e un figlio di nome Karlo. Il padre \u00e8 morto a 75 anni, dopo una lunga malattia, il 12 giugno 2016, mentre guardava la partita Turchia-Croazia (0-1) degli Europei di Francia, dove il figlio ha giocato, da capitano, per tutti i 90 minuti dell'incontro.\nCaratteristiche tecniche.\nTerzino destro di notevole propensione offensiva e ottima fisicit\u00e0 \u00e8 considerato tra i migliori nel suo ruolo, \u00e8 stato spesso impiegato come centrocampista esterno o anche come esterno offensivo. Destro naturale, \u00e8 conosciuto per la sua abilit\u00e0 nei cross e nei calci di rigore.\nCarriera.\nGiocatore.\nClub.\nInizi e Hajduk Spalato.\nDopo aver giocato da giovanissimo nel GO\u0160K Gabela e nel piccolo club del suo paese d'origine, il \"Neretva Metkovi\u0107\", era gi\u00e0 considerato uno dei pi\u00f9 grandi talenti croati, tanto che fu pi\u00f9 volte visionato dagli osservatori dell'Hajduk Spalato. Con la guerra ancora in corso, tuttavia, inizialmente sorsero dei problemi sul suo tesseramento, in quanto molti tifosi, a Spalato non accettavano di vedere firmare un musulmano per il loro club. Nel 1998 i team manager del club si convincono ad ingaggiarlo ed inserirlo nel settore giovanile, dove rimane fino al 1999, quando per la prima volta ottiene la convocazione in prima squadra. Debutta in campionato a 17 anni e a 18 vince la Serie A Croata. A 19 anni \u00e8 gi\u00e0 titolare inamovibile della formazione, e il 20 settembre 2001 debutta anche in Coppa UEFA, nel doppio incontro di qualificazione contro il Wisla Cracovia. In Croazia rimane per quattro stagioni, totalizzando 83 presenze e 8 reti e trionfando anche per due volte nella Coppa di Croazia.\n\u0160achtar.\nNell'estate 2003 passa a titolo definitivo, insieme al compagno di squadra Stipe Pletikosa, agli ucraini dello . Il 14 settembre 2004 debutta in UEFA Champions League, nella partita persa in casa contro il . Titolare indiscusso della squadra, alla fine di febbraio 2007 rinnova il suo contratto fino al 2011.\nLa stagione 2008-2009 \u00e8 la migliore della sua carriera: il 15 luglio trionfa con la sua squadra ai rigori nella finale di Supercoppa d'Ucraina contro la , e il 13 agosto realizza il primo gol del 2-0 finale della gara di Champions League contro la . Dopo l'eliminazione dalla Champions, conduce, per la prima volta da capitano, la squadra fino alla finale di Coppa UEFA contro il , vinta 2-1. Il 2008, tuttavia, resta l'unico anno in cui Srna non vince il campionato nazionale.\nLa stagione seguente vince ancora la Prem\"jer-liha, contribuendo con 26 presenze e 2 reti. Il 28 agosto gioca 65 minuti nella finale di Supercoppa Europea persa contro il Barcellona e va a segno in Europa League nel 4-1 in trasferta contro il Club Bruges.\nLa Prem\"jer-liha 2010-2011 vede la squadra di Donetsk vincere tutti e tre i trofei nazionali; grazie anche alle 39 presenze e 4 reti del capitano, la squadra di Mircea Lucescu si impone in campionato, nella Coppa di Ucraina e nella Supercoppa d'Ucraina, contro la . In Champions League il 15 settembre Srna mette a segno, su punizione, la rete del decisivo 1-0 nel primo incontro del girone contro il Partizan Belgrado e gioca tutti gli altri match, tra cui il doppio scontro, sempre vittorioso, con la Roma. Il 6 aprile, nei quarti di finale contro il Barcellona, realizza l'assist per il gol di Yaroslav Rakitskiy, ma non pu\u00f2 impedire la sconfitta per 5-1 e la conseguente eliminazione. A fine stagione, grazie ai suoi 5 assist in nove partite, ha l'onore di essere inserito dall'UEFA nella formazione migliore dell'anno.\nNella Prem\"jer-liha 2011-2012 Srna vince il sesto titolo di campioni d'Ucraina, contribuendo con 25 presenze e 3 reti. In Champions League la squadra esce al primo turno dei gironi, piazzandosi ultima dietro a Porto, APOEL Nicosia e .\nDopo la gara di Champions League contro il Napoli nel settembre 2017, Srna \u00e8 stato sorteggiato all'antidoping e trovato positivo all'androstenolone, venendo squalificato per 17 mesi e di fatto saltando tutta la stagione 2017-2018.\nTermina la lunga militanza con gli ucraini al termine della stagione 2017-2018, da capitano, risultando il giocatore con pi\u00f9 presenze nella storia del club.\nCagliari.\nIl 22 giugno 2018 viene ufficializzato il suo arrivo in Italia, al Cagliari. Debutta in Serie A alla seconda di campionato, giocando titolare la partita col Sassuolo conclusasi sul 2-2. Terminata la stagione con 26 presenze in campionato, annuncia il proprio ritiro dall'attivit\u00e0 agonistica.\nNazionale.\nDopo aver vestito le maglie delle selezioni nazionali giovanili della Croazia, ha esordito con la nazionale maggiore croata il 20 novembre 2002, in un'amichevole a Timi\u0219oara contro la Romania. Il 29 marzo 2003 ha segnato la sua prima rete in nazionale, in una partita valida per le Qualificazioni al campionato europeo di calcio 2004, contro il Belgio.\nSrna \u00e8 stato convocato per il Euro 2004, per il Mondiale di Germania 2006, per Euro 2008, per Euro 2012, per il Mondiale di Brasile 2014 e per Euro 2016. Nel settembre 2006 il CT croato Slaven Bili\u0107 ha allontanato Srna e i suoi compagni di squadra Ivica Oli\u0107 e Bo\u0161ko Balaban dal ritiro della nazionale dopo che i tre erano rientrati a tarda notte da una discoteca di Zagabria. Dal 2009 ne \u00e8 anche il capitano dopo il ritiro dei fratelli Niko Kova\u010d e Robert Kova\u010d.\nNel 2016, al termine del campionato europeo, concluso dalla Croazia agli ottavi di finale, lascia la nazionale dopo aver raccolto 134 presenze e segnato 22 gol.\n\u00c8 stato il primatista di presenze della nazionale croata sino al marzo 2021, mese in cui \u00e8 stato superato da Luka Modri\u0107.\nDopo il ritiro.\nDopo il ritiro, torna allo , entrando a far parte dello staff tecnico del nuovo allenatore Luis Castro.\nNell\u2019estate del 2020 diventa direttore sportivo del club ucraino.\nStatistiche.\nPresenze e reti nei club.\n\"Statistiche aggiornate al 18 marzo 2021.\"\nCronologia presenze e reti in nazionale.\n "}
{"id": "1472560", "revid": "164044", "url": "https://it.wikipedia.org/wiki?curid=1472560", "title": "Dario Srna", "text": ""}
{"id": "1472562", "revid": "15756", "url": "https://it.wikipedia.org/wiki?curid=1472562", "title": "Champa", "text": "Il regno del Champa (\"Chi\u00eam Th\u00e0nh\" nelle fonti sino-vietnamite), del popolo Ch\u0103m, fior\u00ec nell'attuale Vietnam centro-meridionale tra il VII e il XV secolo ed ebbe il suo apogeo nel IX e X secolo.\nFu preceduto nella regione dal regno chiamato nelle fonti cinesi \"\"Lin-yi\" o \"L\u00e2m \u00c2p\"\", sorto nel 192. Declin\u00f2 gradualmente sotto la costante pressione espansionistica del Dai C\u00f4 Vi\u00eat, che corrispondeva in origine all'attuale Vietnam settentrionale. Nel 1471 i Vietnamiti saccheggiarono l'allora capitale del regno, Vijaya, mentre il principato meridionale di Panduranga divenne vassallo dell'impero vietnamita, fino alla sua annessione definitiva ad opera dell'imperatore Minh M\u1ea1ng nel 1822-1832.\nGeografia storica.\nTra il VII e il XV secolo il regno del Champa comprendeva i territori delle moderne province vietnamite di Qu\u1ea3ng Nam, Qu\u1ea3ng Ng\u00e3i, B\u00ecnh \u0110\u1ecbnh, Ph\u00fa Y\u00ean, Kh\u00e1nh H\u00f2a, Ninh Thu\u1eadn e B\u00ecnh Thu\u1eadn.\nFacevano parte del Champa anche le zone montuose a ovest della pianura costiera e in alcuni periodi arriv\u00f2 a controllare zone dell'odierno Laos; la sua prosperit\u00e0 si bas\u00f2 essenzialmente sul commercio marittimo e i principali insediamenti si trovavano presso la costa.\nIl regno del Champa non era uno stato centralizzato, ma una sorta di federazione di tre o quattro principati, o province, ciascuno dei quali prendeva il nome da una regione storica dell'India e godeva nel campo della politica interna di un'autonomia pi\u00f9 o meno accentuata.\nEbbe come capitale Virapura, chiamata anche Rajapura (\"Citt\u00e0 del re\"), presso l'attuale citt\u00e0 di Phan Rang, nell'attuale provincia di Ninh Thu\u1eadn.\nIn alcune epoche fu compreso nel principato di Panduranga, in altre invece era distaccato come la quarta grande divisione territoriale del regno, con capoluogo Yanpunagara, presso l'attuale citt\u00e0 di Nha Trang nella provincia di Kh\u00e1nh H\u00f2a.\nStoria.\nLe principali fonti sulla storia del regno del Champa sono i resti archeologici, in particolare le rovine di edifici costruiti in mattoni e le sculture in pietra, le iscrizioni su stele o superfici in pietra, in lingua ch\u0103m o in sanscrito, e i resoconti degli storici o i documenti diplomatici vietnamiti e cinesi.\nInizialmente la cultura ch\u0103m fu strettamente legata alle tradizioni culturali e religiose della Cina. Nel IV secolo attraverso il regno cambogiano del Funan penetr\u00f2 nel Champa la cultura indiana: venne adottato il sanscrito come lingua colta e l'Induismo, e in particolare il culto di \u015aiva, che divenne religione di Stato.\nA partire dal X secolo il commercio marittimo arabo nella regione introdusse crescenti influssi islamici. Anche i commerci con la Cambogia, nonostante le frequenti guerre, implicarono reciproci influssi e ci furono frequenti matrimoni tra le famiglie regnanti dei due paesi. Il Champa infine intrattenne relazioni culturali e commerciali con il potente impero marittimo di Srivijaya, poi Majapahit dell'arcipelago Malese.\nCultura Sa Huynh.\nLa popolazione del Champa discendeva da genti malayo-polinesiane che avevano raggiunto l'Asia sudorientale dal Borneo, sviluppandovi la cultura Sa Huynh tra il II e il I secolo a.C.: la ceramica e gli usi funerari mostrano forti somiglianze con siti malesi come le Grotte di Niah a Sarawak. I siti della cultura Sa Huynh sono ricchi di manufatti in ferro, a differenza di quelli della cultura Dong Son, sviluppatasi nel nord del Vietnam, e di altre culture dell'Asia sud-orientale, nelle quali predominano i manufatti in bronzo.\n\"Lin Yi\".\nIl territorio era conosciuto nelle fonti cinesi come \"\"Lin Yi\" o \"L\u00e2m \u00c2p\"\", uno stato fondato nel 192 nella regione dell'odierna Hu\u1ebf dal capo locale K'iu Lien, che si era ribellato al dominio cinese della dinastia Han. Nei secoli seguenti i Cinesi tentarono invano a pi\u00f9 riprese di riconquistare la regione.\nAttraverso il vicino regno di Funan ad ovest, il Lin Yi fu presto interessato dall'influsso della civilt\u00e0 indiana. Nel IV secolo epoca in cui sono datate le prime iscrizioni in pietra, l'influenza indiana era ben stabilita e le iscrizioni sono redatte sia in lingua ch\u0103m che in sanscrito, per il quale venne creato un apposito sistema di trascrizione.\nIl primo re ricordato nelle iscrizioni \u00e8 Bhadravarman (349-361), che nel santuario di M\u1ef9 S\u01a1n stabil\u00ec il culto del dio \"Bhadresvara\", il cui nome era una combinazione del nome del re e di quello del dio \u015aiva. La capitale del regno ai tempi di Bhadravarman era la cittadella di Simhapura (\"Citt\u00e0 del Leone\").\nDai resoconti cinesi sappiamo che il re Sambhuvarman (\"Fan Fan Tche\") fu incoronato nel 529. Le iscrizioni gli attribuiscono la ricostruzione del tempio di Bhadresvara dopo un incendio. Il re inoltre invi\u00f2 delegazioni e tributi in Cina e condusse un tentativo fallito di invasione del Vietnam settentrionale.\nNel 605 il generale Liu Fang della dinastia Sui invase il Lin Yi, vinse una battaglia spingendo gli elefanti da guerra del nemico in un'area in cui erano stati preparate delle trappole, conquist\u00f2 la capitale e ne massacr\u00f2 i difensori. Negli anni successivi i re di Lin Yi inviarono delegazioni alla corte della dinastia Tang, da poco stabilita, chiedendo di divenire loro vassalli.\nLe fonti cinesi riportano la morte dell'ultimo re di Lin Yi nel 756 e successivamente si riferirono alla regione con il nome di \"Hoan Vuong\" o \"Huanwang\".\nL'inizio del regno del Champa (VII secolo).\nLe prime fonti cinesi che usano un nome collegato a \"Champa\" sono datate all'anno 877, mentre l'uso del nome \u00e8 attestato presso i Ch\u0103m stessi a partire almeno dal 629 e nell'Impero Khmer dal 657.\nDal VII al X secolo i Ch\u0103m controllarono il commercio delle spezie e della seta tra la Cina, l'India e le isole indonesiane e l'impero abbasside di Baghdad, incrementando le proprie entrate con l'esportazione dell'avorio e dell'aloe e con la pirateria e i saccheggi\nEntro la seconda met\u00e0 del VII secolo nel santuario di M\u1ef9 S\u01a1n comparvero i primi templi reali, dedicati soprattutto a Shiva, ma anche a Vishnu. Gli studiosi hanno chiamato lo stile architettonico di questo periodo \"My Son E1\", facendo riferimento all'edificio conosciuto con la sigla E1, considerato emblematico dello stile architettonico.\nIn un'iscrizione rinvenuta a M\u1ef9 S\u01a1n e datata al 657, il re Prak\u0101\u015badharma, che prese il nome di Vikrantavarman I al momento dell'incoronazione, reclamava la propria discendenza per via materna da Brahman Kaundinya e dalla principessa serpente Soma, leggendari antenati degli Khmer della Cambogia: l'iscrizione sottolinea i legami culturali del Champa con l'Impero Khmer. Un'altra iscrizione documenta la devozione del re nei confronti del dio \u015aiva.\nPreminenza temporanea del principato di Kauthara (VIII secolo).\nNel corso dell'VIII secolo il maggiore centro religioso del paese si spost\u00f2 temporaneamente da M\u1ef9 S\u01a1n al complesso templare di Po Nagar verso sud, nelle regioni di Panduranga e di Kauthara, presso la moderna citt\u00e0 di Nha Trang. Il centro religioso era dedicato alla dea indigena della Terra Yan Po Nagar. Nel 774 un'incursione di giavanesi incendi\u00f2 il tempio di Po Nagar, dal quale fu sottratta la statua del dio \u015aiva. Il re Satyavarman insegu\u00ec i saccheggiatori e li sconfisse in una battaglia navale e nel 781 eresse una stele a Po Nagar, che celebrava il recuperato controllo dell'area e il restauro del tempio. Nel 787 un'altra incursione giavanese distrusse un tempio dedicato a \u015aiva nel principato di Pandruganga.\nLa dinastia di Indrapura e il Buddhismo (IX-X secolo).\nNell'875 il re Indravarman II fond\u00f2 una nuova dinastia settentrionale, spostando la capitale a Indrapura. Il re si dichiar\u00f2 discendente di Brighu, il saggio le cui imprese erano raccontate nel Mah\u0101bh\u0101rata, al quale venne anche attribuita la prima fondazione della nuova capitale.\nIndravarman II fu il primo re del Champa ad adottare il Buddismo Mahayana come religione ufficiale. Nel centro di Indrapura venne costruito un monastero buddista (\"vihara\") dedicato al bodhisattva Lokesvara. Lo stile di questo periodo \u00e8 stato chiamato \"stile Dong Duong\", dal nome attuale del sito archeologico: \u00e8 caratterizzato da grande dinamismo e da realismo nella raffigurazione dei tratti somatici dei Ch\u0103m.\nIl prevalere del Buddismo termin\u00f2 nel 925 con il ripristino del culto di \u015aiva come religione di Stato. I re appartenenti a questa dinastia ripresero la costruzione di numerosi templi nel santuario di M\u1ef9 S\u01a1n nel corso del IX e X secolo, dello stile chiamato dagli studiosi \"M\u1ef9 S\u01a1n A1\", in riferimento all'edificio considerato emblematico dello stile e conosciuto con questa sigla.\nFu questo l'apogeo del regno del Champa.\nConflitti con i Vietnamiti e i Khmer (X secolo).\nNei secoli successivi il regno del Champa inizi\u00f2 una fase di declino, dovuta alla posizione invidiabile sulle rotte marittime commerciali, unita ad una popolazione ridotta e ai conflitti con i potenti vicini: il Dai C\u00f4 Vi\u00eat a nord e l'impero Khmer ad ovest, fondato nell'877 dal re Indavarman I.\nNel 944 e 945 l'esercito khmer invase la regione di Kauthara e intorno al 950 saccheggi\u00f2 il tempio di Po Nagar, portando via la statua della dea. Nel 960 il re del Champa Jaya Indravaman I invi\u00f2 una delegazione con offerta di tributi al primo imperatore cinese della dinastia Song, appena fondata a Kaifeng, e nel 965 restaur\u00f2 nuovamente il tempio di Po Nagar, ponendovi una nuova statua della dea in sostituzione di quella sottratta dagli Khmer.\nNella seconda met\u00e0 del X secolo da Indrapura i Ch\u0103m attaccarono il Dai C\u00f4 Vi\u00eat, che nel corso della prima met\u00e0 del secolo aveva consolidato la propria indipendenza dal dominio cinese e nel 968 era stato unificato sotto la dinastia Dihn, con capitale a Hoa Lu, presso l'odierna Hanoi. Nel 979 il re ch\u0103m Parame\u015bvaravarman (Ph\u00ea Mi Thu\u00ea per i Vietnamiti), invi\u00f2 una flotta contro Hoa Lu, che tuttavia venne distrutta da una tempesta. Nel 982 il re vietnamita L\u00ea Dai-Hanh mand\u00f2 ambasciatori a Indrapura, che vennero uccisi e di conseguenza avvi\u00f2 contro il Champa un'offensiva che si concluse con il saccheggio di Indrapura e l'uccisione del re Parame\u015bvaravarman. Furono inoltre presi prigionieri musici e danzatori che influenzarono il successivo sviluppo dell'arte vietnamita.\nNuova capitale a Vijaya (XI secolo).\nIntorno all'anno Mille Indrapura venne quindi abbandonata e la capitale venne spostata a Vijaya, nell'attuale provincia di Binh Dinh.\nIl conflitto con i Viet del nord non si concluse con l'abbandono di Indrapura: altri attacchi vietnamita contro il Champa furono condotti nel 1021 e nel 1026. Nel 1044 dopo una sconfitta in battaglia, in cui rimase ucciso il re Jaya Si\u1e43havarman II, Vijaya fu saccheggiata dal re vietnamita L\u00fd Th\u00e1i T\u00f4ng-Ph\u00e2t-Ma, che fece catturare elefanti e musici e prese prigioniera anche la regina, Mi E, che per difendere il proprio onore si sarebbe gettata tra le onde mentre i Vietnamiti tentavano di trasportarla per mare nella loro terra.\nDopo tale episodio il Champa inizi\u00f2 a pagare un tributo ai re vietnamiti, che nel 1065 comprese un rinoceronte bianco. Nel 1068, tuttavia, il nuovo re di Vijaya, Rudravarman (\"Che Cu\") attacc\u00f2 il Dai C\u00f4 Vi\u00eat, ma venne nuovamente sconfitto e i Vietnamiti presero e saccheggiarono nuovamente la capitale. Nel 1069 Vijaya fu nuovamente occupata dal generale vietnamita Ly Thuong Kiet e il re Rudravarman fu preso prigioniero e pot\u00e9 riscattare la propria libert\u00e0 solo cedendo tre distretti settentrionali del proprio regno. Approfittando della situazione un dinasta locale si ribell\u00f2 e stabil\u00ec un proprio regno indipendente nella parte meridionale e il paese non venne riunito che nel 1084.\nConflitti con l'impero Khmer (XI-XIII secolo).\nNel 1074 sal\u00ec al trono il re Harivarman IV, che restaur\u00f2 i templi di M\u1ef9 S\u01a1n e introdusse un periodo di relativa prosperit\u00e0. Ristabil\u00ec la pace con il Dai C\u00f4 Vi\u00eat, ma entr\u00f2 in guerra con i Khmer di Angkor e nel 1080 un esercito Khmer attacc\u00f2 quindi Vijaya e altri centri nella parte settentrionale del regno, saccheggiando templi e monasteri e sottraendone numerosi tesori artistici. L'esercito ch\u0103m, guidato dal re Harivarman riusc\u00ec a reagire solo dopo un certo tempo e riconquist\u00f2 la capitale restaurando i templi.\nLa nuova dinastia Khmer che si impose a partire dal 1080 impost\u00f2 una politica espansionistica: respinti i tentativi di conquista del Dai C\u00f4 Vi\u00eat intorno al 1130-1140, si rivolsero al Champa: un'armata Khmer guidata dal re Suryavarman II occup\u00f2 nel 1145 Vijaya e distrusse i templi di M\u1ef9 S\u01a1n. Nel 1149 il re del principato meridionale di Panduranga, Jaya Harivarman I, sconfisse gli invasori e si fece incoronare re a Vijaya. Fu occupato per il resto del suo regno a contrastare le ribellioni sia nel settentrione che nel meridione del regno.\nNel 1167 il re Jaya Indravarman IV sal\u00ec sul trono di Champa, e in un'iscrizione venne celebrato come coraggioso, esperto nel maneggio delle armi e con conoscenze di filosofia, delle teorie Mahayana e del Dharmasutra. Dopo aver assicurato la pace con il Dai C\u00f4 Vi\u00eat nel 1170 procedette ad un inconsistente tentativo di invadere la Cambogia. Nel 1177 le sue truppe si lanciarono tuttavia in un attacco a sorpresa contro la capitale Khmer di Yasodharapura, facendo arrivare le navi da guerra dal fiume Mekong al grande lago di Tonle Sap. La spedizione comport\u00f2 il saccheggio della citt\u00e0, con la conquista di un ingente bottino, e l'uccisione del re Khmer.\nLa controffensiva khmer, guidata dal successore Jayavarman VII, cacci\u00f2 i Ch\u0103m dalla Cambogia nel 1181. Jaya Indravarman IV attacc\u00f2 nuovamente il regno khmer nel 1190 e Jayavarman VII fronteggi\u00f2 gli invasori con un esercito capeggiato dal principe ch\u0103m Vidyanandana, che li sconfisse spingendosi sino ad occupare Vijaya e catturando il re Jaya Indravarman che fu inviato prigioniero ad Angkor.\nJayavarman VII dopo la presa di Vijaya vi install\u00f2 come re fantoccio il proprio cognato, il principe In. Scoppi\u00f2 una guerra civile che coinvolse diverse fazioni, ma fu il principe In a prevalere, dichiarando anche la sua indipendenza dalla Cambogia. Le truppe khmer tentarono senza successo di riprendere il controllo sul Champa per tutta la fine del XII secolo: nel 1203 infine i generali di Jayavarman VII ripresero Vijaya e il Champa divenne una provincia dell'impero khmer, senza riconquistare la propria autonomia fino al 1220. Successivamente Vijaya inizi\u00f2 un periodo di graduale declino che si protrasse per circa due secoli,\nIl declino (XIII-XV secolo).\nNel 1283 le truppe mongole del generale Sogetu invasero il Champa dopo essere state respinte nel decennio precedente dal Dai C\u00f4 Vi\u00eat, e occuparono Vijaya, ma l'occupazione ebbe effetti di scarsa durata: i Ch\u0103m si ritirarono nella parte montagnosa del territorio e condussero azioni di guerriglia, costringendo due anni dopo i Mongoli ad abbandonare spontaneamente il paese e il generale Sogetu rimase ucciso in un altro tentativo di invasione del Dai C\u00f4 Vi\u00eat.\nNel 1307 il re ch\u0103m Jaya Si\u1e43havarman III (\"Che Man\"), fondatore del tempio tuttora esistente di Po Klaung Garai nel Panduranga, cedette due distretti settentrionali al Dai C\u00f4 Vi\u00eat in cambio della mano di una principessa vietnamita. Il re tuttavia mor\u00ec poco dopo le nozze e la principessa ritorn\u00f2 nel Dai C\u00f4 Vi\u00eat per evitare di seguire il costume ch\u0103m secondo il quale avrebbe dovuto accompagnare il marito nella morte: tuttavia i distretti non furono restituiti e per riconquistarli le truppe ch\u0103m condussero nel corso del XIV secolo continue incursioni nel territorio vietnamita, incoraggiati dal declino del Dai C\u00f4 Vi\u00eat.\nL'ultimo re che sembra essere riuscito a riunire il Champa fu Ch\u00ea B\u00f4ng-Nga o \"Che Bunga\", chiamato nei racconti vietnamiti \"il Re Rosso\", che govern\u00f2 tra il 1360 e il 1390. Nel 1372 sembra avesse forze sufficienti per tentare di attaccare il Dai C\u00f4 Vi\u00eat dal mare, riuscendo quasi a conquistarlo. Saccheggi\u00f2 la capitale vietnamita Thang Long, corrispondente all'odierna Hanoi nel 1372 e di nuovo nel 1377, mentre un ultimo attacco nel 1388 venne respinto dal generale Ho Quy Ly, futuro fondatore della dinastia Ho. Si tratt\u00f2 degli ultimi attacchi condotti dal Champa contro il Dai C\u00f4 Vi\u00eat, che contribuirono tuttavia alla fine della dinastia Tran, che aveva fondato le proprie fortune un secolo prima sconfiggendo i Mongoli, ma che si era rivelata inefficace e debole contro gli attacchi del Champa.\nNel 1446 i Vietnamiti guidati da Trinh Kha invasero il Champa e conquistarono Vijaya, ma ne furono cacciati un anno pi\u00f9 tardi. L'invasione venne ripetuta nel 1470, condotta dall'imperatore vietnamita Le Thanh Tong, che era un eccellente amministratore e condottiero e guidava un esercito potente e ben organizzato, mentre il regno Champa attraversava un momento di debolezza. Vijaya fu presa dopo quattro giorni di combattimenti il 21 marzo del 1471 e il re Tra Toan fu preso prigioniero e mor\u00ec poco dopo. Circa 60.000 Ch\u0103m vennero uccisi e 30.000 catturati come schiavi. Vijaya venne distrutta e i principati di Amaravati e di Vijaya furono annessi al Dai C\u00f4 Vi\u00eat. In seguito alla sconfitta ci fu una prima ondata emigratoria dei Ch\u0103m, soprattutto verso la Cambogia e la Malacca.\nLa sopravvivenza del principato meridionale (XVI-XIX secolo).\nDopo la sconfitta il principato meridionale di Panduranga rimase formalmente indipendente sotto la protezione vietnamita, dando vita alle signorie di Phan Rang, Phan Ri e Phan Thiet.\nNel 1594 il signore Po At invi\u00f2 le proprie forze in aiuto al sultanato di Johor che si disponeva ad attaccare la citt\u00e0 portoghese di Malacca.\nNel 1692 il signore Po Sot si ribell\u00f2 contro Nguy\u1ec5n Ph\u00fac Tr\u1ea7n, uno dei signori vietnamiti della famiglia Nguy\u1ec5n che governarono il Vietnam meridionale, formalmente in nome della dinastia L\u00ea, ma di fatto indipendenti. La rivolta inizialmente non ebbe successo, e le conseguenze della sconfitta furono esacerbate da un'epidemia che interess\u00f2 il principato di Panduranga. In seguito tuttavia l'aristocratico ch\u0103m Oknah Dat ottenne l'aiuto del generale A Ban, insieme al quale sconfisse le forze di Nguy\u1ec5n Ph\u00fac Chu nel 1695. Dopo la vittoria il nuovo re Po Saktiray Da Patih, fratello minore di Po Sot, firm\u00f2 un trattato di pace con Nguy\u1ec5n Phuc Chu, secondo il quale i signori dei Ch\u0103m furono considerati dai signori Nguy\u1ec5n \"\"Tr\u1ea5n V\u01b0\u01a1ng\", signori locali del \"Thu\u1eadn Th\u00e0nh\"\" (Panduranga) e furono strettamente sorvegliati da ufficiali degli stessi Nguy\u1ec5n. I signori dei Ch\u0103m avevano autorit\u00e0 solo sul popolo Ch\u0103m, ma i documenti locali dell'\"archivio del Panduranga\" dimostrano che esercitavano una limitata autorit\u00e0 anche sugli abitanti vietnamiti. Svolsero spesso il ruolo di giudici nei conflitti tra Vi\u1ec7t e Ch\u0103m.\nNel 1712 Nguy\u1ec5n Ph\u00fac Chu sottoscrisse un nuovo trattato, chiamato \"Ngh\u1ecb \u0111\u1ecbnh ng\u0169 \u0111i\u1ec1u\" (\"Trattato dei cinque articoli\") con il signore dei Ch\u0103m Po Saktiray Da Patih. Il trattato, che rimase in vigore fino al 1832, chiariva i diritti e doveri dei signori dei Ch\u0103m e dei signori Nguy\u1ec5n (compresi i diritti processuali del popolo Ch\u0103m).\nDurante la rivolta T\u00e2y S\u01a1n, guidata da Nguy\u1ec5n Nh\u1ea1c nel 1786, il signore dei Ch\u0103m Chei Krei Brei e la sua corte si rifugiarono in Cambogia, avendo supportato i signori Nguy\u1ec5n che sembravano essere stati sconfitti. Da quel momento il titolo del signore dei Ch\u0103m fu ridotto al semplice rango di \"prefetto\". Nel 1796, ultimo anno della rivolta, il nobile Tuen Phaow di Makah (Kelantan), capeggi\u00f2 una rivolta contro i nuovi signori dei Ch\u0103m (Po Ladhwan Paghuh, Po Ch\u01a1ng Ch\u01a1n e Po Klan Thu) chiamando in aiuto il principato di Kelantan. Tuen Phaow venne tuttavia sconfitto e i signori dei Ch\u0103m ripresero i propri diritti quando l'imperatore Gia Long (Nguy\u1ec5n \u00c1nh) riprese il controllo sul Vietnam nel 1802.\nAnche il limitato potere del governo ch\u0103m nel Panduranga termin\u00f2 ufficialmente quando l'imperatore Minh M\u1ea1ng annett\u00e9 direttamente la regione nel 1822-1832.\nReligione.\nInduismo e Buddhismo.\nPrima della conquista vietnamita del Champa nel 1471 la religione dominante dei Ch\u0103m fu l'Induismo, nell'ambito di una cultura fortemente influenzata dall'India. L'Induismo praticato nel Champa era genericamente shaivista, centrato cio\u00e8 sul culto del dio Shiva e liberamente combinato con elementi dei culti religiosi locali, come quello della dea della Terra Yan Po Nagar.\nIl principale simbolo dell'Induismo shaivista dei Ch\u0103m \u00e8 costituito dai \"linga\" o \"lingam\", cippi fallici che rappresentano il dio Shiva, frequentemente eretti e dedicati dai re dei Ch\u0103m, come principale immagine religiosa dei templi reali. I \"linga\" prendevano il nome del re con il suffisso \"-esvara\", che indica il dio Shiva. Si dividono in:\nLa predominanza dell'Induismo nella religione dei Ch\u0103m si interruppe per un periodo tra il IX e il X secolo, quando una dinastia di Indrapura adott\u00f2 il Buddhismo Mah\u0101y\u0101na come propria religione ufficiale. L'arte buddhista del monastero di Dong Duong, nell'attuale provincia di Quang Nam. L'arte di Dong Duong ha ricevuto numerosi apprezzamenti per la sua originalit\u00e0.\nNel corso del X secolo e nei secoli successivi, l'Induismo riprese ad essere la religione pi\u00f9 rilevante del Champa. Alcuni siti archeologici hanno restituito importanti opere di arte religiosa e resti di architetture di questo periodo si trovano, oltre che a M\u1ef9 S\u01a1n, a Khuong My, Tra Kieu, Chanh Lo, e Thap Mam.\nIslam.\nI primi influssi islamici iniziarono dopo il X secolo, ma fu solo dopo il 1471 che tale influenza crebbe rapidamente. Entro il XVII secolo le famiglie reali dei signori Ch\u0103m iniziarono a convertirsi all'Islam, influenzando la popolazione: al tempo della finale annessione del Champa nel regno vietnamita la maggioranza della popolazione si era convertita all'Islam.\nArte.\nLa scuola di Cham \u00e8 stato un fenomeno culturale ed artistico di origine indiana che trov\u00f2 il suo ambiente fertile all'interno del regno del Champa, situato geograficamente in Indocina e formatosi, storicamente, verso il 200 d.C. Ovviamente i primi segni artistici precursori della \"scuola di Cham\" risalgono a qualche secolo precedente e sembra possano provenire anche dalle isole indonesiane, a quei tempo un punto d'incontro di culture diverse, come quella indiana, quella cinese e quella indonesiana.\nIntroduzione storica e artistica.\nSe da un punto di vista storico-politico la civilt\u00e0 \"Champa\" fu costellata da conflitti inframezzati da cooperazioni con le popolazioni di Giava, dei Khmer cambogiani e dei Viet risiedenti nel nord del Vietnam, artisticamente la \"scuola di Cham\" allarg\u00f2 gradualmente la sua influenza nel settentrione fino alla cosiddetta \"Porta dell'Annam\"\ne nel sud fino alla Cocincina.\nI maggiori centri della produzione artistica furono le varie capitali delle provincie e gli artisti della \"scuola di Cham\" si dilettarono principalmente nella scultura di rilievi, di statue e nell'innalzamento di strutture e di templi, alcuni dei quali a scopo puramente decorativo, altri assumenti funzioni religiose spazianti dall'induismo al Buddismo e ad altri culti indigeni.\nA causa principalmente del deleterio clima locale, e anche della negligenza e degli atti di vandalismo, gran parte della produzione antica \u00e8 andata distrutta.\nLa pi\u00f9 grande collezione di arte Cham \u00e8 attualmente rintracciabile presso il \"Museum of Cham Sculpture\" in \u0110\u00e0 N\u1eb5ng. Altri pezzi significativi sono conservati al \"Guimet Museum\" parigino, il \"Museum of Vietnamese History\" in Saigon, e il \"Museum of History\" in Hanoi.\nOpere significative.\nSe nessuna espressione pittorica \u00e8 sopravvissuta, possiamo ancora ammirare un antico piedistallo del Settecento, impreziosito da personaggi e temi decorativi, originario del tempio di Mis\u00f6n; per stile e iconografia rammenta l'arte indiana Gupta.\nIn buone condizioni si trova anche il grande monastero buddista di Dong-D\u00fcong, con statue bronzee e bassorilievi risalenti al IX secolo. In queste opere viene evidenziato il lento prevalere del substrato indigeno sui modelli di riferimento indiani Amarati, basti pensare ai dettagli delle labbra grosse sporgenti, dei nasi schiacciati e delle arcate sopraccigliari marcate\nDi pochi anni appare pi\u00f9 tarda la pregevole serie di bassorilievi contenenti figure danzanti e di animali raffigurati con un gusto realistico, rintracciati presso Mi-s\u00f6n, uno dei centri archeologici primari della zona.\nSculture.\nGran parte dei temi scelti nelle raffigurazioni provengono dalla mitologia e della spiritualit\u00e0 indiana e buddista, i cui personaggi pi\u00f9 citati sono Siva, Lokesvara, Vi\u1e63\u1e47u, Brahm\u0101, Devi, e Shakti, anche se prevalenti sono le scene strettamente collegate alla vita del regno Champa.\nPeriodi e stili della scuola di arte.\nTra gli storici dell'arte si sono distinti lo studioso Philippe Stern, con il suo \"The Art of Champa (formerly Annam) and its Evolution\", del 1942 e Jean Boisselier, con \"Statuary of Champa\", del 1963. In questi testi i due ricercatori cercano di suddividere in varie fasi lo sviluppo della \"scuola di Cham\". Jean-Fran\u00e7ois Hubert ampli\u00f2 questi studi distinguendo anche i sotto-stili:\nStile Mi-s\u00f6n E1.\nI resti scoperti nella localit\u00e0 Mi-s\u00f6n non appartengono tutti allo stesso stile ed allo stesso periodo. Riflettono le influenze del Khmer, dei pre-cambogiani, dall'arte Dvarati, degli indonesiani e dell'India meridionale.\nProbabilmente le opere pi\u00f9 importanti di questo periodo sono i piedistalli risalenti al VII secolo d.C. aventi una funzione religiosa di devozione a Shiva. I rilievi descrivono la vita degli asceti, mentre ricevono un messaggio o suonano uno strumento musicale o pregano.\nUn'altra opera importante, sopravvissuta solo parzialmente, \u00e8 il tempio di Mi-s\u00f6n ricco di riferimenti alla mitologia ind\u00f9: da Vishnu a Sesha e a Brahm\u0101.\nStile Dong Duong.\nNell'875 d.C., il re Cham Indravarman II fond\u00f2 una nuova dinastia che introdusse il Buddismo Mahayana grazie alla costruzione del monastero di Dong Duong, e alla erezione del tempio di Lokesvara. Il tempio \u00e8 andato completamente distrutto durante la Guerra del Vietnam per\u00f2 esistono tracce storiche grazie agli appunti degli storici dell'arte scritti nei decenni precedenti.\nI motivi predominanti dei rilievi erano le scene tratte dalla vita di Budda, dei seguaci di Budda e dei guardiani della sua legge.\nStile Mi-s\u00f6n A1.\nQuesta epoca viene denominata et\u00e0 dell'oro e si svilupp\u00f2 intorno al X secolo d.C., in un momento di revival ind\u00f9 e di influenza di Giava. In contrasto con lo stile severo e serioso di Dong Duong, le sculture esprimono in questa fase grazia e luminosit\u00e0, talvolta attraversati da un gusto ironico. Molto diffusa la raffigurazione di animali, quali elefanti e leoni.\nStile Khuong My.\nNel villaggio di Khuong My, situato nella provincia di Quang Nam, risiede un gruppo di tre torri Cham databili intorno al X secolo. Lo stile \u00e8 definibile come di transizione tra lo sprigionamento di potenza e magnificenza precedente e la maggiore delicatezza futura. Lo stile di questa fase fu parzialmente influenzato dallo stile proveniente da Giava.\nStile Tra Kieu.\nSempre nella provincia di Quang Nam sono sopravvissuti reperti importanti dimostrando un'evoluzione nello stile rispetto alla fase artistica precedente. I famosi piedistalli scoperti dagli archeologi consistono in una base decorata con presenze di bassorilievi ritenuti i veri capolavori della \"scuola di Cham\" Le figure rappresentano episodi tratti dalla vita di\nKrishna, cos\u00ec come sono descritti nei testi sacri.\nStile Thap Mam.\nDopo il X secolo la scuola artistica di Cham entr\u00f2 in un lento declino. Sia l'architettura sia la scultura divennero stereotipate e sempre meno originali.\nIn coincidenza con il declino politico del regno dei Champa, il Thap Mam Style che si diffuse dall'XI secolo fino al XIV secolo mise in evidenza un lento ma costante ritorno ad un'arte schematica e primordiale, il cosiddetto formalismo ieratico, comprensivo di una grande semplificazione sia nel temi sia nell'esecuzione di forme e immagini.\nLe figure umane si limitano ed essere presentate con un semplice torso o una testa fuoriuscita da un blocco di pietra.\nResti archeologici.\nIl sito pi\u00f9 significativo per l'architettura templare ch\u0103m \u00e8 M\u1ef9 S\u01a1n, nei pressi dell'odierna citt\u00e0 di H\u1ed9i An. Il complesso fu pesantemente danneggiato da un bombardamento statunitense durante la guerra del Vietnam ed \u00e8 tuttora sottoposto a restauri, finanziati dalle donazioni di numerosi paesi e di organizzazioni non governative. Nel 2004 non era ancora stata completata la bonifica delle mine.\nIn altri siti nel Vietnam centrale rimangono diverse torri storiche, come quelle di Po Nagar e di Po Klaung Garai.\nLa maggiore collezione di sculture ch\u0103m si trova nel \"Museo Danang della scultura ch\u0103m\" (precedentemente \"Museo Henri Parmentier\"), creato nella citt\u00e0 di \u0110\u00e0 N\u1eb5ng nel 1915 dagli studiosi francesi. Altri musei che conservano oggetti ch\u0103m sono:"}
{"id": "1472565", "revid": "125700107", "url": "https://it.wikipedia.org/wiki?curid=1472565", "title": "Franco Nonnis", "text": "Biografia.\nNasce il 10 agosto del 1925, vive con la madre Elena Angelini e la nonna, sarta, entrambe di Ascoli Piceno, del padre si conosce solo il nome. Fin da piccolo studia, disegna; prende in seguito la maturit\u00e0 classica.\nDopo aver scelto di laurearsi in matematica, intraprende una strada diversa: negli anni cinquanta a Roma frequenta Roberto Melli, Enrico Accatino, Achille Perilli, Pier Paolo Pasolini (con il quale entrer\u00e0 presto in contrasto), a Firenze Ottone Rosai; prima di trascorrere un lungo e solitario periodo di studio e di attivit\u00e0 in Germania. Qui lavora e studia con vari pittori tedeschi, frequenta Teo Otto a Monaco.Tra il 1957 e il 1958 realizza vari quadri con colori vivaci, astratti, che risentono delle influenze pittoriche tedesche e pi\u00f9 in generale delle avanguardie astrattiste europee a partire da Kandinsky, ma anche della pittura informale di Emilio Vedova, di cui Nonnis era amico, e di Afro; espone all'Istituto Italiano di K\u00f6ln e in mostre personali e collettive a Koblenz, Bad Godesberg e D\u00fcsseldorf.\nTornato ricco di stimoli modernisti apre a Roma il suo primo studio e nel 1958 inizia la collaborazione con il compositore Franco Evangelisti, per il quale realizza il materiale matematico e sonoro per la composizione \"Incontri di fasce sonore\", affermandosi insieme a lui come uno dei maggiori innovatori nell'ambito della ricerca musicale d'avanguardia. \nNello stesso periodo insieme con il poeta Alfredo Giuliani, esegue collages poetico-visivi e promuove la rivoluzionaria \"Prima settimana Internazionale di Nuova Musica\" (Palermo 1960), per la quale realizzer\u00e0 manifesto e scenografie, che vedr\u00e0 uniti, per la prima volta, musicisti come Cage, Petrassi, Nono, Bussotti, Stockhausen.\nNel decennio successivo realizza il testo e la scenografia dell'azione mimico-teatrale Die Schachtel (1963) di Franco Evangelisti - rappresentata pi\u00f9 volte in Italia e all'estero - il libretto per l'opera \"Scene dal Potere\" (1964-68) di Domenico Guaccero e Nanni Balestrini, e il monotipo per \"Le comete moribondanti di Hilarotragoedia\" di Giorgio Manganelli.\nPartecipa alla fondazione di Nuova Consonanza e del Teatro Sperimentale Centouno di Roma, realizzando scenografie e costumi per il Teatro Stabile di L'Aquila, il Teatro di Roma, il Teatro Stabile di Torino, il Piccolo di Milano, il Massimo di Palermo, il Maggio Fiorentino, il Teatro dell'Opera di Roma, il Kunstdrama di Berlino.\nTra i maggiori successi \"La Cortigiana\", presentata alla Biennale di Venezia, e il \"Coriolano\" (Festival Shakespeariano - Arena di Verona, 1969), lo spettacolo che di fatto lancer\u00e0 Gigi Proietti.\nCome artista esegue grandi pitture a tempera, lavori di grafica (dando vita alla celebre serie della \"Mani\", molto vicina alla pop-art e alla pittura coeva di Mario Schifano), serigrafie, collages, tecniche miste, straordinari schizzi e disegni a china, caratterizzandosi sempre per una fantasia cromatica e compositiva vivissima. Alla fine degli anni Cinquanta mette per\u00f2 in atto un linguaggio artistico di straordinaria originalit\u00e0 che nulla ha da invidiare alle tendenze informali pi\u00f9 avanzate del panorama artistico contemporaneo, da Hartung a Vedova, da Burri a Novelli, a Twombly. Questo percorso sperimentale lo porta a creare dipinti ad olio, ma anche tecniche miste, con l'uso di terre e cartone ondulato (materiale povero quest'ultimo nobilitato precocemente, rispetto ad altri artisti, in molte sue opere). Nei dipinti di Nonnis dei primissimi anni Sessanta emergono toni terrosi, superfici incise, tessute, piene di materia, stratificate, talvolta \"arate\" dal gesto spontaneo ma sicuro dell'artista. Espone a Palermo nella Galleria Tindari (1960), a Roma nella Libreria al Ferro di Cavallo (1961; dieci composizioni poetico-cromato-plastiche; collage pittorici polimaterici eseguiti con il poeta Alfredo Giuliani). Nel 1961 viene invitato ad andare in Spagna, dove espone in mostre personali e collettive a Madrid, Valencia e Barcellona. Rientrato in Italia nel 1963 tiene una personale alla Galleria Alfa a Venezia, e a Roma, dove viene invitato alla Quadriennale e al Premio Michetti e alla Galleria dell'Oca. A Milano espone con Giuliani alla Galleria Blu e poi in altre collettive a Roma e a Bologna fino al 1965. Nonnis durante questi anni prende le distanze dalla pittura informale, che aveva ormai perso lo slancio con cui si era affermata nel secondo dopoguerra e che proprio nel 1964 subiva l'attacco della Pop Art, esposta quell'anno trionfalmente alla Biennale, per cercare una propria linea di ricerca che si deve risolvere nella superficie del quadro. Dalle lettere private di Nonnis emerge una violenta critica per le mode, per il \"sistema di consumo\", che giudicava \"opprimente\", e il desiderio di sperimentare una dimensione pi\u00f9 profonda della comprensione dell'opera. Comunque sia, visit\u00f2 ripetutamente le Biennali dei primi anni Sessanta e la mostra \"Vitalit\u00e0 nell'arte\" a Palazzo Grassi e fu presente a L'Aquila all'inaugurazione della grande mostra di Enrico Crispolti \"Alternative attuali\" (1962). Nonnis per\u00f2 rifiutava di far parte dell'industria culturale. Secondo il regista, amico e collaboratore Antonio Calenda fu proprio il carattere schivo di Nonnis ad impedirgli di imporsi quanto avrebbe meritato: \"Soprattutto bisogna dire che lui (Franco Nonnis) era un grande pittore pieno di ironia...viveva di nulla...non era un uomo chiaramente pratico come si suol dire, n\u00e9 riusciva, come altri suoi colleghi, a fare della sua arte, che era incommensurabilmente migliore, un fatto commerciale, mentre tutti i suoi amici, i suoi colleghi ci sono riusciti, lui invece aveva questo incantamento, questo senso poetico della vita che non gli permetteva di essere, come dire, utilitaristica...come pittore, secondo me, era un pittore di grandissima bellezza perch\u00e9, ripeto, dobbiamo alla sua inesperienza, incapacit\u00e0 di porsi, ad una sua ritrosia, ad una sua timidezza proprio naturale, il fatto che lui non si sia mai imposto\". La serie \"Identit\u00e0 reale\", opere come \"Sobre s\u00ed mismo\", \"Contig\u00fcidad presente\" o le serie \"Superficie reale\", \"The Meaning of the meaning\", enunciano una ricerca totalmente personale. Nella serie \"Superficie reale\" del 1962-1963 si pu\u00f2 leggere una risposta a Burri, che Nonnis conosceva personalmente. Come Burri, Nonnis introdusse nei suoi dipinti materiali poveri, strappati, per crearne forme monumentali e arriv\u00f2 anche, in un dipinto di cui abbiamo una foto, a utilizzare sulla superficie del quadro i cartoni con cui si trasportavano le uova. La musicalit\u00e0 pittorica di Nonnis emerge in un formidabile quadro intitolato \"Experiencia de lo otro\", una sorta di suono per immagine, uno spartito astratto dove potenti linee nere verticali si fondono con leggere curve orizzontali anch'esse nere e con macchie giallognole; l'uso della carta \u00e8 qui quasi impercettibile e serve forse a sfuggire, a liberarsi, anche solo per un attimo, dalla dimensione che la tela impone. Uno dei suoi capolavori, \"Sottile e forte ombra\" (1964), ostenta invece una dimensione pittografica e quasi archeologica. Nel tessuto pittorico non c'\u00e8 pausa; l'opera emana una sensazione di vortice orchestrata con la piena consapevolezza di trovare nella superficie del quadro lo scenario unico dove il pensiero in tensione dell'artista si manifesta. Intorno al 1965 Nonnis abbandon\u00f2 quasi del tutto la pittura per dedicarsi interamente al teatro e si afferm\u00f2 come scenografo d'avanguardia.\nSulla sua produzione pittorica hanno scritto Gillo Dorfles, Lorenza Trucchi, Giuseppe Mazzariol e Simonetta Lux, che gli ha dedicato una retrospettiva al Museo laboratorio della Sapienza nel 1991, poco prima della morte di Nonnis. Da quest'anno \u00e8 sceso un silenzio su di lui, spezzato da una tesi di Laurea di Jessica Gasparro del 2006 e soprattutto da una mostra nella Galleria Nazionale di Arte Moderna e Contemporanea di Roma dal titolo \"Sobre s\u00ed mismo: Franco Nonnis 1959-1965\", a cura di Maurizio Farina, Francesco Mozzetti e Guido Rebecchini. L'esposizione \u00e8 stata inaugurata il 10 febbraio del 2022 fino al 20 di marzo. Nelle sale vengono presentati 21 dipinti realizzati da Nonnis tra il 1959 e il 1964. Lavori che raccontano lo sviluppo delle ricerche dell\u2019artista sulla superficie dell\u2019opera in anni cruciali del suo percorso creativo. A partire da \"Figura secunda\" e \"Considerazione finale\", realizzate nel 1959, fino a \"Sottile e forte ombra\", del 1964, l\u2019artista adotta materiali insoliti \u2013 in particolare il cartone ondulato \u2013 per generare superfici vibranti e contrappunti cromatici inediti. \u201cIl lavoro artistico in genere, deve essere senza mezzi termini il corrispettivo di autentico\u201d, scrive Nonnis, e questa autenticit\u00e0 fu la logica conseguenza di una ricerca pittorica totalmente autonoma, frutto di una \u201cpersonalit\u00e0 depurata e sprovvista di gregarismi\u201d (Vicente Aguilera Cerni). Nella prima sala \u00e8 esposta l\u2019opera che d\u00e0 il titolo alla mostra: \"Sobre s\u00ed mismo\" del 1961, un quadro dove le ampie e irregolari aree di cartone ondulato attraversano la superficie sovrapponendosi al colore steso a corpo e arricchito da ritmici sgocciolamenti. \u201cSu s\u00e9 stesso, di s\u00e9 stesso\u201d, il titolo enigmatico che Nonnis volle dare a quest\u2019opera, ci riporta a una dimensione introspettiva della sua ricerca, riflesso di un carattere incline alla contemplazione.\nSono inoltre esposte opere e documenti che completano la complessa fisionomia artistica di Nonnis. Fotografie del 1961 e opere su carta del 1961-62 testimoniano il nuovo percorso intrapreso da Nonnis con i dipinti romani (la serie \"The meaning of the meaning\" e l\u2019opera \"Signum notum\") e quelli eseguiti a Valencia. Altri lavori e documenti ricostruiscono la rete di relazioni tessuta da Nonnis in quegli anni: le collaborazioni nel campo della Nuova Musica con il Gruppo Universitario Nuova Musica di Palermo e l\u2019Associazione Nuova Consonanza di Roma, quelle con la neoavanguardia letteraria dei Novissimi e del Gruppo 63, e quelle relative al Nuovo Teatro. Appaiono in questo contesto sicuramente centrali la sperimentazione sui collage-cronogrammi portata avanti nel 1961-63 insieme ad Alfredo Giuliani, e il lavoro di teatro musicale \"La scatola\" (1962-63), realizzato con Franco Evangelisti.\nNuove linee d\u2019espressione emergono dalla seconda met\u00e0 del 1964, a contatto con gli stimoli derivanti dall\u2019antiromanzo \"Hilarotragoedia\" di Giorgio Manganelli e dalle esperienze teatrali della Compagnia Teatro dei Novissimi e del Teatro Centouno. \nDal 1970 al 1989 insegn\u00f2 Scenografia all'Accademia di Belle Arti di L'Aquila, Carrara e Firenze, collaborando con le riviste Grammatica, Collage, Suma, Art. \nMuore a poco pi\u00f9 di 60 anni, lasciando alle sue spalle una produzione totalmente originale ancora oggi in parte da riscoprire sotto il profilo critico e storico.\nBibliografia.\nCasa Editrice Semar Roma, 1991\nCollocazione delle opere.\nHa esposto in Italia, Svizzera, Spagna, Germania, Stati Uniti e alla Quadriennale.\nSue opere sono conservate presso il MLAC Museo Laboratorio d'Arte Contemporanea di Roma Universit\u00e0 La Sapienza, la Galleria Civica di Arte Moderna di Roma, la Collezione Banca Cis, la Collezione Rossmann."}
{"id": "1472567", "revid": "114918799", "url": "https://it.wikipedia.org/wiki?curid=1472567", "title": "Episodi di California (seconda stagione)", "text": "Questa voce contiene trame, dettagli e crediti dei registi e degli sceneggiatori della seconda stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 20 novembre 1980 al 26 marzo 1981, posizionandosi al 28\u00ba posto nei rating Nielsen di fine anno con il 19,0% di penetrazione e con una media superiore ai 15 milioni di spettatori.\nIn Italia \u00e8 stata trasmessa in prima visione dalle rete locali del circuito GBR nel 1982 con il titolo di \"Da Dallas a Knots Landing\".\nIl cast regolare di questa stagione \u00e8 composto da: James Houghton (Kenny Ward), Kim Lankford (Ginger Ward), Michele Lee (Karen Fairgate), Constance McCashin (Laura Avery), Donna Mills (Abby Cunningham), Don Murray (Sid Fairgate), John Pleshette (Richard Avery), Ted Shackelford (Gary Ewing), Joan Van Ark (Valene Ewing)."}
{"id": "1472568", "revid": "121493906", "url": "https://it.wikipedia.org/wiki?curid=1472568", "title": "Episodi di California (terza stagione)", "text": "Questa voce contiene trame, dettagli e crediti dei registi e degli sceneggiatori della terza stagione della serie televisiva California.\n&lt;br&gt; Negli Stati Uniti d'America, \u00e8 stata trasmessa per la prima volta dalla CBS dal 12 novembre 1981 al 6 maggio 1982. In Italia \u00e8 stata trasmessa in prima visione nel 1983.\nIl cast regolare di questa stagione \u00e8 composto da: James Houghton (Kenny Ward), Kim Lankford (Ginger Ward), Michele Lee (Karen Fairgate), Constance McCashin (Laura Avery), Donna Mills (Abby Cunningham), Don Murray (Sid Fairgate), John Pleshette (Richard Avery), Ted Shackelford (Gary Ewing), Joan Van Ark (Valene Ewing).\n "}
{"id": "1472570", "revid": "1442080", "url": "https://it.wikipedia.org/wiki?curid=1472570", "title": "Episodi di California (quarta stagione)", "text": "Questa voce contiene trame, dettagli e crediti dei registi e degli sceneggiatori della quarta stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 30 settembre 1982 al 10 marzo 1983, posizionandosi al 20\u00ba posto nei rating Nielsen di fine anno con il 18,6% di penetrazione e con una media superiore ai 15 milioni di spettatori.\nIn Italia \u00e8 stata trasmessa in prima visione nel 1984.\nIl cast regolare di questa stagione \u00e8 composto da: Kevin Dobson ('Mack' Patrick MacKenzie), Julie Harris (Lilimae Clements), James Houghton (Kenny Ward), Kim Lankford (Ginger Ward), Michele Lee (Karen Fairgate MacKenzie), Constance McCashin (Laura Avery), Donna Mills (Abby Cunningham), John Pleshette (Richard Avery), Ted Shackelford (Gary Ewing), Joan Van Ark (Valene Ewing)."}
{"id": "1472571", "revid": "109893", "url": "https://it.wikipedia.org/wiki?curid=1472571", "title": "Episodi di California (quinta stagione)", "text": "Questa voce contiene trame, dettagli e crediti dei registi e degli sceneggiatori della quinta stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 29 settembre 1983 al 29 marzo 1984, posizionandosi all'11\u00ba posto nei rating Nielsen di fine anno con il 20,8% di penetrazione e con una media superiore ai 17 milioni di spettatori.\nIn Italia \u00e8 stata trasmessa in prima visione nel 1985.\nIl cast regolare di questa stagione \u00e8 composto da: William Devane (Gregory Sumner), Kevin Dobson ('Mack' Patrick MacKenzie), Julie Harris (Lilimae Clements), Michele Lee (Karen MacKenzie), Claudia Lonow (Diana Fairgate), Constance McCashin (Laura Avery), Donna Mills (Abby Cunningham Ewing), Ted Shackelford (Gary Ewing), Douglas Sheehan (Ben Gibson), Joan Van Ark (Valene Ewing)."}
{"id": "1472572", "revid": "1305772", "url": "https://it.wikipedia.org/wiki?curid=1472572", "title": "SS46", "text": ""}
{"id": "1472573", "revid": "109893", "url": "https://it.wikipedia.org/wiki?curid=1472573", "title": "Episodi di California (sesta stagione)", "text": "Questa voce contiene trame, dettagli e crediti dei registi e degli sceneggiatori della sesta stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 20 settembre 1984 al 16 maggio 1985, posizionandosi al 9\u00ba posto nei rating Nielsen di fine anno con il 20,0% di penetrazione e con una media di quasi 17 milioni di spettatori.\nIn Italia \u00e8 stata trasmessa in prima visione nel 1986.\nIl cast regolare di questa stagione \u00e8 composto da: Alec Baldwin (Joshua Rush), William Devane (Gregory Sumner), Kevin Dobson ('Mack' Patrick MacKenzie), Julie Harris (Lilimae Clements), Lisa Hartman (Cathy Geary Rush), Michele Lee (Karen MacKenzie), Constance McCashin (Laura Avery), Donna Mills (Abby Ewing), Ted Shackelford (Gary Ewing), Douglas Sheehan (Ben Gibson), Joan Van Ark (Valene Ewing)."}
{"id": "1472576", "revid": "161374", "url": "https://it.wikipedia.org/wiki?curid=1472576", "title": "SS246", "text": ""}
{"id": "1472579", "revid": "109893", "url": "https://it.wikipedia.org/wiki?curid=1472579", "title": "Episodi di California (settima stagione)", "text": "Questa voce contiene trame, dettagli e crediti dei registi e degli sceneggiatori della settima stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 19 settembre 1985 all'8 maggio 1986, posizionandosi al 17\u00ba posto nei rating Nielsen di fine anno con il 19,5% di penetrazione e con una media di quasi 17 milioni di spettatori.\nIl cast regolare di questa stagione \u00e8 composto da: Alec Baldwin (Joshua Rush), William Devane (Gregory Sumner), Kevin Dobson ('Mack' Patrick MacKenzie), Julie Harris (Lilimae Clements), Lisa Hartman (Cathy Geary Rush), Michele Lee (Karen MacKenzie), Constance McCashin (Laura Avery Sumner), Donna Mills (Abby Ewing), Ted Shackelford (Gary Ewing), Douglas Sheehan (Ben Gibson), Joan Van Ark (Valene Ewing Gibson)."}
{"id": "1472581", "revid": "109893", "url": "https://it.wikipedia.org/wiki?curid=1472581", "title": "Episodi di California (ottava stagione)", "text": "Questa voce contiene trame, dettagli e crediti dei registi e degli sceneggiatori dell'ottava stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 18 settembre 1986 al 7 maggio 1987, posizionandosi al 26\u00ba posto nei rating Nielsen di fine anno con il 16,8% di penetrazione e con una media di quasi 15 milioni di spettatori.\nIl cast regolare di questa stagione \u00e8 composto da: William Devane (Gregory Sumner), Kevin Dobson ('Mack' Patrick MacKenzie), Julie Harris (Lilimae Clements), Michele Lee (Karen MacKenzie), Constance McCashin (Laura Avery Sumner), Donna Mills (Abby Ewing), Ted Shackelford (Gary Ewing), Douglas Sheehan (Ben Gibson), Joan Van Ark (Valene Gibson)."}
{"id": "1472582", "revid": "68688699", "url": "https://it.wikipedia.org/wiki?curid=1472582", "title": "Episodi di California (nona stagione)", "text": "Questa voce contiene trame, dettagli e crediti dei registi e degli sceneggiatori della nona stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 24 settembre 1987 al 12 maggio 1988. In Italia, questa stagione non \u00e8 stata trasmessa interamente, anche se con tutta probabilit\u00e0 fu doppiata in modo completo. Il motivo pu\u00f2 risiedere nel fatto che probabilmente la rete non aveva intenzione di acquistare le stagioni seguenti, per cui hanno preferito non trasmettere le puntate finali, che di solito lasciano in sospeso le soap opera (guarda caso, 5 puntate rappresentano una settimana esatta di trasmissione).\nIl cast regolare di questa stagione \u00e8 composto da: William Devane (Gregory Sumner), Kevin Dobson ('Mack' Patrick MacKenzie), Julie Harris (Lilimae Clements), Michele Lee (Karen MacKenzie), Constance McCashin (Laura Avery Sumner), Donna Mills (Abby Ewing), Ted Shackelford (Gary Ewing), Joan Van Ark (Valene Gibson)."}
{"id": "1472583", "revid": "109893", "url": "https://it.wikipedia.org/wiki?curid=1472583", "title": "Episodi di California (decima stagione)", "text": "Questa voce contiene trame, dettagli e crediti dei registi e degli sceneggiatori della decima stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 27 ottobre 1988 al 18 maggio 1989, posizionandosi al 27\u00ba posto nei rating Nielsen di fine anno con il 16,1% di penetrazione e con una media di quasi 15 milioni di spettatori.\nIn Italia la stagione \u00e8 inedita.\nIl cast regolare di questa stagione \u00e8 composto da: Teri Austin (Jill Bennett), William Devane (Gregory Sumner), Kevin Dobson ('Mack' Patrick MacKenzie), Michele Lee (Karen MacKenzie), Donna Mills (Abby Ewing Sumner), Ted Shackelford (Gary Ewing), Nicollette Sheridan (Paige Matheson), Joan Van Ark (Valene Gibson)."}
{"id": "1472584", "revid": "1728", "url": "https://it.wikipedia.org/wiki?curid=1472584", "title": "Bucrani", "text": ""}
{"id": "1472585", "revid": "146644", "url": "https://it.wikipedia.org/wiki?curid=1472585", "title": "Vestito", "text": ""}
{"id": "1472586", "revid": "226458", "url": "https://it.wikipedia.org/wiki?curid=1472586", "title": "Episodi di California (undicesima stagione)", "text": "Questa voce contiene trame, dettagli e crediti dei registi e degli sceneggiatori dell'undicesima stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 28 settembre 1989 al 17 maggio 1990. In Italia la stagione \u00e8 inedita.\nIl cast regolare di questa stagione \u00e8 composto da: Tonya Crowe (Olivia Cunningham Dyer), William Devane (Gregory Sumner), Kevin Dobson ('Mack' Patrick MacKenzie), Michele Lee (Karen MacKenzie), Patrick Petersen (Michael Fairgate), Ted Shackelford (Gary Ewing), Nicollette Sheridan (Paige Matheson), Joan Van Ark (Valene Gibson Waleska)."}
{"id": "1472588", "revid": "765341", "url": "https://it.wikipedia.org/wiki?curid=1472588", "title": "Episodi di California (dodicesima stagione)", "text": "Questa voce contiene trame, dettagli e crediti dei registi e degli sceneggiatori della dodicesima stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 13 settembre 1990 al 16 maggio 1991. In Italia la stagione \u00e8 inedita.\nIl cast regolare di questa stagione \u00e8 composto da: William Devane (Gregory Sumner), Kevin Dobson ('Mack' Patrick MacKenzie), Michele Lee (Karen MacKenzie), Patrick Petersen (Michael Fairgate), Michelle Phillips (Anne Matheson), Larry Riley (Frank Williams), Ted Shackelford (Gary Ewing), Nicollette Sheridan (Paige Matheson), Joan Van Ark (Valene Waleska Ewing)."}
{"id": "1472589", "revid": "226458", "url": "https://it.wikipedia.org/wiki?curid=1472589", "title": "Episodi di California (tredicesima stagione)", "text": "Questa voce contiene trame, dettagli e crediti dei registi e degli sceneggiatori della tredicesima stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 12 settembre 1991 al 9 aprile 1992. In Italia la stagione \u00e8 inedita.\nIl cast regolare di questa stagione \u00e8 composto da: William Devane (Gregory Sumner), Kevin Dobson ('Mack' Patrick MacKenzie), Stacy Galina (Kate Whittaker), Michele Lee (Karen MacKenzie), Kathleen Noone (Claudia Whittaker), Michelle Phillips (Anne Matheson), Larry Riley (Frank Williams), Ted Shackelford (Gary Ewing), Nicollette Sheridan (Paige Matheson), Joan Van Ark (Valene Ewing)."}
{"id": "1472590", "revid": "226458", "url": "https://it.wikipedia.org/wiki?curid=1472590", "title": "Episodi di California (quattordicesima stagione)", "text": "Questa voce contiene trame, dettagli e crediti dei registi e degli sceneggiatori della quattordicesima stagione della serie televisiva California.\nNegli Stati Uniti d'America, \u00e8 stata trasmessa per la prima volta dalla CBS dal 29 ottobre 1992 al 13 maggio 1993. In Italia la stagione \u00e8 inedita.\nIl cast regolare di questa stagione \u00e8 composto da: William Devane (Gregory Sumner), Kevin Dobson ('Mack' Patrick MacKenzie), Stacy Galina (Kate Whittaker), Michele Lee (Karen MacKenzie), Kathleen Noone (Claudia Whittaker), Michelle Phillips (Anne Matheson), Ted Shackelford (Gary Ewing), Nicollette Sheridan (Paige Matheson), Joan Van Ark (Valene Ewing)."}
{"id": "1472592", "revid": "2110845", "url": "https://it.wikipedia.org/wiki?curid=1472592", "title": "Andr\u00e9 Claveau", "text": "Ha vinto l'Eurovision Song Contest 1958 con \"Dors mon amour\"."}
{"id": "1472597", "revid": "1784492", "url": "https://it.wikipedia.org/wiki?curid=1472597", "title": "Igor Bi\u0161\u0107an", "text": "Carriera.\nGiocatore.\nClub.\nHa iniziato la carriera nell'allora , intervallando la parentesi con il prestito al . Nel 2000, \u00e8 passato al con cui ha conquistato sette trofei vinti finch\u00e9, nel 2005, non ha tentato l'avventura greca con il . Nel 2007, \u00e8 tornato alla Dinamo Zagabria, diventandone il capitano fino al suo ritiro, avvenuto nel 2012.\nAllenatore.\nIl 1\u00ba ottobre 2019 viene ufficializzato sulla panchina della Croazia U-21 come successore di Nenad Gra\u010dan. Dieci giorni dopo guida i \"Mali Vatreni\" alla prima vittoria durante il suo mandato con un convincente 4-1 ai danni della rappresentativa ungherese.\nStatistiche.\nCronologia presenze e reti in nazionale.\nNazionale croata Under-21.\n\"Statistiche aggiornate al 30 marzo 2021\"."}
{"id": "1472598", "revid": "287204", "url": "https://it.wikipedia.org/wiki?curid=1472598", "title": "Igor Biscan", "text": ""}
{"id": "1472599", "revid": "641453", "url": "https://it.wikipedia.org/wiki?curid=1472599", "title": "Brescia Calcio 2005-2006", "text": "Questa pagina raccoglie le informazioni riguardanti il Brescia Calcio nelle competizioni ufficiali della stagione 2005-2006.\nStagione.\nLa stagione 2005-06 termin\u00f2 con un decimo posto in Serie B. Il torneo ha promosso l', il ed il dopo lo spareggio con il .\nLa squadra inizi\u00f2 il campionato col tecnico Rolando Maran; pur non ottenendo risultati eclatanti la squadra aveva mantenuto una distanza non proibitiva dalla zona play-off, riuscendo sempre a gravitare intorno ad essa.\nA dieci giornate dal termine il presidente Luigi Corioni esoner\u00f2 a sorpresa Maran e ingaggi\u00f2 il tecnico boemo Zden\u011bk Zeman. La flessione della squadra fu notevole e il sogno play-off svan\u00ec nel nulla.\nLo stesso Corioni ammise di avere sbagliato a cambiare le cose in maniera cos\u00ec repentina nel corso del campionato.\nIn Coppa Italia, la squadra fu eliminata agli ottavi di finale dal , dopo avere eliminato la , l' e il nei turni precedenti.\nIl miglior marcatore stagionale fu Salvatore Bruno, autore di 13 reti, segnate tutte in campionato.\nRosa.\n\"Rosa tratta dal sito ufficiale.\""}
{"id": "1472601", "revid": "767487", "url": "https://it.wikipedia.org/wiki?curid=1472601", "title": "Jacqueline Boyer", "text": "\u00c8 la figlia dei cantanti Jacques Pills e Lucienne Boyer ed ha vinto l'Eurovision Song Contest 1960 con \"Tom Pillibi\" scritta da Andr\u00e9 Popp e Pierre Cour. Il singolo contenente \"Tom Pillibi\" ha raggiunto il num. 33 della classifica britannica nel Maggio del 1960. \u00c8 molto conosciuta anche in Germania dove ha inciso parecchi 45 giri.\nInfanzia e inizi artistici.\n\u00c9liane Ducos nasce a Parigi il 23 aprile 1941. Suo padre, Jacques Pills, \u00e8 un cantante di music-hall molto applaudito in Francia e negli Stati Uniti; Con Georges Tabet costituisce il duo Pills-Tabet e prende parte come cantante a numerose operette. Sua madre \u00e8, invece, la celeberrima Lucienne Boyer, famosissima ed applaudita in tutto il mondo grazie alla canzone \"Parlez-moi d'amour\".\nSin da piccola, \u00c9liane comincia ad apprezzare la buona musica e passa la maggior parte del suo tempo nei camerini dei teatri dove i genitori si esibiscono. A sei anni parte con la madre alla volta degli Stati Uniti, dove cresce.\nDopo la separazione da Lucienne Boyer, Jacques Pills sposa \u00c9dith Piaf nel 1952 e Jacqueline diventa la sua figlia acquisita. Quest'ultima ricorda con affetto gli anni passati a Boulevard Lannes con il padre ed \u00c9dith. Jacqueline racconta: \" A casa di Piaf ho passato dei giorni sublimi, pieni di tenerezza e di attenzioni. [...]. Vi era sempre festa, era tutto meraviglioso ...\"\nDa ragazza, essendo amante della \"chanson fran\u00e7aise\", \u00c9liane comincia a prendere lezioni di canto e debutta per la prima volta con la madre in Ungheria, davanti a 3.000 persone, e con Marlene Dietrich, all'et\u00e0 di 15 anni circa. L'esecuzione della ragazza sorprende il pubblico e riceve i complimenti da Franck Pourcel in persona.\nQuando la madre apre il Cabaret a Montmartre \"Chez Lucienne\", Jacqueline aumenta il suo numero di apparizioni negli spettacoli della madre, si dedica con assiduit\u00e0 allo studio del canto e della recitazione, quest'ultima con Maurice Escande, e gestisce l'amministrazione del cabaret.\n\"Tom Pillibi\" e l'ascesa verso il successo.\nDopo l'uscita del suo primo disco, Jacqueline viene selezionata per partecipare all'Eurovision Song Contest, nel 1960. Il 25 marzo 1960, a Londra, davanti ad un pubblico ben nutrito, la giovane si classifica con 32 punti prima su tredici con la canzone \"Tom Pillibi\", parole di Pierre Cour, musica di Andr\u00e9 Popp ed orchestra di Franck Pourcel. Ancora oggi, 54 anni dopo, la canzone resta molto famosa, ma negli anni 80 viene rinnovata la colonna sonora.\nJacqueline racconta che quella serata fu per lei meravigliosa. Ricevette diversi complimenti, ma sicuramente quelli pi\u00f9 affettuosi arrivarono da sua madre, che festeggi\u00f2 con lei tutta la notte, da suo padre e da \u00c9dith Piaf, che, appena la vide, la abbracci\u00f2 forte, complimentandosi con lei e ricordandole di perseverare nel suo sogno.\nQuando ritorna a Parigi, la giovane viene accolta da una folla immensa di fan, che la acclamano, trattandola \"come un'eroina nazionale che aveva battuto il nemico in una battaglia sanguinosa\", come lei stessa racconta.\nJacqueline rimane ancora molto grata a questa canzone, che l'ha resa famosa e che \" le ha fatto fare fare il giro del mondo\", come lei stessa afferma.\nApogeo della sua carriera.\nNel Novembre del 1960, Jacqueline Boyer sposa Fran\u00e7ois Lubiana, da cui ha una figlia, Georgia. La giovane ricorda ancora le dolci felicitazioni per la gravidanza arrivate da \u00c9dith Piaf, che voleva essere a tutti i costi la madrina della piccola.\nIl successo aumenta sempre di pi\u00f9, soprattutto in Francia, in Germania, in Inghilterra ed in Giappone. Tom Pillibi viene tradotta in tedesco ed in inglese e la ragazza, pi\u00f9 tardi, nel 1963, con la sua canzone \"Mitsou\" si ritrova prima nella classifica di ascolti nazionali ed internazionali. Da quel momento in poi, Mitsou diventa un tube mondiale, e, con il suo fascino un po' nippon, delizia gli ascoltatori.\nJacqueline partecipa, poi, al Festival du Coq D'Or, con la canzone \"Comme au premier Jour\" , appare regolarmente sul piccolo schermo, prende parte ai concerti delle grandi star del suo tempo, come Charles Aznavour, con cui effettua dei concerti all'Alhambra, Georges Brassens, Tino Rossi, e, nel 1964, partecipa al \"Festival de la Rose d'Or d'Antibes\".\nNello stesso tempo, Jacqueline effettua delle tourn\u00e9e agli Stati Uniti e prende parte all'Ed Sullivan Show ed in trasmissioni televisive come quelle di Pat Boone e Perry Como.\nNel 1966, Jacqueline \u00e8 vittima di un grave incidente d'auto, che le provoca uno choc cerebrale e le porta delle perdite di memoria provvisorie, che le impediscono di continuare al meglio la sua carriera e decide, perci\u00f2, di fare una pausa di 3 anni. In quel periodo, inoltre, divorzia da Fran\u00e7ois Lubiana.\nDa Jacqueline Boyer a Barbara Benton.\nDopo una pausa di tre anni, Jacqueline si rimette di nuovo al lavoro, crea un nuovo album e, nel 1970, anno in cui muore il padre Jacques Pills, parte per una nuova tourn\u00e9e. Nel 1972 effettua dei concerti all'Olympia, con Charles Trenet ed, in seguito, parte alla volta del Giappone, della Germania, degli Statesi e del Regno Unito. Nel 1976 ritorna all'Olympia con la madre, in occasione dei 50 anni di carriera di quest'ultima, che muore nel 1983.\nNel 1979 Jacqueline si trasferisce a New York e, con lo pseudonimo di Barbara Benton, si esibisce nelle televisioni newyorkesi cantando il brano \"Life is new\" e mette in commercio un nuovo disco, \"Time and Time Again\". Questa nuova tourn\u00e9e americana non riscuote il successo desiderato, perci\u00f2 la cantante, nel 1988, si ripresenta sotto lo pseudonimo di Jacqueline Boyer, torna in Francia e riprende ad effettuare numerose apparizioni televisive.\nLa cantante rilascia numerose interviste e la sua fama accresce sempre di pi\u00f9 e, nel luglio del 1989, diventa nonna. Viene eletta, in seguito, membro d'onore dell'associazione \"Les Amis d'\u00c9dith Piaf\", ed effettua delle tourn\u00e9e in onore dei genitori, Lucienne Boyer e Jacques Pills, e della madre acquisita \u00c9dith Piaf.\nNel 2005 Jacqueline lascia Neuilly e si trasferisce a Saint Gaudens, citt\u00e0 natale del suo compagno.\nTra il 2009 e il 2010 pubblica diversi album contenenti i suoi pi\u00f9 grandi successi, destinati alla Francia ed alla Germania.\nNel 2013, in occasione di una messa commemorativa in onore di \u00c9dith Piaf, Jacqueline canta la canzone \"Hymne \u00e0 l'amour\", nella chiesa Saint Jean-Baptiste de Belleville, accompagnata da altre personalit\u00e0 celeberrime, molto conosciute nel mondo della musica, come Charles Dumont."}
{"id": "1472602", "revid": "112170323", "url": "https://it.wikipedia.org/wiki?curid=1472602", "title": "Sovrani di Gaeta", "text": "Il seguente \u00e8 un elenco degli ipati, patrizi, consoli e duchi che governarono il territorio del Ducato di Gaeta. Molte delle date sono incerte e spesso \u00e8 ambiguo l'esercizio del potere di alcune personalit\u00e0.\nGoverno della dinastia longobarda (1032-1064).\nNel 1041 Guaimaro affid\u00f2 il controllo diretto e il suo titolo di duca al conte di Aversa. Nel 1058 Gaeta fu annessa alla contea di Aversa e quindi al principato di Capua.\nGoverno della dinastia normanna (1064-1140).\nVassalli del principato di Capua. I principi Riccardo I di Capua e suo figlio Giordano I usarono i titoli di duca e console dal 1058 il primo, dal 1062 il secondo.\nNel 1140 Gaeta fu annessa al regno di Sicilia da Ruggero II.\nTitolo della vittoria.\nA met\u00e0 del XIX secolo, il militare, politico e diplomatico Enrico Cialdini (1811-1892) fu nominato \"duca di Gaeta\" dal Re d'Italia in riconoscimento del suo fondamentale apporto durante l'Assedio di Gaeta (1860)."}
{"id": "1472605", "revid": "74801", "url": "https://it.wikipedia.org/wiki?curid=1472605", "title": "Moreni (Romania)", "text": "Moreni \u00e8 un municipio della Romania di abitanti, ubicato nel distretto di D\u00e2mbovi\u021ba, nella regione storica della Muntenia.\nMoreni \u00e8 citata per la prima volta, con il nome di \"Moarile\" in un documento del 1584, mentre il nome attuale \u00e8 documentato dal 1661.\nLa crescita progressiva della localit\u00e0 port\u00f2 ad ottenere lo \"status\" di citt\u00e0 nel 1947 e quello di municipio nel 2003\nMoreni fu la \"culla\" dell'industria petrolifera romena: le prime notizie di estrazione di petrolio nell'area della citt\u00e0 risale al 1691, che ne fanno la terza citt\u00e0 al mondo in cui vennero estratti idrocarburi."}
{"id": "1472606", "revid": "83531", "url": "https://it.wikipedia.org/wiki?curid=1472606", "title": "Luciana Nissim Momigliano", "text": "Biografia.\nLuciana Nissim nasce a Torino da Davide Nissim e Cesira Muggia, in una famiglia della borghesia ebraica italiana. Il padre, reduce della prima guerra mondiale laureato in giurisprudenza, aveva dapprima lavorato nella pubblica amministrazione, ma poi, dopo il matrimonio, si era dedicato al commercio della lana trasferendosi con la famiglia a Biella. Luciana era la prima di tre sorelle; dopo di lei nascono Lea (nel 1922) e Fernanda (nel 1927).\nBrillante studentessa, Luciana frequenta le scuole a Biella, per iscriversi quindi nel 1937 alla Facolta' di Medicina dell'Universit\u00e0 di Torino, scelta questa ancora inconsueta a quel tempo per una donna in Italia. Le leggi razziali fasciste permettono a quanti siano gi\u00e0 iscritti di completare gli studi universitari e cos\u00ec Luciana pu\u00f2 conseguire la laurea con lode l'8 luglio 1943, nonostante ogni difficolt\u00e0 e discriminazione.\nL'esperienza partigiana e la deportazione.\nAll'Universit\u00e0 Luciana cementa l'amicizia con un gruppo di coetanei correligionari, tra cui Vanda Maestro e Primo Levi con i quali condivide dopo l'8 settembre 1943 la scelta partigiana in Valle d'Aosta e quindi l'arresto (nella notte tra il 12 e il 13 dicembre 1943). Trasferiti al campo di concentramento di Fossoli vi rimarranno fino al 22 febbraio 1944 quando con altre 600 persone verranno deportate ad Auschwitz. Il resto della famiglia Nissim aveva intanto trovato rifugio in Svizzera, dove rimarranno fino al termine della guerra.\nLuciana, l'amica Vanda (che non sopravvivera' alla prigionia) e Primo Levi giungono ancora assieme a Auschwitz il 26 febbraio 1944. La professione medica non risparmia a Luciana le atrocit\u00e0 del campo ma le consente di accedere a condizioni relativamente migliori di sopravvivenza. Nell'agosto del 1944 si offre di accompagnare come medico un gruppo di prigioniere ungheresi al campo di lavoro di Hessisch Lichtenau, in Germania, dove rimarr\u00e0 fino alla Liberazione, riuscendo a fuggire con una compagna poco prima dell'arrivo degli Alleati.\nRientrata a Torino il 20 luglio 1945 vi ritrova la famiglia e gli amici e presto anche Primo Levi anch'egli sopravvissuto. Immediatamente rende la propria testimonianza degli orrori cui ha assistito nel racconto \"Ricordi della casa dei morti\", scritto di getto e pubblicato gi\u00e0 nel 1946 nel volume \"Donne contro il mostro\" assieme ad un'analoga testimonianza di Pelagia Lewinska. \u00c8 uno dei primissimi memoriali di deportati ebrei nei campi di sterminio nazisti. Sette furono i deportati ebrei autori di racconti autobiografici pubblicati in Italia nei primi anni del dopoguerra: Lazzaro Levi alla fine del 1945, Giuliana Fiorentino Tedeschi, Alba Valech Capozzi, Frida Misul e appunto Luciana Nissim Momigliano nel 1946, e infine nel 1947 Primo Levi e Liana Millu. Ad essi vanno aggiunti: Luigi Ferri, la cui deposizione (in tedesco) \u00e8 resa nell'aprile 1945 di fronte ad uno dei primi tribunali d'inchiesta sui crimini nazisti, Sofia Schafranov, la cui testimonianza \u00e8 raccolta nel 1945 in un libro-intervista di Alberto Cavaliere, e Bruno Piazza, il cui memoriale, scritto negli stessi anni, sar\u00e0 per\u00f2 pubblicato solo nel 1956.\nIl dopoguerra e l'esperienza di pediatra e psicoanalista.\nLuciana Nissim si sposa nel novembre 1946 con Franco Momigliano, gi\u00e0 compagno di Universit\u00e0, che aveva anch'egli conosciuto l'esperienza partigiana. Consegue nel 1947 la specializzazione in pediatria all'Universit\u00e0 di Torino e, successivamente, \u00e8 responsabile a Ivrea dell'asilo nido Olivetti, nell'azienda nella quale lavora anche il marito. Nel 1956 in seguito divergenze con Adriano Olivetti, i coniugi Momigliano si trasferiscono a Milano. Luciana inizia a collaborare con il Centro milanese di psicoanalisi sotto la supervisione di Cesare Musatti, a cui succeder\u00e0 nel 1986 alla presidenza del Centro. Socia ordinaria e analista didatta della Societ\u00e0 psicoanalitica italiana, svolge un'intensa attivit\u00e0 clinica, di supervisione e di ricerca.\nIn ambito psicoanalitico, partendo dalle teorie di Melanie Klein e Wilfred Bion, l'autrice ha seguito un proprio percorso originale, parallelo a quello dello sviluppo della psicoanalisi statunitense (psicoanalisi relazionale).\nCos\u00ec la ricorda Paola Capozzi: \u00abChi ha conosciuto Luciana Nissim non pu\u00f2 riconoscere che, ascoltandola, si rimaneva subito colpiti dalla sua libert\u00e0 di pensiero. Luciana Nissim faceva parte di quel gruppo di analisti arrivati alla psicoanalisi, piuttosto che per una mera scelta professionale, attraverso la lotta per una cultura laica e moderna, in quel movimento che ha preso avvio nella Resistenza, che ha lottato per la libert\u00e0 politica e che si \u00e8 sviluppato nella battaglia culturale del dopoguerra\u00bb.\nUno dei meriti della Nissim \u00e8 quello di aver incentivato lo sviluppo e la ricerca psicoanalitica nella seconda met\u00e0 del XX secolo, pur rimanendo all'interno del rigore e del confronto con la comunit\u00e0 psicoanalitica italiana.\nSolo dopo la morte di Primo Levi nel 1987 e del marito nel 1988, Luciana Nissim torner\u00e0 a parlare della sua esperienza di deportazione e a riflettere pubblicamente sulla propria identit\u00e0 ebraica.\nNel 1995 cominciano a manifestarsi i sintomi della malattia tumorale che condurra' nel giro di pochi anni Luciana a spegnersi nella sua casa di Milano nel 1998."}
{"id": "1472607", "revid": "641453", "url": "https://it.wikipedia.org/wiki?curid=1472607", "title": "Brescia Calcio 2007-2008", "text": "Questa pagina raccoglie le informazioni riguardanti il Brescia Calcio nelle competizioni ufficiali della stagione 2007-2008.\nStagione.\nSerse Cosmi viene confermato come allenatore per questa stagione. Il Brescia ottiene un quinto posto in campionato, qualificandosi per i play-off, dove viene eliminato dall' in semifinale. In Coppa Italia, la squadra viene eliminata al primo turno dal . Il miglior marcatore stagionale \u00e8 Davide Possanzini con 17 reti, delle quali 16 segnate in campionato.\nOrganigramma societario.\nArea direttiva\nArea tecnica\nArea sanitaria"}
{"id": "1472608", "revid": "892776", "url": "https://it.wikipedia.org/wiki?curid=1472608", "title": "Il grano in erba", "text": "Il grano in erba (\"Le Bl\u00e9 en herbe\") \u00e8 un romanzo della scrittrice francese Colette (1873-1954) scritto nel 1923 e pubblicato l'anno successivo dalla Librarie Ernest Flammarion. In Italia \u00e8 stato pubblicato pi\u00f9 volte, con il titolo \"Il grano in erba\". Fra le principali edizioni si ricordano quella del 1964, per la collana \"I libri del Pavone\" di Arnoldo Mondadori Editore, e quella di Adelphi, del 1991. \nIl titolo indica lo stato del frumento ancora in fase di maturazione e si fa qui metafora del passaggio - sia in senso maschile quanto femminile - dalla fase della pubert\u00e0 a quella adolescenziale.\nSignificato dell'opera.\nColette - che defin\u00ec il suo lavoro come il tentativo di raccontare \"l'amore nascente ed il faticoso passaggio dall'infanzia all'adolescenza\" (\"l'amour naissant et le dur passage de l'enfance \u00e0 l'adolescence\") - scrisse il romanzo mentre si trovava in vacanza nella sua residenza di Roz-Ven a Saint-Coulomb, fra Saint-Malo e Cancale. In esso, il tema del \"possesso\" amoroso \u00e8 trattato attraverso una particolare cura del dettaglio narrativo in chiave strettamente introspettiva oltre che puramente descrittiva.\nNe venne avviata una prima pubblicazione a puntate sul quotidiano \"Le Matin\" ma, dopo pochi episodi, il tema scabroso trattato dal romanzo - la scoperta del proprio corpo, le prime pulsioni sessuali, le gelosie sentimentali - convinsero l'editore a sospendere l'edizione \"\u00e0 feuilletton\" dell'opera, che peraltro superava il limite stilistico ed espressivo del semplice romanzo d'appendice.\nI commenti che seguirono la sospensione della pubblicazione favorirono, malgrado la repentina sospensione delle pubblicazioni, una sua edizione in libro.\nAdattamenti.\nDal romanzo \u00e8 stato tratto nel 1954 il film omonimo per il cinema del regista Claude Autant-Lara, tema ispiratore - citato nel testo - del brano di Dalida \"Il venait d'avoir 18 ans\" (\"18 anni\" nella versione in lingua italiana), e nel 1990 un \"film per la televisione\" di produzione francese. \nIl tema del romanzo \u00e8 stato ripreso anche dal cantante francese Michel Delpech per la sua canzone del 1971 dal medesimo titolo - \"Le bl\u00e9 en herbe\" - musicata da Roland Vincent. \nUna similitudine dell'intreccio \u00e8 rintracciabile - almeno in parte - anche nella vicenda di un'altra iniziazione sentimentale, ovvero quella cinematografica de \"Il laureato\" portata sullo schermo nel 1967 da Dustin Hoffman nei panni di \"Benjamin Braddock\" e da Anne Bancroft in quelli di \"Mrs Robinson\". Nella versione \"au contraire\" (dove ad innamorarsi \u00e8 un'adolescente che si invaghisce di un uomo ormai in et\u00e0 adulta) \u00e8 invece, sempre per il cinema, la protagonista del film del 1957 \"Guendalina\", girato da Alberto Lattuada, interpretata dall'attrice francese Jacqueline Sassard.\nAltri adattamenti cinematografici e televisivi:\nTrama.\nArticolato in sedici capitoli, narra dell'iniziazione sentimentale e sessuale (per strade differenti ma convergenti) di due adolescenti parigini - Philippe, di 16 anni, e Vinca, di 15, amici fin dalla prima infanzia - in vacanza con le rispettive famiglie in Bretagna. \nMentre lei, sorta di acerba \"lolita\", prende coscienza, nell'ambito della cerchia delle amicizie familiari, del potere della seduzione femminile, lui intreccia una vera e propria relazione d'amore carnale con un'avvenente signora dal candido \"abito bianco\" molto pi\u00f9 matura di lui. \nQuando, alla fine del periodo estivo, la dama misteriosa sparir\u00e0 nel nulla lasciando che il giovane, turbato dagli esiti confusi dell'avventura amorosa, torni dalla sua amica coetanea, sia Philippe che Vinca, tornando nelle loro case parigine, comprenderanno che il loro rapporto va oltre quello di pura e semplice amicizia prendendo consapevolezza anche che una stagione della vita si \u00e8 chiusa ed un'altra \u00e8 pronta per iniziare."}
{"id": "1472609", "revid": "767487", "url": "https://it.wikipedia.org/wiki?curid=1472609", "title": "L'angolo rosso - Colpevole fino a prova contraria", "text": "L'angolo rosso - Colpevole fino a prova contraria (\"Red Corner\") \u00e8 un film del 1997 diretto da Jon Avnet, con protagonista Richard Gere.\nTrama.\nJack Moore \u00e8 un facoltoso avvocato che lavora per una rete televisiva come consulente. I suoi affari lo portano a Pechino dove, dopo una notte passata con una donna, viene svegliato bruscamente dalla polizia cinese e trova la donna priva di vita in un lago di sangue. Arrestato, Moore dovr\u00e0 battersi contro il sistema giudiziario cinese, che di democratico ha ben poco, per dimostrare la sua innocenza, abbandonato al suo destino dal governo degli Stati Uniti, che non vuole incrinare i rapporti tra i due stati. L'unica che lo aiuter\u00e0 credendo nella sua innocenza \u00e8 Shen Yuelin, avvocatessa d'ufficio nominata dal tribunale.\nProduzione.\nIl film \u00e8 stato girato in prevalenza a Los Angeles dove \u00e8 stato ricostruito un intero quartiere di Pechino. Per mantenere una verosimiglianza visibile, sono stati inseriti anche due minuti di riprese dalla Cina. Anche molti attori di Pechino sono stati portati negli Stati Uniti come comparse. Le scene nel tribunale sono state ricreate secondo le descrizioni degli avvocati e dei giudici che esercitavano in Cina e il video che mostra l'esecuzione di prigionieri cinesi \u00e8 stata una reale esecuzione. Le persone che hanno fornito il video e le descrizioni dei tribunali cinesi hanno per\u00f2 assunto un rischio notevole.\nAccoglienza.\nIl film ha ricevuto recensioni leggermente negative da parte della critica.\nIl sito Rotten Tomatoes ha dato al film un punteggio positivo del 32% basato su 22 recensioni e un indice di ascolto positivo del 49% sulla base di 7795 recensioni.\nDistribuzione.\nIl film, distribuito dalla Metro-Goldwyn-Mayer, \u00e8 stato distribuito nelle sale statunitensi a partire dal 31 ottobre del 1997.\nDivieti.\nNegli Stati Uniti, il film \u00e8 stato vietato ai minori per la presenza di \"violenza e scene erotiche\". Nella Repubblica Popolare Cinese, la proiezione del film \u00e8 stata vietata per motivi politici."}
{"id": "1472610", "revid": "285333", "url": "https://it.wikipedia.org/wiki?curid=1472610", "title": "Jeph Loeb", "text": "Stimato autore di fumetti, vincitore di 4 \"Eisner Award\" e 5 \"Wizard Fan Awards\", ha partecipato in veste di sceneggiatore e produttore esecutivo a serie televisive come \"Smallville\", \"Lost\" e \"Heroes\" e di film come \"Voglia di vincere\" e \"Commando\".\nBiografia.\nNato a Stamford nel Connecticut, si appassion\u00f2 ai fumetti nell'estate del 1970. Nell'inverno dello stesso anno, convinse suo padre Tom a comprargli un'intera collezione di fumetti che comprendeva un gran numero di albi Marvel pubblicati tra il 1961 e il 1970. Il suo patrigno era vice-preside della Brandeis University di Waltham, dove Jeph conobbe uno dei suoi mentori nonch\u00e9 ispiratore del suo lavoro di sceneggiatore di fumetti, Elliot Maggin. Si laure\u00f2 alla Columbia University, dove ha conseguito un Bachelor of Arts e un Master in Cinematografia.\nCarriera.\nIl primo lavoro di Jeph Loeb nel mondo del cinema fu la sceneggiatura e la produzione del film \"Voglia di vincere\" del 1985 con Michael J Fox, seguito dalla creazione del soggetto di \"Commando\" con Arnold Schwarzenegger. Inizi\u00f2 a scrivere per la DC Comics negli anni novanta instaurando un lungo sodalizio con il disegnatore Tim Sale, con il quale dar\u00e0 vita a fumetti di grande successo come ', ', ', \"Superman/Batman\" e l'arco narrativo ' di Batman disegnato da Jim Lee.\nNel 2005 ha firmato un contratto in esclusiva con la Marvel Comics, per la quale ha scritto diverse serie e miniserie fra cui \"Spider-Man: Blue\", \"Devil: Giallo\", \"Hulk: Grigio\", \"Captain America: White\" (tutte in coppia con Tim Sale), \"Ultimates\" 3, \"Capitan America: Morte di un eroe\", \"\", un arco narrativo per la serie \"Wolverine\" intitolata \"Evoluzione\" in collaborazione con il disegnatore italiano Simone Bianchi e la nuova serie di Hulk disegnata da Ed McGuinness. Nell'ottobre 2019 Loeb lascia la Marvel Television."}
{"id": "1472611", "revid": "71433", "url": "https://it.wikipedia.org/wiki?curid=1472611", "title": "L'angolo rosso", "text": ""}
{"id": "1472612", "revid": "767487", "url": "https://it.wikipedia.org/wiki?curid=1472612", "title": "War, Inc.", "text": "War, Inc. \u00e8 un film del 2008 diretto da Joshua Seftel, con John Cusack, Hilary Duff, Marisa Tomei, Ben Kingsley e Dan Aykroyd. Negli Stati Uniti il film \u00e8 uscito nei cinema il 23 maggio 2008. La premi\u00e8re del film \u00e8 avvenuta a New York il 28 aprile 2008, in occasione del Tribeca Film Festival, dove ha ricevuto una nomination.\nIn Italia il film \u00e8 stato distribuito direttamente in DVD a partire dal 10 settembre 2008 a noleggio mentre in vendita dal 22 ottobre 2008. Nel circuito televisivo il film \u00e8 stato trasmesso con il titolo War, Inc. - La fabbrica della guerra.\nTrama.\nIl killer professionista Brand Hauser viene assunto da una potentissima multinazionale statunitense, la Tamerlane, per andare in un paese in guerra con gli Stati Uniti, il Turaqistan, ed uccidere un famoso politico. Come copertura Hauser si finge un noto produttore televisivo americano incaricato di organizzare in diretta televisiva il matrimonio di una famosa popstar, Yonica Babyyeah. In seguito Hauser conosce la giornalista Natalie Hegalhuzen, forte idealista e contraria alla guerra, della quale si innamora.\nProduzione e distribuzione.\nLe riprese sono iniziate nell'ottobre 2006 e terminate il dicembre dello stesso anno, le principali location sono state fissate a Sofia e a Plovdiv, in Bulgaria.\nLa presentazione del film doveva tenersi nel settembre 2007 nel corso del Toronto Film Festival, ma poi il film venne presentato al Tribeca Film Festival, dove avvenne la premi\u00e8re e ricevette una nomination.\nIl politico che Hauser \u00e8 incaricato di uccidere si chiama Omar Sharif, chiaro riferimento all'omonimo attore egiziano. Infatti in una scena Hauser chiede a Natalie: \"\u00abConosci Omar Sharif?\u00bb\", e lei: \"\u00abChi l'attore?\u00bb\". La zona del Turaqistan dove imperversa ancora il conflitto tra ribelli e truppe americane nel film si chiama Fallaf, nome che rimanda alla pi\u00f9 tristemente nota Fallujah, citt\u00e0 dell'Iraq\nCritica.\nIl film ha ricevuto durante l'edizione dei Razzie Awards 2008 una nomination come peggior attore non protagonista per Ben Kingsley."}
{"id": "1472614", "revid": "164044", "url": "https://it.wikipedia.org/wiki?curid=1472614", "title": "One Night in Chyna", "text": ""}
{"id": "1472615", "revid": "183694", "url": "https://it.wikipedia.org/wiki?curid=1472615", "title": "Augusto Vicinelli", "text": "Biografia.\nLaureato in lettere all'Universit\u00e0 di Bologna nel 1919 con una tesi su \"Bologna nelle sue relazioni con Papato e l'Impero\", pubblicata poi nel 1921, divenne docente in diverse scuole italiane, compresa la stessa Universit\u00e0 di Bologna, e mantenne tali incarichi fino al 1926 quando, anche in vista della possibile collaborazione con numerose case editrici, si trasfer\u00ec a Milano cogliendo l'occasione di un concorso, poi vinto, a titolare della cattedra di italiano e latino presso il Liceo Ginnasio Giuseppe Parini.\nFu autore di numerose pubblicazioni edite da Arnoldo Mondadori Editore (\"Il pi\u00f9 bel fior ne colse\" - \"Maestri e Poeti della letteratura italiana\" - \"Scrittori nostri\" - \"Opere e sogni\" - \"Letteratura italiana\" in 3 volumi - \"La parola e la vita\" - \"Le tre corone\" - \"Gli scritti di San Francesco e i Fioretti\", ecc.), da Vallardi (\"La letteratura d'Italia\" in 7 volumi), da Ceschina (\"Il Parini e Brera\"), da Marzocco (\"Pagine amiche\"), da Paravia, Signorelli, ecc.\nContemporaneamente tenne ampia collaborazione con periodici e riviste: vanno ricordati, fra gli altri, \"Emporium\", \"Rassegna bibliografica\", \"Nuova Antologia\", \"La Fiera Letteraria\", \"La Parola e il libro\", \"Lunario delle Muse\", \"La cultura e il libro\", \"Alleanza del libro\", \"La Lettura\", \"Rassegna di cultura\", \"Il Ponte\", \"Quaderni Dannunziani\", \"Osservatorio Politico Letterario\", \"Italia che scrive\", \"Amica\", \"Ausolia\", ecc. Come giornalista scrisse sui problemi della scuola nel \"Corriere della Sera\", \"Corriere d'Informazione\", \"L'Ambrosiano\", ecc. e fu critico letterario della \"Fiera Letteraria\".\nConsiderato fra i grandi esperti di Giovanni Pascoli, partecip\u00f2 a numerosi convegni di studi, tenne conferenze e cur\u00f2 la pubblicazione delle Prose e Poesie Pascoliane (Mondadori) giungendo fino alla cura e pubblicazione di \"Lungo la Vita di Giovanni Pascoli\" (Mondadori), biografia del poeta, scritta in parte dalla sorella Maria che l'inizi\u00f2 quando \"Giovannino\" era ancora vivo. Il Vicinelli nel 1943, su incarico di Mondadori, riusc\u00ec ad avere il manoscritto da Maria e l'editore l'invi\u00f2 subito a Torino per la stampa ma tutto and\u00f2 bruciato a seguito di un bombardamento. Il Vicinelli convinse Maria a una nuova stesura, ma la morte la colse nel 1953: allora con la copiosa documentazione raccolta, il Vicinelli compil\u00f2 l'intera seconda parte delle Memorie riuscendo ad inserire nel testo anche il carteggio domestico scambiato fra i vari fratelli. Opera unica per valore e importanza storica.\nAl Vicinelli - che durante la seconda guerra mondiale sub\u00ec il carcere per \"attivit\u00e0 sovversiva\"- venne riconosciuta la vasta attivit\u00e0 data alla cultura italiana e alla scuola in particolare fino ad ottenere, nel dicembre 1963, la Medaglia d'oro da parte del Presidente della Repubblica Antonio Segni, con la seguente motivazione: \nRiposa al cimitero di Lambrate."}
{"id": "1472617", "revid": "741067", "url": "https://it.wikipedia.org/wiki?curid=1472617", "title": "Jean-Claude Pascal", "text": "Biografia.\nFiglio di un industriale e nipote di un grande sarto, Pascal ottenne una medaglia al valore combattendo nella 2\u00aa Divisione corazzata francese contro i tedeschi durante la seconda guerra mondiale.\nDopo la guerra studi\u00f2 alla Sorbona e il suo talento di disegnatore gli consent\u00ec di diventare uno stilista per Christian Dior. Entr\u00f2 nel mondo dello spettacolo con la confezione dei costumi per la piece teatrale \"Don Juan\", e apparve in una famosa edizione de \"la signora delle camelie\" portata in scena nel 1949 dall'attrice Edwige Feuill\u00e8re. L'interesse per la recitazione e l'amicizia con l'attore Michel Auclair portarono Pascal a debuttare come attore cinematografico in \"Quattro rose rosse\" (1951). Elegante e dotato di grande charme, Pascal non tard\u00f2 ad affermarsi, proseguendo la carriera con altri film come \"Sissi, la favorita dello zar\" (1959), con Romy Schneider, e \"Angelica e il gran sultano\" (1968), con Mich\u00e8le Mercier.\nParallelamente alla carriera di attore, all'inizio degli anni sessanta, Pascal entr\u00f2 anche mondo della canzone come compositore e cantante di successo, vincendo l'Eurovision Song Contest 1961 per il Lussemburgo cantando \"Nous les amoureux\". Torn\u00f2 all'Eurofestival nel 1981 con \"C'est peut-\u00eatre pas l'Am\u00e9rique\"."}
{"id": "1472620", "revid": "74801", "url": "https://it.wikipedia.org/wiki?curid=1472620", "title": "Teddy Scholten", "text": "Ha vinto l'Eurovision Song Contest 1959 per i Paesi Bassi cantando \"Een Beetje\" scritta da Dick Schallies e Willy van Hemert.\nFiglia di un attore dilettante venne spinta dal padre ad iniziare gli studi di recitazione e proprio sul palcoscenico avviene l'incontro con il cantante Henk Scholten che cambia la sua vita. Teddy infatti inizia a cantare le canzoni scritte per lei da Henk e nel 1947 si celebra il matrimonio dal quale nascer\u00e0 la figlia Ren\u00e9e.\nNel 1951 nasce il duo formato da Teddy e Henk che incide diversi album, molti dei quali dedicati all'infanzia e partecipa a diversi programmi televisivi.\nL'anno della consacrazione \u00e8 il 1959: Teddy viene chiamata all'ultimo minuto come sostituta del concorrente olandese alla quarta edizione del Festival europeo della canzone. Esegue la canzone \"Een beetje\", ed \u00e8 proprio quest'ultima che ottiene il punteggio maggiore. \u00c8 la seconda vittoria per i Paesi Bassi dopo quella del 1957.\nNel 1960 un altro inizio: sempre con il marito conduce un grande spettacolo di variet\u00e0 per la televisione al quale partecipano grandi artisti, ma di comune accordo nel 1964 decidono di sciogliere il duo e di lavorare separatamente.\nNel 1974 Teddy decide di porre fine alla sua carriera di presentatrice e di cantante per dedicarsi alle attivit\u00e0 della Croce Rossa, infine nel 1986 decide di lasciare anche questa attivit\u00e0.\nMuore nel 2010 dopo una breve malattia attorniata dalla figlia, due nipoti e tre pronipoti.\nParlando della sua carriera ebbe a dichiarare: \"\u00c8 un mistero per me: ho fatto un sacco di cose nella mia vita, ma tutto quello che la gente si ricorda di me sono i tre minuti sul palco di Cannes\"."}
{"id": "1472622", "revid": "156992", "url": "https://it.wikipedia.org/wiki?curid=1472622", "title": "Mario Luis Rodr\u00edguez Cobos", "text": ""}
{"id": "1472626", "revid": "767487", "url": "https://it.wikipedia.org/wiki?curid=1472626", "title": "Grethe Ingmann", "text": "Faceva parte di un duo musicale assieme al marito, il chitarrista J\u00f8rgen Ingmann. La coppia si incontr\u00f2 nel 1955, si sposarono nel 1956 e divorziarono nel 1975.\nAssieme hanno partecipato al Dansk Melodi Grand Prix che permetteva al vincitore l'accesso all'Eurovision Song Contest 1963 che hanno poi vinto cantando \"Dansevise\" scritta da Otto Francker e Sejr Volmer-S\u00f8rensen. Questa canzone viene tuttora considerata tra le migliori presentate nella storia della manifestazione."}
{"id": "1472630", "revid": "767487", "url": "https://it.wikipedia.org/wiki?curid=1472630", "title": "J\u00f8rgen Ingmann", "text": "Faceva parte di un duo musicale assieme alla moglie Grethe Ingmann. Conosciutisi nel 1955, si sposarono nel 1956 per poi divorziare nel 1975.\nAssieme vinsero l'Eurovision Song Contest 1963 per la Danimarca cantando \"Dansevise\" scritta da Otto Francker e Sejr Volmer-S\u00f8rensen."}
{"id": "1472632", "revid": "767487", "url": "https://it.wikipedia.org/wiki?curid=1472632", "title": "Fieni", "text": "Fieni \u00e8 una citt\u00e0 della Romania di 7.902 abitanti, ubicata nel distretto di D\u00e2mbovi\u021ba, nella regione storica della Muntenia.\nFanno parte dell'area amministrativa anche le localit\u00e0 di Berevoe\u015fti e Coste\u015fti.\nFieni, gi\u00e0 facente parte del comune di Mo\u021b\u0103ieni, \u00e8 divenuto comune autonomo nel 1923 ed ha ottenuto lo \"status\" di citt\u00e0 nel 1968.\nIl monumento pi\u00f9 interessante della citt\u00e0 \u00e8 la chiesa dedicata a San Nicola (\"Sf. Nicolae\"), costruita nel 1804 sull'area in cui si trovava una chiesa lignea del 1661, ricordata da una croce in pietra nel cortile della chiesa attuale; la chiesa \u00e8 stata interamente restaurata nel 1999."}
{"id": "1472633", "revid": "180559", "url": "https://it.wikipedia.org/wiki?curid=1472633", "title": "Pannuccio dal Bagno Pisano", "text": "Nacque intorno al 1234 e fior\u00ec a Pisa intorno al 1250.\nNon conosciamo con certezza la data di morte di Pannuccio, ma \u00e8 noto che egli fosse gi\u00e0 morto nel 1276.\nStile.\nPer quanto riguarda la corrente letteraria, Pannuccio rientra tra gli epigoni di Guittone d'Arezzo. Dal maestro \u00e8 probabile che abbia sviluppato l'idea di collegare gli incipit dei suoi componimenti e di sistemarli in una raccolta organica.\nOpere.\nUna delle rime pi\u00f9 famose di Pannuccio \u00e8 senza dubbio \"\". In questo sonetto (schema metrico: ABABABAB; CDE, CDE) Pannuccio interiorizza il motivo dell'amante e dell'amata che aveva caratterizzato la tradizione precedente assimilando la figura della donna a quella del porto, un luogo sicuro dai travagli e dalle bufere del mare della vita. Il poeta prosegue dichiarando il suo amore totale per la donna: afferma di averle donato la sua stessa essenza, la sua stessa vita e che a lui oramai non \u00e8 rimasto altro che il desiderio e l'amore per lei.\nDa questo punto di vista Pannuccio ripropone un tema tradizionale che sar\u00e0 poi oggetto di interesse di Dante nella Vita nuova: la dipendenza totale dell'amante nei confronti dell'amata. Da un punto di vista stilistico questo tema si riflette in particolar modo nel polisindeto e nell'anafora della congiunzione \u00abe\u00bb che sottolinea la trepidazione e l'angoscioso desiderio dell'uomo."}
{"id": "1472639", "revid": "196390", "url": "https://it.wikipedia.org/wiki?curid=1472639", "title": "Glottologiche", "text": ""}
{"id": "1472641", "revid": "6340", "url": "https://it.wikipedia.org/wiki?curid=1472641", "title": "Hvarf", "text": ""}
{"id": "1472643", "revid": "287204", "url": "https://it.wikipedia.org/wiki?curid=1472643", "title": "Heim", "text": ""}
{"id": "1472646", "revid": "125464712", "url": "https://it.wikipedia.org/wiki?curid=1472646", "title": "Firomaco", "text": "La cronologia di Firomaco \u00e8 dibattuta e posta variamente dagli studiosi tra la fine del IV secolo a.C. e l'inizio del II, ma le datazioni pi\u00f9 basse sono improbabili: nel II secolo a.C. egli \u00e8 gi\u00e0 inserito da una fonte anonima (\"Laterculi Alexandrini\") tra i grandi bronzisti dopo Mirone, Policleto e Lisippo.\nBiografia.\nPlinio ne pone il \"floruit\" alla 121\u00aa olimpiade (296-293 a.C.), negli anni in cui \u00abl\u2019arte decadeva\u00bb (\"Nat. hist.\", XXXIV, 51), secondo la fonte di Plinio, ossia si allontanava dallo stile classico sviluppando nuove forme che nella conquista dello spazio, nell'eccentricit\u00e0 della struttura, univano alla scuola attica gli insegnamenti sicioni e lisippei; innovazioni formali che sarebbero state sviluppate in seguito dalla scuola di Pergamo. Poco oltre Plinio nomina Firomaco insieme a Epigono, Stratonico di Cizico e Antigono di Caristo come autore delle galatomachie eseguite per gli Attalidi a Pergamo (\"Nat. hist.\", XXXIV, 84).\nLo si dice autore della statua di Asclepio per il santuario di Pergamo che Prusia I di Bitinia port\u00f2 via nel 156 a.C., un'attribuzione che lo lega alla politica culturale di Filetero (282-263 a.C.). Un suo Priapo in ginocchio davanti a una Carite \u00e8 ricordato in un epigramma di Apollonide (\"Antologia greca\", II, 120, 9) e Plinio ne ricorda una quadriga con Alcibiade, realizzata forse in collaborazione con Nicerato (\"Nat. hist.\", XXXIV, 8o).\nDella sua attivit\u00e0 come pittore Plinio ne ricorda gli insegnamenti ad un altrimenti sconosciuto Milone di Soli (\"Nat. hist.\", XXXV, 146).\nLa copia di et\u00e0 repubblicana di un'iscrizione che ricorda Firomaco come autore del ritratto di Antistene, noto attraverso diverse copie, \u00e8 stata ritrovata a Ostia nel 1969. L'iscrizione doveva appartenere alla base di una statua bronzea. Le copie del ritratto, una delle quali riportando il nome del filosofo ne ha permesso l'identificazione, rimandano a influenze di tradizione lisippea, con quell'esasperazione dei tratti fisionomici che dar\u00e0 vita al barocco pergameno."}
{"id": "1472647", "revid": "146644", "url": "https://it.wikipedia.org/wiki?curid=1472647", "title": "University of Edinburgh", "text": ""}
{"id": "1472649", "revid": "827882", "url": "https://it.wikipedia.org/wiki?curid=1472649", "title": "G\u0103e\u0219ti", "text": "G\u0103e\u0219ti \u00e8 una citt\u00e0 della Romania di 15.235 abitanti, ubicata nel distretto di D\u00e2mbovi\u021ba, nella regione storica della Muntenia.\nIl nome della citt\u00e0 viene da quello della famiglia G\u0103esti, famiglia di boiardi che possedeva gran parte dell'area attorno alla citt\u00e0.\nG\u0103e\u0219ti \u00e8 citata per la prima volta in un documento del 19 luglio 1498 con cui Radu IV cel Mare, figlio di Vlad C\u0103lug\u0103rul, fa donazione del territorio attorno alla citt\u00e0 al Monastero di R\u00e2nc\u0103ciov.\nLa citt\u00e0 venne in gran parte ricostruita dopo un devastante incendio avvenuto nel 1807, e la sua popolazione venne decimata dalla peste nel 1812.\nG\u0103e\u0219ti ha dato i natali al musicista Gheorghe Zamfir (1941)."}
{"id": "1472655", "revid": "57342", "url": "https://it.wikipedia.org/wiki?curid=1472655", "title": "Aldo Fascetti", "text": "Biografia.\nDeputato alla Camera nella I e II legislatura, Aldo Fascetti ader\u00ec politicamente al Partito popolare italiano. Fu Presidente del circolo pisano \u00abGalileo Galilei\u00bb della Federazione universitaria cattolica italiana dal 1921 al 1923.\nNel 1943 fu tra i fondatori della Democrazia Cristiana pisana, e partecip\u00f2 alla lotta partigiana. Dalla fine del regime fascista sino al 1948 fu presidente della Deputazione provinciale. Fu poi eletto deputato per il collegio di Pisa, Livorno, Lucca e Massa Carrara nella prima (1948-1953) e nella seconda (1953-1958) legislatura repubblicana. Aldo Fascetti ricopr\u00ec anche la carica di Presidente dell'IRI dal 1956 al 1960. Mor\u00ec a Pisa il 25 settembre 1960.\nArchivio.\nLa documentazione archivistica prodotta da Aldo Fascetti nel corso della propria carriera imprenditoriale \u00e8 conservata in parte nei fondi \"Archivio generale (numerazione rossa)\" e \"Archivio secondo (numerazione nera)\" dell'archivio dell'Istituto per la ricostruzione industriale (IRI) (estremi cronologici:1933-1954, con docc. dal 1922), ora presso l'Archivio Centrale dello Stato a Roma , e in parte nel fondo \"Larderello\" (estremi cronologici: 1818-1962) conservato presso l'Ente nazionale per l'energia elettrica - ENEL. Ex Compartimento di Firenze. Archivio storico Piero Ginori Conti."}
{"id": "1472658", "revid": "1793900", "url": "https://it.wikipedia.org/wiki?curid=1472658", "title": "Dipartimento per i rapporti con il Parlamento e le riforme istituzionali", "text": "Il Dipartimento per i rapporti con il Parlamento e le riforme istituzionali raggruppava due dipartimenti della Presidenza del Consiglio dei ministri durante il Governo Prodi II il cui compito era distinto. Il ministro era Vannino Chiti (PD).\nNel governo Berlusconi IV i due dipartimenti sono stati nuovamente separati. Il Ministro in Carica per il Dipartimento per i Rapporti col Parlamento \u00e8 Elio Vito del PDL. Il Ministro in Carica per il Dipartimento per le Riforme per il Federalismo \u00e8 Umberto Bossi della Lega Nord.\nOrganizzazione.\nIl Dipartimento raggruppava questi dipartimenti:"}
{"id": "1472662", "revid": "773636", "url": "https://it.wikipedia.org/wiki?curid=1472662", "title": "Cappella della Madonna delle Grazie (Casale Marittimo)", "text": "La cappella della Madonna delle Grazie si trova a Casale Marittimo.\nCostruita nel 1712-13, per volont\u00e0 del popolo vi fu collocata l'immagine di una edicoletta campestre sottraendola alle insidie degli elementi. Ma quell'affresco - o distaccato con imprudenza o logorato dal salmastro - \u00e8 svanito con gli anni. \u00c8 stato sostituito da una copia di una tavola di scuola senese.\nLa cappella \u00e8 particolarmente usata per matrimoni e funzioni dedicate alla Vergine, in particolare l'8 settembre."}
{"id": "1472670", "revid": "339392", "url": "https://it.wikipedia.org/wiki?curid=1472670", "title": "Le bl\u00e9 en herbe", "text": ""}
{"id": "1472673", "revid": "773636", "url": "https://it.wikipedia.org/wiki?curid=1472673", "title": "Chiesa di Sant'Andrea (Casale Marittimo)", "text": "La chiesa di Sant'Andrea si trova a Casale Marittimo ed \u00e8 la principale dell'insediamento.\nDescrizione.\nL'attuale edificio fu costruito nel 1873 dopo che il violento terremoto del 1871 aveva distrutto la chiesetta risalente al Medioevo.\nIl campanile ha una scultura simbolica rappresentante Dio, luce e salvezza del mondo, che ferma la barca alla deriva ancorandola alla croce, opera dello scultore Alberto Sparapani,Casalese di nascita. La facciata con paramento in pietra serena presenta sopra il portale un bassorilievo raffigurante \"Sant'Andrea\", di Alberto Sparapani. L'interno, con copertura a capriate in legno dipinto, \u00e8 vivacizzato da affreschi del 1987-88 di Stefano Ghezzani.\nLa chiesa conserva un'acquasantiera ricavata da un capitello antico, e una sedia liturgica i cui braccioli a zampe di fiera provengono dalla villa romana presso il podere \"La pieve\"."}
{"id": "1472675", "revid": "767487", "url": "https://it.wikipedia.org/wiki?curid=1472675", "title": "Pucioasa", "text": "Pucioasa \u00e8 una citt\u00e0 della Romania di 15.451 abitanti, ubicata nel distretto di D\u00e2mbovi\u021ba, nella regione storica della Muntenia.\nFanno parte dell'area amministrativa anche le localit\u00e0 di Bela, Diacone\u0219ti, Glodeni, Malurile, Micule\u0219ti e Pucioasa-Sat.\nLa citt\u00e0 \u00e8 attestata in un documento del 20 settembre 1649 come \"Piatra Pucioas\u0103\", ovvero \"Pietra sulfurea\", con riferimento ad un giacimento di zolfo ubicato nella zona.\nGrazie proprio alla presenza di zolfo, la citt\u00e0 \u00e8 una nota stazione termale per le diverse sorgenti di acque sulfuree che si trovano nella zona."}
{"id": "1472680", "revid": "287204", "url": "https://it.wikipedia.org/wiki?curid=1472680", "title": "Cross Game", "text": " \u00e8 un manga sh\u014dnen creato da Mitsuru Adachi. In Giappone \u00e8 serializzato nella rivista Weekly Sh\u014dnen Sunday a partire dalla doppia uscita 22/23 del 2005. In Italia \u00e8 edito dalla Flashbook a partire dal marzo 2008.\nLa storia \u00e8 divisa in tre differenti parti. La prima parte, chiamata , \u00e8 un prologo che mostra i personaggi principali durante le elementari. Copre i primi 10 capitoli della storia, pari al primo volume del manga. La seconda parte, \"Le stagioni di Aoba\", mostra la storia 4 anni dopo, durante gli anni delle medie e l'inizio delle superiori. La numerazione dei capitoli viene resettata, partendo dal capitolo 1 fino al capitolo 130, pari ai volumi dal 2 al 14. La terza e ultima parte, La stagione della luce, narra la fase conclusiva della storia e copre i capitoli dal 131 al 160.\nIl manga ha vinto il Premio Shogakukan nella categoria sh\u014dnen nel 2009.\nSempre nel 2009 \u00e8 stata prodotta una serie televisiva anime basata sul manga. Il primo episodio andato in onda in Giappone il 5 aprile. La serie si compone di 50 episodi.\nTrama.\n\"Cross Game\" \u00e8 la storia di K\u014d Kitamura e delle quattro sorelle Tsukishima: Ichiy\u014d, Wakaba, Aoba, e Momiji. La madre delle ragazze \u00e8 scomparsa da qualche anno. La famiglia Tsukushima gestisce un \"Batting center\" e una caffetteria, mentre la famiglia Kitamura \u00e8 proprietaria di un vicino negozio di articoli sportivi. Wakaba e K\u014d sono nati lo stesso giorno e nello stesso ospedale, e sono buoni amici sin dalla loro infanzia. Sembra un segno del destino, e in effetti Wakaba sogna un futuro insieme, provocando la gelosia della scontrosa Aoba, la sorella pi\u00f9 giovane di un anno, che non sopporta K\u014d forse per il modo in cui le sta \"portando\" via l'amata sorella.\nK\u014d e Aoba hanno un grande talento per il baseball, ma, mentre il primo lo snobba e lo etichetta come noioso, la seconda lo ama alla follia.\nLa vita sembra scorrere tranquilla, finch\u00e9 la morte di Wakaba sconvolge le vite dei protagonisti.\nLa storia riprender\u00e0 quattro anni dopo, quando i ragazzi sono alla fine delle scuole medie, e seguir\u00e0 le loro vicissitudini sportive e sentimentali."}
{"id": "1472684", "revid": "773636", "url": "https://it.wikipedia.org/wiki?curid=1472684", "title": "Oratorio di San Sebastiano (Casale Marittimo)", "text": "L'oratorio di San Sebastiano si trova a Casale Marittimo.\nFu costruito nel 1775 al posto di un preesistente oratorio, appartenuto alla Confraternita omonima, che esisteva fin dal XV secolo; fu restaurato nel 1937 con materiali provenienti dalla villa romana posta presso il podere \"La Pieve\".\nLe due sfere di pietra, una murata in alto a destra, l'altra posta in cima alla scalinata sul lato sinistro, sono probabilmente chiusure o cippi di tombe etrusche. Appartiene a questo oratorio una rarissima bandiera lignea dipinta nel 1570 da Giovanni Maria Tacci da Piombino che raffigura \"Cristo ferito sorretto da angeli\", la \"Vergine con il Bambino fra i Santi Sebastiano e Rocco\", oggi conservata nel Museo di Arte Sacra di Volterra.\nNon viene mai aperto tranne che durante particolari festivit\u00e0 del paese."}
{"id": "1472687", "revid": "1573940", "url": "https://it.wikipedia.org/wiki?curid=1472687", "title": "Okenia aspersa", "text": "Okenia aspersa () \u00e8 un mollusco nudibranchio della famiglia Goniodorididae."}
{"id": "1472688", "revid": "205250", "url": "https://it.wikipedia.org/wiki?curid=1472688", "title": "Steven Chu", "text": "Biografia.\nSpecialista di spettroscopia laser, nel 1985 \u00e8 riuscito a immobilizzare alcuni atomi di sodio in una melassa ottica, a una temperatura vicina allo zero assoluto. \u00c8 stato insignito del premio Nobel nel 1997.\nDal 21 gennaio 2009 al 22 aprile 2013 \u00e8 stato il dodicesimo segretario dell'Energia, eletto all'unanimit\u00e0 dal Senato statunitense, in seguito alla sua nomina da parte del presidente Barack Obama.\nIl 20 ottobre 2018 papa Francesco lo ha nominato membro ordinario della Pontificia accademia delle scienze."}
{"id": "1472689", "revid": "66387", "url": "https://it.wikipedia.org/wiki?curid=1472689", "title": "Pollensa", "text": ""}
{"id": "1472691", "revid": "6923", "url": "https://it.wikipedia.org/wiki?curid=1472691", "title": "Accordo di sesta napoletana", "text": "L'accordo di sesta napoletana \u00e8 costruito sul II grado abbassato della scala minore. Essa si trova allo stato di primo rivolto e avr\u00e0 la numerica di 3-6 in quanto primo rivolto di triade.\nTale accordo poggia sul IV grado della scala minore napoletana, ed ha un intervallo di terza minore e sesta minore.\nAd esempio, nella tonalit\u00e0 di Sol minore, il basso dell'accordo di sesta napoletana \u00e8 Do, la 3\u00aa minore \u00e8 Mi bemolle e la sesta minore (che forma l'intervallo di seconda minore con la tonica) \u00e8 La bemolle. La risoluzione \u00e8 sul V grado (che fa la cadenza composta consonante) dal quale si approda al I grado.\nFunzione armonica.\nNell'armonia tonale, il suo scopo \u00e8 quello di preparare la dominante sostituendosi alla IV o alla ii (specialmente la ii6). Per esempio precede spesso una cadenza autentica con funzione di sottodominante (IV). In tale circostanza l'accordo di sesta napoletana \u00e8 una alterazione della sottodominante e produce un suono molto pregnante e distinguibile.\nEsempi.\nDo maggiore.\nIn Do maggiore, la sottodominante \u00e8 rappresentata dall'accordo di Fa maggiore (Fa\u2013La\u2013Do in prima posizione). Abbassando il La di un semitono (La\u2192La\u266d) e alzando il Do di un semitono (Do\u2192Re\u266d) si ottiene l'accordo di sesta napoletana Fa\u2013La\u266d\u2013Re\u266d (cio\u00e8 di fatto la triade di Re bemolle maggiore in primo rivolto); questo accordo rappresenta la sopratonica (Re) abbassata di un semitono (\u2192Re\u266d) e trasformata da triade diminuita in triade maggiore (mantenendo la caratteristica e la dominante e abbassando la fondamentale: Re\u2192Reb), in forma di primo rivolto (perch\u00e9 il basso \u00e8 Fa).\nLe caratteristiche dell'accordo generano dunque una forte tensione verso l'accordo costruito sul quinto grado (Sol maggiore: Sol\u2013Si\u2013Re), poich\u00e9 la sua fondamentale dista solo \nun semitono dalla dominante dell'accordo costruito sul quinto grado e la sua dominante solo un semitono dalla fondamentale dell'accordo su cui risolve.\nDo minore.\nIn Do minore, la somiglianza tra l'accordo di sottodominante Fa minore (Fa\u2013La\u266d\u2013Do) e quello di sesta napoletana Re bemolle diminuito (Fa\u2013La\u266d\u2013Re\u266d) \u00e8 anche pi\u00f9 forte, poich\u00e9 la differenza si riduce all'aumento di un solo semitono del Do in Re bemolle. La triade napoletana differisce, inoltre, di un solo semitono dalla triade dell'accordo diminuito di sopratonica Re diminuito in primo rivolto (Fa\u2013La\u266d\u2013Re) ed \u00e8 perci\u00f2 posto a met\u00e0 tra i due principali accordi con funzione di sottodominante.\nL'accordo di sesta napoletana \u00e8 particolarmente comune in tonalit\u00e0 minori, perch\u00e9 essendo di fatto un'alterazione cromatica della sottodominante (iv) crea un forte contrasto, essendo un accordo maggiore, con la sottodominante, che \u00e8 minore, e la sopratonica, che \u00e8 diminuita. Un celebre esempio si trova nella bachiana Passacaglia e Fuga BWV 582; un Re bemolle maggiore (secondo grado diminuito della scala di Do minore) prelude al finale della fuga (battuta 285)."}
{"id": "1472695", "revid": "122964824", "url": "https://it.wikipedia.org/wiki?curid=1472695", "title": "Serra d'Aiello", "text": "Serra d'Aiello (\"Serr\u00eb\" in arb\u00ebresh\u00eb) \u00e8 un comune italiano di 518 abitanti della provincia di Cosenza in Calabria. Dista 43\u00a0km da Cosenza rispetto alla quale \u00e8 posto a SO e ha un territorio compreso tra 45 e 417 metri s.l.m. L'abitato \u00e8 situato a 373 metri di altitudine.\nStoria.\nAgli inizi dell'Ottocento, contava una popolazione di circa 900 abitanti, dediti prevalentemente all'agricoltura e all'allevamento del baco da seta, con ottima produzione di vino, olio di oliva e frutta.\nSerra d'Aiello era, fino al 1870 circa, un paese in cui era d'uso la lingua arbereshe (\"gjuha arb\u00ebreshe\") ovvero l'antico idioma italo albanese che ancora oggi viene parlato in altre comunit\u00e0 albanesi d'Italia. Si \u00e8 inoltre completamente perso il rito bizantino, contemporaneamente ai paesi di Santa Caterina Albanese, San Martino di Finita, Cerzeto, Rota Greca e Spezzano Albanese, venendo sostituito da quello latino. Le origini albanesi restano negli usi, nei costumi ed in molti vocaboli del dialetto."}
{"id": "1472697", "revid": "45927", "url": "https://it.wikipedia.org/wiki?curid=1472697", "title": "Semiperimetro", "text": ""}
{"id": "1472699", "revid": "1573940", "url": "https://it.wikipedia.org/wiki?curid=1472699", "title": "Chiesa di San Martino in Petraija", "text": "La chiesa di San Martino in Petraija si trova a Casciana Terme.\nStoria e descrizione.\nLa chiesa, di origine trecentesca, fu rifatta completamente nel 1807.\nL'opera pi\u00f9 rappresentativa \u00e8 custodita presso l'altar maggiore, il miracoloso \"Crocifisso\" ligneo, recentemente restaurato, che \u00e8 molto venerato almeno dal Cinquecento.\nIl restauro dell'opera ha portato alla luce alcuni particolari dorati e tonalit\u00e0 diverse del fondo del Crocifisso, che per scelta dei restauratori, ha comunque conservato il suo tradizionale colore ebano. Come \u00e8 avvenuto per molti crocefissi lignei del periodo, infatti, nel tempo ha assunto una colorazione simile al bronzo, materiale pi\u00f9 pregiato e costoso. \nL'immagine sacra del Crocifisso viene esposta in particolare per la festa patronale, che si celebra il 3 maggio, ultimo giorno dei Ludi Floreali in epoca precristiana, e un tempo festivit\u00e0 della Vera Croce nel calendario ecclesiastico toscano antico, in questo pi\u00f9 vicino a quello cos\u00ec detto gallicano (delle Gallie, sia cisalpine che transalpine) che a quello romano, egemone dai tempi del Rinascimento.\nDa qui si spiega il tema iconografico del grande dipinto del soffitto dedicato a storie di San Costantino imperatore, il fondatore della Chiesa romano-cattolica.\nLa Chiesa di San Martino \u00e8 la sede della Compagnia omonima, che ha provveduto nel tempo ad arricchirla, con alcune testimonianze, statue marmoree, dipinti ad olio e strutture, in particolare una caratteristica doppia scalinata in marmo, che si sviluppa dietro l'altare, fino alla nicchia del crocefisso. \nL'immagine del Crocifisso \u00e8 celata per tutto l'anno da un dipinto su tela, che viene scoperta solamente durante i festeggiamenti in suo onore. La tela - come \u00e8 stato recentemente rivelato - raffigura San Domenico Soriano e forse \u00e8 da considerare testimonianza (insieme ad una raffigurazione di santo domenicano conservata in sacrestia) di un forte rapporto con la presenza domenicana documentata in tutto il territorio circostante: vicino a Casciana Terme si trova Rivalto, da cui prende il nome il grande predicatore domenicano e padre della lingua italiana Giordano da Rivalto, mentre a Lari c'\u00e8 una importante fraternita laica domenicana dedicata a Girolamo Savonarola.\nLa scelta di dedicare al Crocefisso il patronato di Casciana Terme fu determinata dallo scampato pericolo di un terremoto che colp\u00ec aspramente i comuni vicini, ma lasci\u00f2 intatto il comune di Bagni di Casciana. Tutti gli anni vengono celebrate messe di suffragio e una processione di ringraziamento al SS.Crocefisso.\nIl culto del Crocifisso di Petraja rientra comunque anche nel pi\u00f9 generale culto alla Croce che si registra nelle terre che, come Casciana e la vicina Parlascio, si trovavano all'estrema propaggine meridionale della Arcidiocesi di Lucca."}
{"id": "1472701", "revid": "1602064", "url": "https://it.wikipedia.org/wiki?curid=1472701", "title": "Il padrino (colonna sonora)", "text": "Il padrino (\"The Godfather\") \u00e8 la colonna sonora dell'omonimo film, pubblicata nel 1972 come LP dalla Paramount Records e nel 1991, in versione CD, dalla MCA. Salvo dove indicato, le musiche sono composte da Nino Rota e dirette da Carlo Savina (accreditato nell'LP, ma non nel CD). Il brano \"I Have But One Heart\" \u00e8 cantato da Al Martino, che nel film interpreta il personaggio di Johnny Fontane."}
{"id": "1472702", "revid": "29244", "url": "https://it.wikipedia.org/wiki?curid=1472702", "title": "Okenia cirrigera", "text": ""}
{"id": "1472703", "revid": "29244", "url": "https://it.wikipedia.org/wiki?curid=1472703", "title": "Okenia dautzenbergi", "text": ""}
{"id": "1472705", "revid": "29244", "url": "https://it.wikipedia.org/wiki?curid=1472705", "title": "Idalia caudata", "text": ""}
{"id": "1472707", "revid": "29244", "url": "https://it.wikipedia.org/wiki?curid=1472707", "title": "Idalia cirrigera", "text": ""}
{"id": "1472708", "revid": "29244", "url": "https://it.wikipedia.org/wiki?curid=1472708", "title": "Idalia dautzenbergi", "text": ""}
{"id": "1472710", "revid": "1987129", "url": "https://it.wikipedia.org/wiki?curid=1472710", "title": "Cucina araba", "text": "Con il termine cucina araba (\u0645\u0637\u0628\u062e \u0639\u0631\u0628\u064a) si intende di norma la somma delle cucine dei paesi del cosiddetto mondo arabo, dagli Stati arabi del Golfo ai paesi del Nord Africa. Pu\u00f2 essere considerata una via di mezzo tra la cucina mediterranea e la cucina indiana.\nStoria.\nIn origine gli arabi della Penisola arabica si affidavano a una dieta di datteri, farina, orzo, riso e carne, con scarsa variet\u00e0 e davano particolare rilievo a prodotti derivati dallo yogurt, come il \"laban\" (), un latticello a base di yogurt magro.\nIngredienti.\nLa cucina araba oggi \u00e8 il risultato di una combinazione di cucine molto diverse tra loro che attraversano il mondo arabo dall'Iraq al Marocco, passando per il Libano, l'Egitto e altri luoghi. Ha subito inoltre l'influenza in parte della cucina indiana, turca, berbera ecc.\nNella cucina araba si prediligono i seguenti elementi:\nDa notare come molte spezie della cucina araba siano le stesse che spiccano nella cucina indiana. Questo \u00e8 dovuto agli intensi scambi commerciali tra i due paesi e all'odierna situazione negli Stati produttori di petrolio, in cui vivono molti lavoratori dell'Asia meridionale.\nCultura.\nElemento essenziale della cucina araba \u00e8 il concetto di ospitalit\u00e0. I pasti in genere sono affari di famiglia, in cui si distribuisce cibo e calore attorno a un tavolo. I pranzi formali e le celebrazioni in genere comprendono grandi quantit\u00e0 di agnello e ogni occasione richiede un vasto consumo di caff\u00e8 di qualit\u00e0 arabica.\nIn una famiglia media di un paese della penisola arabica, un visitatore potr\u00e0 aspettarsi una cena consistente in un grande piatto in cui di solito si mescolano riso e agnello o pollo (o entrambi in piatti separati) serviti con verdure stufate, molto saporite, a volte con una salsa al pomodoro. Il visitatore trover\u00e0 anche molte altre pietanze di contorno, meno sostanziose. T\u00e8, consumato di continuo, e caff\u00e8 fanno anche parte del pasto.\nCi sono molte differenze regionali nella cucina araba. Ad esempio, la Mejadra in Siria o Libano \u00e8 diversa da quella di Giordania o Palestina. Alcuni piatti come il mensaf (il piatto nazionale della Giordania) nascono in certi paesi e di rado si trovano in altri.\nDiversamente da molte cucine occidentali, la cannella \u00e8 utilizzata in piatti di carne cos\u00ec come nei dolci, come ad es. la baklava. Altri dolci comprendono diverse varianti di budini di riso e paste fritte. Graniglie di frutta secca a guscio sono comunemente impiegate per la farcitura. Lo zafferano \u00e8 impiegato ovunque, dai dolci al riso, alle bevande. I succhi di frutta sono piuttosto diffusi in queste regioni caratterizzate da climi aridi.\nStruttura dei pasti.\nCi sono due strutture di base per i pasti nel mondo arabo, una regolare ed una specifica per il mese del Ramadan.\nColazione.\nI bar spesso offrono cornetti per colazione. In genere \u00e8 un pasto veloce che consiste in pane e prodotti caseari accompagnati da t\u00e8 e a volte marmellata (\"murabba\u02bf\"). Molto diffuso \u00e8 la labne con crema (kishta, fatta di latte di mucca; o qaimar, fatta di latte di bufalo domestico). La \"labne\" \u00e8 servito con olive, menta disseccata e abbondante olio d'oliva. A volte per colazione sono consumate focacce come le manaqish, la sfiha, le fata'ir e il kahi. Molto popolare anche la pita, con olio d'oliva e za'tar.\nNella tradizione, la colazione era un pasto molto pi\u00f9 sostanzioso, e soprattutto fra i proletari erano diffusi la zuppa di lenticchie (\"shorbat 'adas\") e dolci pesanti come la kun\u0101fa. Il ful, cio\u00e8 delle fave bollite, cucinate con ceci, aglio, limone e olio d'oliva, \u00e8 anche molto popolare fra le classi lavoratrici.\nPranzo.\nIl pranzo \u00e8 considerato il pasto principale della giornata e nella tradizione \u00e8 consumato dopo la preghiera di mezzogiorno. \u00c8 il pasto che vede tutta la famiglia riunirsi e al quale di solito sono invitati eventuali ospiti. Di rado viene servito pi\u00f9 di un piatto; tuttavia, insalata e mezze sono serviti come contorno al piatto principale. Esso di solito consiste in una porzione di carne (pollame o pesce), una porzione di riso, lenticchie, pane o bagel e una porzione di verdure cotte oltre a quelle fresche servite con insalata e mezze. Le verdure e la carne in genere sono cotti insieme nella salsa (spesso di pomodoro, ma altri tipi sono anche popolari) per fare il maraq, che \u00e8 servito con riso. In molte case viene aggiunto il pane, sia che siano disponibili altri farinacei sia che non. Le bevande non sempre sono servite col cibo, ma ce n'\u00e8 un'ampia variet\u00e0, tra cui l'Ayran (\"laban\" salato), karkad\u00e8, Naqi' al-zabib (, ossia \"infuso d'uva\"), l'\u02bfIrq s\u016bs (, lett. \"radice di liquirizia\"), il Tamr Hindi e succhi di frutta. Nel XX secolo anche le bibite gasate e le bevande alla frutta, diffuse dai supermercati, sono diventate molto popolari.\nCena.\nLa cena \u00e8 per tradizione il pasto pi\u00f9 leggero, ma i cambiamenti dovuti allo stile di vita moderno ne hanno via via aumentato l'importanza.\nPasti del Ramadan.\nNel periodo del Ramadan \u00e8 consumato un maggior numero di dolci e frutta fresca, serviti di solito fra i due pasti principali descritti di seguito. Alcuni dessert, come il Qatayef, sono cucinati solo durante il Ramadan; ma la maggior parte, tra cui kun\u0101fa, la baklava e la basbousa, sono in tavola tutto l'anno.\nFit\u016br.\nIl \"Fit\u016br\" (detto anche if\u1e6d\u0101r) o rottura del digiuno (durante il ramadan), \u00e8 un pasto consumato al tramonto, quando l'astinenza dal cibo \u00e8 finita. Consiste di tre portate. La prima \u00e8 un numero dispari di datteri, come prescritto dalla tradizione islamica. La seconda \u00e8 una zuppa, la pi\u00f9 popolare quella di lenticchie, ma ve n'\u00e8 un'ampia variet\u00e0: pollo, avena, frika (fatta con un'intera forma di pane di segale e brodo di pollo), patate, ma\u02bf\u0101sh (, ossia \"lenticchie verdi\") e altre ancora. La terza portata \u00e8 quella principale e di solito \u00e8 consumata dopo una pausa dedicata alla preghiera del Maghreb; \u00e8 simile a quella che si ha solitamente per pranzo, con l'eccezione del fatto che sono servite anche bevande fredde.\nSuhur.\n\u00c8 il pasto consumato appena prima dell'alba, quando deve cominciare il digiuno."}
{"id": "1472711", "revid": "29244", "url": "https://it.wikipedia.org/wiki?curid=1472711", "title": "Idalia elegans", "text": ""}
{"id": "1472713", "revid": "29244", "url": "https://it.wikipedia.org/wiki?curid=1472713", "title": "Idalia laciniosa", "text": ""}
{"id": "1472714", "revid": "29244", "url": "https://it.wikipedia.org/wiki?curid=1472714", "title": "Idalia neapolitana", "text": ""}
{"id": "1472716", "revid": "228587", "url": "https://it.wikipedia.org/wiki?curid=1472716", "title": "Giuseppe Niccolai", "text": ""}
{"id": "1472719", "revid": "110157", "url": "https://it.wikipedia.org/wiki?curid=1472719", "title": "Chiesa di Santa Maria Assunta (Casciana Terme)", "text": "La chiesa di Santa Maria Assunta si trova a Casciana Terme.\nStoria e descrizione.\nLa chiesa plebana di Santa Maria Assunta, che nel suo stato attuale \u00e8 da ascriversi al XIX secolo, risulta documentata dall'840, restaurata nel 1553; \u00e8 stata pi\u00f9 volte trasformata, fino all'attuale assetto tardo ottocentesco. \u00c8 costituita da una navata centrale e due transetti laterali, uno a destra e uno a sinistra.\nNella cappella di destra accanto all'altare \u00e8 conservata una \"\"Madonna del Rosario\", attribuita a Domenico Passignano, con sei ritratti di donatori della famiglia Sancasciani, che fa da cornice ad una tavoletta trecentesca con la \"Madonna con il Bambino\", detta \"delle Grazie\"\", attribuita al Maestro di San Torp\u00e8, opere riportate al loro splendore originario da un restauro.\nNella cappella di sinistra del SS. Sacramento \u00e8 conservata una statua lignea di Cristo risorgente, di ottima fattura moderna.\nLe finestre e il rosone absidale sono tutte istoriate con vetrate raffiguranti Santi e immagini sacre, di fattura recente, come moderni sono anche i quattro affreschi monocromi posti sul soffitto della navata centrale, che raffigurano gli evangelisti.\nNella chiesa, che \u00e8 sede di arcipretura, \u00e8 conservato un antico fonte battesimale e alcune pietre e lastre marmoree con iscrizioni provenienti dalle fondazioni precedenti.\nCompleta la chiesa un caratteristico e svettante campanile, eretto all'inizio del Novecento, con i fondi degli enti pubblici e degli abitanti, dedicato ai caduti della prima guerra mondiale. A testimonianza di questa intitolazione la lapide marmorea sul retro del campanile, che, insieme ad altre lapidi dei caduti della seconda guerra mondiale e a un cippo celebrativo per tutti i cascianesi caduti, inserite in un piccolo giardino recintato, hanno formato un piccolo angolo devozionale. Il campanile fu inaugurato alla presenza del re Vittorio Emanuele III."}
{"id": "1472721", "revid": "767487", "url": "https://it.wikipedia.org/wiki?curid=1472721", "title": "Donald Olding Hebb", "text": "Studioso originale della psicologia del \u2018900, fu un precursore di molte teorie e scoperte successive, e uno dei primi scienziati ad approfondire il legame tra il sistema nervoso e il comportamento. \u00c8 considerato tra l'altro il padre della neuropsicologia e del connessionismo. Ha dato il nome a uno dei fondamentali algoritmi di apprendimento nel campo delle reti neurali, l\"'apprendimento hebbiano\".\nBiografia.\nNato nella penisola canadese della Nuova Scozia, da Clara Olding e Arthur M. Hebb, entrambi medici. Fino all'et\u00e0 di otto anni ricevette l'educazione scolastica a casa, secondo il metodo Montessori, di cui la madre era una convinta sostenitrice. In seguito si distinse come uno studente particolarmente brillante, nonostante un'indole ribelle e insofferente alle autorit\u00e0 scolastiche.\nInizialmente il giovane Hebb mostr\u00f2 uno scarso interesse per la medicina e la psicologia, preferendo le materie letterarie. Si iscrisse all'Universit\u00e0 Dalhousie di Halifax, dove ottenne il \"Bachelor of Arts\" nel 1925. In seguito, dopo alcune esperienze come insegnante e come contadino, in Alberta, si interess\u00f2 ai lavori di Sigmund Freud, che defin\u00ec \u00abcertamente interessante, ma non troppo \"rigoroso\"\u00bb, William James e John Watson.\nNel 1927 deciso a occuparsi di psicologia, si iscrisse all'Universit\u00e0 McGill, che lo accett\u00f2 soltanto l'anno successivo. Durante l'ultimo anno, costretto a letto dalla tubercolosi, approfond\u00ec la lettura dell'opera di Ivan Pavlov, e scrisse la tesi di laurea dal titolo \"Conditioned and Unconditioned Reflexes and Inhibition\", in cui si sosteneva l'ipotesi che i riflessi dei muscoli scheletrici dipendevano dall'apprendimento cellulare. Di quel lavoro lo stesso Hebb dir\u00e0: \u00abera privo di senso, ma all'epoca non esisteva nessuna prova contraria\u00bb. Nonostante ci\u00f2, in questo primo lavoro si riscontrano alcune delle idee che portarono in seguito allo sviluppo della \"regola di Hebb\" sull'apprendimento cellulare.\nNel 1934, dopo la tragica morte della moglie ventinovenne in un incidente stradale, abbandon\u00f2 Montr\u00e9al e svolse il dottorato di ricerca prima a Chicago e poi ad Harvard, sotto la guida del celebre comportamentista Karl Lashley, con il quale condusse una ricerca sugli effetti della deprivazione di luce sullo sviluppo delle abilit\u00e0 percettive delle cavie da laboratorio. Ancora una volta le sue conclusioni furono sbagliate, ma fu durante questa ricerca che Hebb inizi\u00f2 a pensare al cervello in termini di reti neurali.\nNel 1937 Hebb si spos\u00f2 per la seconda volta, con Elizabeth Nichols Donovan, che gli diede in seguito due figlie, Mary Ellen Hebb and Jane Hebb Paul. Quello stesso anno torn\u00f2 a lavorare in Canada, al \"Montr\u00e9al Neurological Institute\", assieme al neurochirurgo Wilder Penfield, ma l'anno successivo, su invito di Lashley, part\u00ec per la Florida, dove, per 5 anni, studi\u00f2 il comportamento dei primati. Di quell'esperienza disse: \u00abDevo riconoscere che ho imparato di pi\u00f9 sugli esseri umani in quel periodo che in ogni altro periodo di 5 anni della mia vita, escluso il primo [...] Ci\u00f2 che non si riesce a vedere nella propria specie, si pu\u00f2 riuscire a vederlo in un'altra\u00bb. Alla fine di quella fondamentale esperienza, Hebb pubblic\u00f2 il suo lavoro pi\u00f9 importante, \"L'organizzazione del comportamento\", uscito nel 1949.\nNel 1947, di ritorno a Montr\u00e9al, divenne professore all'Universit\u00e0 McGill, e l'anno successivo direttore del dipartimento di psicologia. Continu\u00f2 a lavorare con Penfield, questa volta attraverso i suoi studenti, alcuni dei quali continuarono il lavoro iniziato da Hebb e Penfield sul cervello e il sistema nervoso.\nLa seconda moglie Elizabeth mor\u00ec nel 1962, e nel 1966 Hebb spos\u00f2 Margaret Doreen Wright.\nHebb rimase alla McGill University, di cui fu anche rettore, fino al pensionamento avvenuto nel 1972. In seguito tenne corsi come professore emerito sempre alla Mc Gill e, dopo il 1980, all'Universit\u00e0 Dalhousie. \n\u00c8 stato membro della American Psychological Association (APA), di cui \u00e8 stato presidente nel 1960. Nel 1961 ha vinto l\"'APA Distinguished Scientific Contribution Award\".\nMor\u00ec nel 1985. Il Donald O. Hebb Award, cos\u00ec chiamato in suo onore, \u00e8 un premio conferito agli scienziati canadesi che si distinguono particolarmente nel loro campo di studio.\nL'organizzazione del comportamento.\nL'organizzazione del comportamento, del 1949, \u00e8 il pi\u00f9 importante lavoro di Donald Hebb. In questo libro Hebb combin\u00f2 per la prima volta i dati provenienti dalla fisiologia del sistema nervoso con quelli relativi agli studi sul comportamento umano, a cui aggiunse la personale esperienza derivante dall'osservazione dei primati. La sua teoria sull'apprendimento associativo nacque come tentativo di conciliare alcuni risultati apparentemente inspiegabili con le conoscenze dell'epoca, come il fatto che il sistema percettivo umano riesce a riconoscere uno stimolo, ad esempio un cerchio, anche se lo vede da angolazioni diverse e con una forma non esattamente circolare. La psicologia comportamentista infatti era dominata dalla regola che ad ogni stimolo dovesse corrispondere una specifica risposta, e la riflessologia Pavloviana, basata sul semplice circuito neuronale tipico dell'arco riflesso aveva fornito un supporto neurologico a tale legge generale. La psicologia della Gestalt, di contro, si era occupata del problema della \"costanza percettiva\", trovandone una parziale spiegazione nella \"teoria del campo\", ma non era chiaro come il campo percettivo, prodotto da uno stimolo, potesse essere processato dal cervello. \nPer risolvere questo problema, Hebb introdusse quella che \u00e8 ancora conosciuta come la regola di Hebb, o dell'apprendimento hebbiano: secondo questa regola, \nIn parole pi\u00f9 semplici, la regola stabilisce che \"due neuroni che scaricano assieme si potenziano reciprocamente\" - \"What fires together, wires together\" -. \nHebb introdusse inoltre il concetto di \"assemblamento cellulare\", per definire un gruppo di neuroni che costituiscono un'unit\u00e0 di elaborazione, e ipotizz\u00f2 che la combinazione delle connessioni tra gruppi di neuroni costituisse l'algoritmo, in continua mutazione, che dettava al cervello la risposta ai diversi stimoli."}
{"id": "1472736", "revid": "287204", "url": "https://it.wikipedia.org/wiki?curid=1472736", "title": "Il padrino - Parte II (colonna sonora)", "text": "Il padrino - Parte II (\"The Godfather Part II\") \u00e8 la colonna sonora dell'omonimo film, pubblicata nel 1974 come LP dalla ABC Records e nel 1991, in versione CD, dalla MCA. Le musiche sono composte da Nino Rota e Carmine Coppola e dirette da quest'ultimo."}
{"id": "1472738", "revid": "1652635", "url": "https://it.wikipedia.org/wiki?curid=1472738", "title": "Latte in polvere", "text": "Il latte in polvere \u00e8 un derivato del latte vaccino e si ricava attraverso la separazione della parte solida da quella liquida.\nIl metodo \u00e8 stato applicato, se pur con metodologie rudimentali, sin dal XIII secolo. Il metodo di produzione moderno \u00e8 stato brevettato nel 1847.\nTecniche di produzione.\nIl latte in polvere viene prodotto tramite essiccazione, che pu\u00f2 avvenire tramite due metodologie differenti: il \"roller-dry \" e lo \"spray-dry\".\nSolubilit\u00e0.\nIl latte in polvere molte volte presenta dei problemi di solubilit\u00e0 che vengono risolti con il procedimento di istantaneizzazione, che consiste nell'umidificare a vapore la polvere prodotta con metodo spray, facendole assumere una struttura porosa e granulare dalla quale, dopo averla essiccata, raffreddata e ridotta in dimensioni definite, si produrranno le polveri istantanee che aumenteranno di conseguenza la bagnabilit\u00e0 e la solubilit\u00e0. \nTipi.\nIl commercio del latte in polvere avviene in tre tipi: intero, parzialmente scremato e magro. La legge italiana prevede per il tipo intero un contenuto di materia grassa intorno al 26%, per quello parzialmente scremato dal 13 al 17% e per il magro un tenore di grasso non inferiore allo 0,5%. La ricostituzione del latte in polvere deve avvenire con acqua non troppo calda ed inserendo la polvere \"a pioggia\" affinch\u00e9 non si formino grumi. \nIl rapporto polvere-acqua per ricostituire un litro di latte \u00e8 fissato in: \nLatte in polvere per neonati.\nNegli anni '90 massicce campagne pubblicitarie delle aziende produttrici di latte in polvere per neonati lo reclamizzarono come pi\u00f9 sicuro dell'allattamento al seno, convincendo cos\u00ec molte madri a rinunciare all'allattamento naturale, con ripercussioni sanitarie sullo sviluppo dei bambini legate al costo della nutrizione artificiale e, in alcuni paesi, alla problematica disponibilit\u00e0 di acqua pura dal punto di vista microbiologico e alla difficolt\u00e0 di dover garantire la sterilit\u00e0 dei biberon. Ci\u00f2 ha portato le legislazioni di molti paesi a introdurre il divieto della pubblicit\u00e0 dei latti in polvere per neonati al fine di raggiungere, entro il 2025, l'obbiettivo del 50% di allattamento al seno fissato dall'Organizzazione Mondiale della Sanit\u00e0 per i lattanti fino a sei mesi. Nel 2014, la percentuale registrata \u00e8 stata del 38% dei bambini di et\u00e0 fino a 6 mesi, mentre, secondo gli stessi dati, la percentuale di paesi che hanno adeguato la propria legislazione in materia era ancora ferma al 20%."}
{"id": "1472741", "revid": "120967175", "url": "https://it.wikipedia.org/wiki?curid=1472741", "title": "Cesare Meano", "text": "Biografia.\nNasce da un'antica famiglia valsusina ed \u00e8 ultimo di tre fratelli e una sorella. Il padre ingegnere, \u00e8 gi\u00e0 infermo, alla sua nascita. Lo zio, Vittorio, \u00e8 l'architetto che progetta e realizza il \"Palazzo del Congresso e del Teatro\" (Teatro Col\u00f3n) di Buenos Aires in Argentina.\nLe prime poesie vengono pubblicate nel 1912, quando Meano ha 13 anni e fa la terza ginnasio, su un illustre settimanale di allora, l'\"Illustrazione del Popolo\". Alla vigilia di Natale dello stesso anno, il padre muore.\nNegli anni successivi inizia una collaborazione con diverse riviste di poesia e letteratura, fino al 1918, quando a 17 anni, viene richiamato per la guerra. Un'esperienza che segner\u00e0 profondamente Meano, che accentuer\u00e0 il suo carattere introverso, ma che gli permetter\u00e0 di esplorare ancora pi\u00f9 intimamente la solitudine e l'animo umano.\nNegli anni dal 1920 al 1925 scrive due romanzi sullo stile di Gabriele D'Annunzio, ma poco dopo li ripudia. Non corrispondono alla sua visione dell'arte, che lui considera l'espressione del sentimento, del bello e del buono. Dal 1927 al 1929 \u00e8 un susseguirsi di poesie, collaborazioni con le pi\u00f9 importanti testate italiane, tra cui il \"Corriere della Sera\", opere teatrali e conferenze in Italia e all'estero.\nNel 1932 pubblica il romanzo \"Questa povera Arianna\", onorato con la medaglia d'oro al premio di Viareggio e tradotto in molte lingue. Nel 1934, con la raccolta di versi \"Esplorazioni dell'Anima\", ha la massima parte del Premio di Poesia alla Biennale di Venezia. Seguono altri due romanzi e il \"Dizionario Commentario della Moda\" che nel 1938 viene premiato con L'Encomio Solenne delle Regia Accademia d'Italia.\nIl 1935 \u00e8 l'anno delle commedia teatrale \"Nascita di Salom\u00e8\". \u00c8 l'opera pi\u00f9 famosa di Meano, tradotta in 15 lingue, rappresentata in tutte le capitali europee, in molte citt\u00e0 d'America e del Canada. Nel 1939 si trasferisce a Roma e scrive 2 romanzi in piena occupazione tedesca. Inizia a collaborare con l'EIAR producendo racconti e sceneggiature.\nDirige anche un film dal titolo \"Frontiere\", girato all'Ospizio dei Poveri Vecchi di Torino. Gli attori sono quasi tutti non professionisti e gli argomenti trattati sono la povert\u00e0 e la miseria morale e materiale degli immigrati. Il genere, che oggi scopriamo essere precursore del Neorealismo, non piace al fascismo. Al film partecipa Gino Cervi: \u00e8 il suo esordio cinematografico.\nDopo la guerra fonda una rivista teatrale e nel 1947 d\u00e0 vita all'\u201dAssociazione Italiana Autori Teatro\u201d (AIAT). Meano muore il 24 novembre 1957 a Palermo, dove \u00e8 stato incaricato di dirigere il teatro citt\u00e0 di Palermo. Ha 58 anni ed \u00e8 in piena attivit\u00e0 artistica, ma la salute non lo accompagna ormai da diverso tempo."}
{"id": "1472743", "revid": "201394", "url": "https://it.wikipedia.org/wiki?curid=1472743", "title": "Kirlian Camera", "text": "Kirlian Camera \u00e8 un gruppo musicale italiano di elettronica Electro Wave darkwave fondato nel 1980 da Angelo Bergamini, sperimentatore e pioniere della scena synthpop italiana. \u00c8 stato il primo gruppo italiano ad ottenere un contratto con la Virgin Dischi.\nStoria.\nI Kirlian Camera vennero fondati in epoca post-punk con il nome di Suicide Commando, cambiato dopo breve tempo in quello attuale. Il nome del gruppo rimanda all'invenzione dell'ingegnere elettronico russo Semyon Kirlian e di sua moglie, ideatori nel 1939 di una presunta \"macchina in grado di fotografare l'aura emessa dal corpo umano\".\nLa formazione originale comprendeva Mauro Montacchini al basso, Fabrizio Chiari alle tastiere e Simona Buja alla voce. Il loro disco d'esordio fu l'EP omonimo del 1981 edito dalla Italian Records, seguito dall'esordio del 1983 su LP \" It Doesn't Matter, Now\" (autoprodotto).\nTra il 1982 ed il 1984, Bergamini ha affiancato una carriera parallela nel gruppo synthpop/italodisco Hipnosis, autori di un album e 3 singoli che ha ricevuto un disco di platino per le vendite in Germania, ed ha scalato le classifiche europee con il singolo \"Pulstar\", scritto da Vangelis, che gli permette di ottenere un contratto discografico con la Virgin Records. Escono alcuni singoli con la Virgin ma il rapporto si interrompe per l'intenzione da parte dell'etichetta di non pubblicare i lavori meno commerciali e pi\u00f9 sperimentali del gruppo.\nDurante gli anni ottanta, il suono dei Kirlian Camera diventa sempre pi\u00f9 oscuro, allontanandosi dal suono synth pop che aveva caratterizzato le loro prime produzioni. Escono \"Eclipse\" nel 1988, e \"Todesengel. The Fall of Life\" nel 1991 con la cantante Emilia Lo Jacono. Il tour che segue il disco favorisce l'incontro con Simon Balestrazzi dei T.A.C., con il quale il gruppo collaborer\u00e0 per molti anni.\nNel 1993 i Kirlian Camera firmano un contratto con l'etichetta tedesca Discordia con cui pubblicano alcuni album. Nel 1994 usc\u00ec \"Erinnerung\", a cui segurono \"Solaris the Last Corridor\" e \"Pictures from Eternity - Bilder Aus Der Ewigkeit\". Quest'ultimo album in particolare \u00e8 spesso visto dalla critica come una summa di tutti i generi e periodi trascorsi dalla band, riproposti in chiave ambientale dalle sonorit\u00e0 prevalentemente sintetiche. Il 1995 li vede collaborare con i colleghi di etichetta Dive su \"Obsession\".\nNel 2014 i Kirlian Camera vengono coinvolti da Alessandro Papa della End of Kali Yuga Editions nel progetto New Processean Order, che coinvolge anche altri artisti di area industrial, quali Der Bekannte Post Industrielle Trompeter, Teatro Satanico e Davide Tozzoli in arte N., che si concretizza nella registrazione dell'LP \"Hymns to the Great Gods of the Universe\"."}
{"id": "1472752", "revid": "17654", "url": "https://it.wikipedia.org/wiki?curid=1472752", "title": "Sesta napoletana", "text": ""}
{"id": "1472754", "revid": "406204", "url": "https://it.wikipedia.org/wiki?curid=1472754", "title": "Pappagallo verde", "text": "Il Pappagallo verde \u00e8 il soprannome delle submunizioni o bombe a grappolo antiuomo sovietiche PFM-1 () e PFM-1S (versione autodistruggentesi in 24h), che sono seminate dagli elicotteri o da granate e razzi di artiglieria.\nLe mine sono simili al modello statunitense BLU-43/B \"Dragontooth\", massicciamente impiegato in Vietnam (si suppone che sia stata imitata dai sovietici, cos\u00ec come probabilmente accaduto per altri ordigni statunitensi impiegati nella Guerra del Vietnam). La versione americana, come la PFM1, non aveva meccanismo di autodistruzione e costituisce ancora oggi un pericolo costante.\nIl nome dell'ordigno viene dalla forma piatta ma asimmetrica aerodinamica, che ne stabilizza e ne rallenta la caduta, permettendone lo spargimento su di un ampio territorio, secondo la quota e la velocit\u00e0 della semina o dispersione. L'esplosivo \u00e8 liquido ed \u00e8 allocato nell'aletta bombata e morbida, in collegamento con l'accenditore posto nella zona centrale, di tipo idraulico a somma di pressione.\nSpecifiche tecniche della PFM-1.\n(La Dragontooth \u00e8 un po' pi\u00f9 piccola e meno pesante) \nSistema di dispersione.\nLa mina pu\u00f2 essere seminata da aerei, elicotteri (un pacchetto contiene 144 mine e un elicottero MI-8 porta due canestri), razzi da artiglieria (312 mine per razzo da 220mm), o granate di artiglieria (20 mine per granata da 240 mm).\nLe mine sono impacchettate in numero di 20 in un canestro metallico. La mina non detona all'impatto perch\u00e9 uno speciale meccanismo impedisce l'esplosione a seguito di urti. Durante la semina o dispersione viene rimossa la sicura, che legava le mine a due a due. Il processo di armamento richiede dai 60 ai 600 secondi, basandosi sull'indurimento di silicone liquido; questo permette alla mina di cominciare ad armarsi prima di giungere a terra.\nInnesco e detonatore.\nL'intero corpo cavo contenente l'esplosivo liquido \u00e8 l'organo sensibile dell'ordigno stesso, funziona a pressione cumulativa. Cumulativo significa che la mina pu\u00f2 essere fatta brillare da una singola pressione di 5\u00a0kg o pi\u00f9 (qualcuno che la calpesti, per esempio) o da molte reiterate pressioni, fino al raggiungimento di 5\u00a0kg. Conseguentemente \u00e8 estremamente pericoloso maneggiarla o tentarne il disinnesco. Il detonatore consiste in una sferetta di metallo che libera il percussore.\nBonifica.\nI pappagalli verdi possono trovarsi interrati o a vista, e visto il loro scarso contenuto metallico, \u00e8 difficile individuarle.\nLe mine si trovano a volte nascoste nella vegetazione o nel fango, dove la forma irregolare e i colori mimetici ne rendono ardua l'individuazione.\nGli ordigni sono pericolosissimi e vengono di norma distrutti sul posto da personale specializzato.\nMine simili.\nDa parte Statunitense, questi tipi di ordigni sono usati come \"sottomunizioni\", rese instabili dal disinnesco chimico, che segue il piazzamento.\nDurante la Seconda guerra mondiale i tedeschi avevano creato un ordigno similare, lanciabile da aerei, la SD 2, dotata di detonatore a impatto, detonatore a tempo e dispositivo anti manipolazione, che successivamente nel corso della guerra gli americani si sono affrettati a copiare, produrre e impiegare in enorme numero. Questi ordigni erano identici sia nella versione americana, sia nell'originale tedesco. Colorati a tinte vistose (in genere giallo) rimanevano attivi per lungo tempo sul terreno, provocando perdite e feriti tra i civili \u2013 anche in Italia, nei primi anni del secondo dopoguerra. \nAspetti umanitari.\nL'ordigno ha mietuto vittime soprattutto tra i bambini, attratti dalla forma insolita. In Italia, grande sensibilit\u00e0 sull'argomento \u00e8 stata creata dal libro di Gino Strada, \"\". Da questo libro ha preso ispirazione il cantante Piero Pel\u00f9 per comporre l'omonima canzone, pubblicata sul suo album del 2003 U.D.S. - L'uomo della strada.\nAllo scopo di proibire la produzione e l'uso di mine antiuomo, molti paesi ONU hanno sottoscritto il Trattato di Ottawa del 1997, il cui obiettivo \u00e8 l'eliminazione definitiva di tali dispositivi. L'accordo ha tuttavia visto il rifiuto di 36 Stati (fra cui USA, Russia, Cina, India, Pakistan, Yemen e molti altri). \nI territori sui quali questa mina (o mine simili) \u00e8 stata frequentemente ritrovata sono: Vietnam, Afghanistan, Armenia, Azerbaigian, Cecenia."}
{"id": "1472755", "revid": "640277", "url": "https://it.wikipedia.org/wiki?curid=1472755", "title": "HD 154345 b", "text": "HD 154345 b \u00e8 un pianeta extrasolare in orbita attorno alla stella HD 154345. Attualmente (giugno 2007) ha l'orbita pi\u00f9 larga conosciuta in un pianeta extrasolare.\nScoperta.\nIl pianeta \u00e8 stato scoperto nel 2006 da un team guidato da Jason T. Wright usando il metodo della velocit\u00e0 radiale che individua le piccole variazioni nella velocit\u00e0 radiale della stella causate dalla gravit\u00e0 del pianeta. La scoperta \u00e8 stata pubblicata nel 2007.\nCaratteristiche.\nHD 154345 b \u00e8 un gigante gassoso con una massa simile a quella di Giove. Orbita la propria stella a una distanza di 4,3 UA. La sua orbita \u00e8 pi\u00f9 piccola di quella di Giove, il suo periodo orbitale \u00e8 di 3340 giorni, poco pi\u00f9 di nove anni terrestri, ma la sua eccentricit\u00e0 orbitale \u00e8 molto pi\u00f9 alta.\nIl pianeta non si avvicina troppo alla zona abitabile da disturbare le orbite di eventuali pianeti terrestri nel sistema, di conseguenza continua la ricerca di pianeti terrestri nel vasto spazio interno all'orbita del gigante gassoso."}
{"id": "1472756", "revid": "122470078", "url": "https://it.wikipedia.org/wiki?curid=1472756", "title": "Girolamo Ticciati", "text": "Vita.\nPupillo del fiorentino Giovan Battista Foggini, frequent\u00f2 l'Accademia Toscana Granducale a Roma. Nel 1708 si trasfer\u00ec a Vienna dove divenne lo scultore e l'architetto alla corte imperiale. In seguito rientr\u00f2 a Firenze."}
{"id": "1472762", "revid": "125138601", "url": "https://it.wikipedia.org/wiki?curid=1472762", "title": "Monte Sinai (Egitto)", "text": "Il Monte Sinai (arabo: \u0637\u0648\u0631 \u0633\u064a\u0646\u0627\u0621, ebraico: \u05d4\u05e8 \u05e1\u05d9\u05e0\u05d9), conosciuto anche come Monte Horeb, Monte Oreb, Monte Musa, Gebel Musa o Jabal Musa (letteralmente \u201cMontagna di Mos\u00e8\u201d), \u00e8 una montagna dell'Egitto che si trova nella parte meridionale della penisola del Sinai.\nGeografia.\nIl Monte Sinai con i suoi 2\u00a0285 metri di altezza \u00e8 la seconda montagna pi\u00f9 alta dell'Egitto dopo il Monte Caterina (2 637\u00a0m) che si trova a circa 4,1\u00a0km a sud-ovest.\nCi sono due percorsi per raggiungere la cima del monte. Il primo, conosciuto come \"Siket El Bashait\", \u00e8 pi\u00f9 lungo e meno ripido. La salita \u00e8 possibile a piedi o in cammello con la guida di beduini locali. Il tempo approssimativo a piedi \u00e8 di circa due ore e mezzo. Il secondo percorso, conosciuto come \"Siket Sayidna Musa\", \u00e8 pi\u00f9 diretto e ripido e parte direttamente dietro il monastero. Questo percorso misura circa 3 750 passi detti \"passi della penitenza\".\nTurismo.\nAi piedi del Monte Sinai sorge il monastero di Santa Caterina, fatto erigere dall'imperatore Giustiniano nel 527, nel luogo in cui Dio si sarebbe manifestato a Mos\u00e8 entro un rovo ardente che bruciava senza consumarsi e che la tradizione identifica in un rigoglioso rovo (\"Rubus spp\") qui ancora coltivato.\nIl monastero occupa una posizione particolarmente suggestiva, ed \u00e8 meta di pellegrinaggi e di visite turistiche, trovandosi a un paio di ore di strada (agevole) da una localit\u00e0 balneare come Sharm El Sheikh e meno ancora da altre.\nSulla cima del monte si trova una cappella greco-ortodossa, costruita nel 1934 sulle rovine di una chiesa del XVI secolo, non aperta al pubblico. Secondo la tradizione la cappella racchiude la roccia da cui Dio realizz\u00f2 le Tavole della Legge.\nNei pressi si trova anche la \"Grotta di Mos\u00e8\", dove si suppone che Mos\u00e8 avesse aspettato di ricevere le tavole."}
{"id": "1472782", "revid": "66387", "url": "https://it.wikipedia.org/wiki?curid=1472782", "title": "Aleksandr Emmanuilovich Nudel'man", "text": ""}
{"id": "1472783", "revid": "66387", "url": "https://it.wikipedia.org/wiki?curid=1472783", "title": "Aleksandr \u0116mmanuilovi\u010d Nudel\u02b9man", "text": ""}
{"id": "1472792", "revid": "438678", "url": "https://it.wikipedia.org/wiki?curid=1472792", "title": "Break on Through", "text": ""}
{"id": "1472794", "revid": "1776051", "url": "https://it.wikipedia.org/wiki?curid=1472794", "title": "El Padul", "text": "El Padul \u00e8 un comune spagnolo di 8.065 abitanti situato nella comunit\u00e0 autonoma dell'Andalusia."}
{"id": "1472795", "revid": "842", "url": "https://it.wikipedia.org/wiki?curid=1472795", "title": "C&amp;C", "text": ""}
{"id": "1472805", "revid": "47767", "url": "https://it.wikipedia.org/wiki?curid=1472805", "title": "Playstation Eye", "text": ""}
{"id": "1472814", "revid": "1310927", "url": "https://it.wikipedia.org/wiki?curid=1472814", "title": "Sogndal Fotball", "text": "Il Sogndal Fotball, meglio noto come Sogndal IL, \u00e8 una societ\u00e0 calcistica di Sogndal, in Norvegia. Milita in 1. divisjon, la seconda serie del campionato norvegese di calcio.\nFondato il 19 febbraio del 1926, il club raggiunse in campionato il miglior risultato di sempre nella stagione 1988, con il sesto posto finale. Nel 1976 raggiunse anche la finale, persa contro il Brann, della Norgesmesterskapet.\nIl Fosshaugane Campus, che ospita le partite interne, ha una capacit\u00e0 di spettatori.\nOrganico.\nRosa 2018.\n\"Rosa aggiornata al 15 agosto 2018.\""}
{"id": "1472816", "revid": "4711", "url": "https://it.wikipedia.org/wiki?curid=1472816", "title": "Sogndal IL", "text": ""}
{"id": "1472817", "revid": "767487", "url": "https://it.wikipedia.org/wiki?curid=1472817", "title": "HD 154345", "text": "HD 154345 \u00e8 una stella nana gialla che si trova nella costellazione di Ercole, a circa 58 anni luce dalla Terra.\nOsservazione.\nLa stella non \u00e8 visibile a occhio nudo dato che la sua magnitudine apparente \u00e8 6,74, tuttavia la si pu\u00f2 osservare gi\u00e0 con l'ausilio di un binocolo.\nSistema planetario.\nNel 2006, analizzando la velocit\u00e0 radiale della stella, \u00e8 stato scoperto un pianeta extrasolare con massa paragonabile a quella di Giove (HD 154345 b). Il pianeta orbita ad una distanza dalla stella di circa 4,3 UA in un periodo di 9,69 anni.\nProspetto.\nSegue un prospetto dei componenti del sistema planetario di HD 154345, in ordine di distanza dalla stella."}
{"id": "1472818", "revid": "4711", "url": "https://it.wikipedia.org/wiki?curid=1472818", "title": "Sogndal I.L.", "text": ""}
{"id": "1472819", "revid": "4711", "url": "https://it.wikipedia.org/wiki?curid=1472819", "title": "Sogndal Idrettslag", "text": ""}
{"id": "1472823", "revid": "1870933", "url": "https://it.wikipedia.org/wiki?curid=1472823", "title": "Premier League (Lesotho)", "text": "La Lesotho Premier League \u00e8 la massima divisione calcistica del Lesotho, creata nel 1970."}
{"id": "1472830", "revid": "767487", "url": "https://it.wikipedia.org/wiki?curid=1472830", "title": "Tim Wiese", "text": "Carriera nel calcio.\nClub.\nFortuna Colonia.\nWiese ha cominciato la sua carriera da calciatore nelle giovanili del , prima di trasferirsi al Fortuna Colonia, squadra con cui debutt\u00f2 in Regionalliga nel 2000.\nKaiserslautern.\nIl 15 gennaio 2002 venne acquistato dal Kaiserslautern come terzo portiere, riserva di Georg Koch e Roman Weidenfeller. In seguito alla cessione di Weidenfeller al , Wiese cominci\u00f2 a giocarsi con Koch il posto di titolare. Il 18 agosto 2002 fece il suo esordio in Bundesliga, nel pareggio per 1-1 sul campo dello Stoccarda. Gioc\u00f2 anche la partita del 24 agosto, in cui la sua squadra venne sconfitta per 0-3 dal Borussia M\u00f6nchengladbach, ma dopo questo match venne rimpiazzato dal compagno di reparto. Nella stagione 2003-2004 divenne il portiere titolare, nonostante fosse stato espulso alla seconda giornata di campionato contro il Colonia (2-1). Nell'estate del 2004 il Kaiserslautern acquist\u00f2 Thomas Ernst e Wiese venne quindi relegato al ruolo di riserva.\nWerder Brema.\nNel 2005 venne acquistato dal per sostituire Andreas Reinke, ma dovette saltare la prima parte della stagione 2005-2006 a causa di alcuni problemi fisici. Conquist\u00f2 il posto da titolare in seguito ad un brutto infortunio di Reinke in una partita contro lo dell'8 febbraio 2006. Il 7 marzo seguente, nell'incontro degli ottavi di finale di Champions League perso per 1-2 contro la , si rese protagonista di un grave errore che permise ad Emerson di segnare il gol che cost\u00f2 la qualificazione al Werder Brema. La sua squadra chiuse comunque il campionato al 2\u00ba posto con 70 punti, cinque in meno del Bayern Monaco campione.\nNell'estate del 2012 ha deciso di non rinnovare il suo contratto in scadenza con il Werder Brema ed ha quindi lasciato il club bianco-verde dopo sette anni di permanenza.\nHoffenheim.\nIl 2 maggio 2012 ha firmato un contratto quadriennale con l'. Il 22 gennaio 2014 la societ\u00e0 tedesca ha annunciato di aver rescisso consensualmente il contratto di Wiese.\nNazionale.\nDopo aver collezionato 13 presenze con la Nazionale tedesca Under-21, con cui ha partecipato al Campionato Europeo Under-21 nel 2004, esordisce in Nazionale maggiore il 19 novembre 2008, a Berlino, nella partita amichevole persa per 1-2 contro l'Inghilterra.\nCon la Germania ha totalizzato sei presenze tra il 2008 ed il 2012, prendendo parte da terzo portiere sia al Mondiale di Calcio 2010 sia al Campionato Europeo 2012.\nCarriera nel wrestling.\nDopo essersi dedicato al body bulding ha iniziato una trattativa con la federazione di wrestling della WWE. Nel novembre del 2014 ha fatto la sua prima apparizione ufficiale su un ring, in un house-show tenutosi a Francoforte. Il 7 giugno 2016 viene annunciata la sua iscrizione al Performance Center di Orlando (Florida), il centro di allenamento della WWE, in cui inizier\u00e0 a prepararsi per un eventuale debutto con la compagnia. Debutta ufficialmente nel ring il 3 novembre 2016 nel live event a Monaco di Baviera. Con il ring name The Machine, in coppia con Cesaro e Sheamus ha battuto Bo Dallas e i The Shining Stars (Primo e Epico)."}
{"id": "1472833", "revid": "547034", "url": "https://it.wikipedia.org/wiki?curid=1472833", "title": "Headley Grange", "text": "Headley Grange \u00e8 un'abitazione rurale che sorge nei pressi di Headley, East Hampshire, Inghilterra, Regno Unito, meglio conosciuta per essere stato il luogo di registrazione di gruppi come Led Zeppelin, Bad Company, e Genesis nonch\u00e9 Peter Frampton.\nParti degli album Led Zeppelin III, Led Zeppelin IV, Houses of the Holy e Physical Graffiti furono composte e/o registrate a Headley Grange mentre Robert Plant ha raccontato di aver scritto qui i versi di \"Stairway to Heaven\" in un solo giorno.."}
{"id": "1472835", "revid": "122876820", "url": "https://it.wikipedia.org/wiki?curid=1472835", "title": "Filippo Giorgi", "text": "Biografia.\nHa fatto parte dal 2002 al 2008, quale unico scienziato italiano, dell'organo esecutivo (Bureau) del Intergovernmental Panel on Climate Change (IPCC, \"Comitato Intergovernativo sui Cambiamenti Climatici\"), organizzazione vincitrice del Premio Nobel per la pace 2007 insieme ad Al Gore. Nel 2018 ha ottenuto la \"medaglia Alexander von Humboldt della European Geosciences Union (EGU)\" per il suo contributo al progresso della scienza nei paesi in via di sviluppo. \nStudi.\nFilippo Giorgi si \u00e8 laureato in fisica nel 1982 presso l'Universit\u00e0 dell'Aquila, con una tesi in Fisica dell'atmosfera, relatore Guido Visconti. Ha successivamente ottenuto il Ph.D. nel 1986 presso la School of Geophysical Sciences del Georgia Institute of Technology di Atlanta, Stati Uniti, supervisori W. L. Chameides and R. E. Dickinson.\nCarriera.\nTerminato il dottorato, ha ottenuto una borsa post-dottorato e poi un posto di ricercatore presso il National Center for Atmospheric Research (NCAR) di Boulder, in Colorado, dove \u00e8 rimasto fino al 1998. Si \u00e8 quindi spostato al Centro Internazionale di Fisica Teorica (ICTP) di Trieste, dove \u00e8 stato nominato direttore della sezione di Clima e Fisica Meteorologica, poi divenuta sezione di Fisica della Terra. Ha contribuito alla stesura dei primi cinque rapporti IPCC sui cambiamenti climatici ed i loro impatti, e dal 2002 al 2008 \u00e8 stato vice direttore del gruppo di lavoro n\u00b0 1 (fisica dei cambiamenti climatici) del Comitato Intergovernativo sui Cambiamenti Climatici (IPCC). Si occupa di modellistica climatica, soprattutto a scala regionale, interazioni fra clima e chimica atmosferica e interazioni fra clima e biosfera. \u00c8 autore o coautore di oltre 370 articoli in riviste scientifiche internazionali ed \u00e8 inserito nella lista del 2001 degli autori pi\u00f9 citati (top 0.1%) nel campo delle scienze geofisiche. Nel 2020, uno studio della Stanford University pubblicato sulla rivista PLOS Biology lo ha collocato all'undicesimo posto (su 54940) fra gli scienziati pi\u00f9 influenti nel campo della Meteorologia e Fisica dell'Atmosfera. Nel 2018 ha pubblicato un libro divulgativo sui cambiamenti climatici edito dalla FrancoAngeli ed intitolato \"L'uomo e la farfalla. Sei domande su cui riflettere per comprendere i cambiamenti climatici\"."}
{"id": "1472837", "revid": "106456", "url": "https://it.wikipedia.org/wiki?curid=1472837", "title": "Jo Champa", "text": "Biografia.\nRosina Ciampa \u00e8 nata a Long Branch, nel New Jersey, da madre statunitense e padre la cui famiglia \u00e8 originaria di Amaroni, in Calabria. Trasferitasi dagli Stati Uniti a Roma, \u00e8 stata modella, sfilando per Gianni Versace. Come attrice ha lavorato con Massimo Troisi, Ettore Scola, Bernardo Bertolucci e Christian De Sica. Nel 1991 si \u00e8 trasferita a Los Angeles. Ha sposato nel 1998 Joseph Farell, produttore e membro della Academy Award, da cui ha avuto un figlio nel 2004. Promotrice del cinema italiano ad Hollywood e produttrice, nel 2009 ha ricevuto il Premio America della Fondazione Italia USA.\nL'edizione italiana della rivista \"Vogue\" ha scritto di lei:"}
{"id": "1472839", "revid": "466539", "url": "https://it.wikipedia.org/wiki?curid=1472839", "title": "Joanna Newsom", "text": "Proveniente da Nevada City (in California), si \u00e8 imposta nel panorama musicale \"indie\" grazie ad un album, \"Ys\", che \u00e8 stato tra i pi\u00f9 apprezzati del . Dallo stile che unisce tradizione e modernit\u00e0, viene spesso accostata a Bj\u00f6rk e Tori Amos.\nCarriera.\nNewsom \u00e8 stata istruita a suonare l'arpa celtica da un insegnante locale di Nevada City. Successivamente \u00e8 passata all'arpa a pedali ed ha cominciato a comporre in proprio. Ha studiato composizione e scrittura creative al Mills College in California. Dopo il tour con Will Oldham e la pubblicazione di due EP autoprodotti (Walnut Whales nel 2002 e Yarn and Glue nel 2003), \u00e8 stata presto segnalata all'etichetta Drag City.\nIl suo album di debutto \"The Milk-Eyed Mender\" esce nel marzo . Una canzone dell'album \"Bridges and Balloons\" \u00e8 stata utilizzata come cover dai Decemberists nel loro EP \"Picaresqueties\". Un'altra canzone, \"Sprout and the Bean\", \u00e8 stata usata come cover dai Moscow Coup Attempt e da Sholi. In seguito la Newsom ha accompagnato nei tour Devendra Banhart e i Vetiver.\nLa sua notoriet\u00e0 \u00e8 accresciuta anche grazie ad alcuni spettacoli dal vivo e ad alcune apparizioni al Jimmy Kimmel Show alla ABC. Il suo secondo album, \"Ys\", \u00e8 uscito nel novembre del 2006. L'album si avvale di molte collaborazioni come quella di Van Dyke Parks, che ha realizzato le orchestrazioni, di Steve Albini che ha prodotto e registrato la base, la parte per voce e arpa, e di Jim O'Rourke, compagno di etichetta alla drag City, che ha realizzato il missaggio. La Newsom ha raccontato di aver avuto l'idea di avere Van Dyke Parks come arrangiatore di \"Ys\" subito dopo l'ascolto dell'album di Parks \"Song Cycle\". L'album \"Ys\" si \u00e8 collocato al terzo posto nella classifica dei migliori album del 2006 della rivista \"Pitchfork\", ed \"Emily\", la prima traccia dell'album, si \u00e8 piazzata al nono nella lista dei migliori brani del 2006 sui .\nNel 2007 \u00e8 uscito l'EP \"Joanna Newsom and the Ys Street Band\", contenente l'inedita \"Colleen\" e la riproposizione, di \"Clam, Crab, Cockle\", \"Cowrie\" (da \"The Milk-Eyed Mender\") e di \"Cosmia\" (da \"Ys\"). Nel 2014 \u00e8 la narratrice del film \"Vizio di forma\" di Paul Thomas Anderson.\nStile.\nAnche se il suo modo di suonare l'arpa non si \u00e8 distaccato del tutto dalla tecnica arpistica convenzionale, Joanna Newsom considera il proprio stile come distinto da quello degli arpisti classici. \u00c8 stata fortemente influenzata dallo stile polimetrico utilizzato dai suonatori di kora dell'Africa Occidentale. La sua insegnante di arpa, Diana Stork, le ha insegnato lo schema di base della battuta 4 contro 3, che crea un modello amalgamante e multiforme che pu\u00f2 essere ascoltato in \"Ys\", particolarmente nella sezione centrale di \u201c\"Sawdust and Diamonds\"\u201d.\nI media l'hanno etichettata come uno dei pi\u00f9 importanti elementi del moderno movimento psych folk, anche se lei non accetta di essere collegata a nessun movimento musicale in particolare. Il suo stile compositivo incorpora elementi della musica appalachiana, dell'avanguardia moderna e dei ritmi della kora africana. Lo stile vocale di Joanna Newsom \u00e8 non convenzionale. Nel novembre del 2006 una pubblicazione della rivista \"The Wire\" ha descritto la sua voce come \u201cinaddomesticabile\u201d, con ombreggiature di folk e timbri di nota basati sulla musica appalachiana. La Newsom ha comunque espresso disappunto per i commenti che descrivono la sua voce come infantile.\nTesti.\nAltra peculiarit\u00e0 della Newsom \u00e8 la straordinaria ricchezza dei testi e la centralit\u00e0 che questi assumono nella sua arte. In effetti alcune delle sue composizioni pi\u00f9 lunghe (soprattutto in \"Ys\") sono dei densi racconti messi in musica col linguaggio retorico della poesia: sul versante del significante si nota l'uso massiccio di figure del suono come l'allitterazione e la rima interna; sul versante del significato la Newsom usa spesso la metafora e l'allegoria, combinandole con immagini poetiche di inusuale raffinatezza e con riferimenti letterari colti.\nVita privata.\nLa Newsom \u00e8 sposata con il comico-attore-musicista Andy Samberg dal 2013. I due si sono conosciuti ad un suo concerto nel 2006 essendo lui stato un grande fan della cantante, in quel periodo Samberg aveva appena iniziato a lavorare per il Saturday Night Live e non era ancora molto conosciuto. La coppia ha avuto una figlia l'8 agosto 2017. La famiglia vive a Los Angeles nella villa Moorcrest, progettata da Marie Russak nel 1921 ed un tempo appartenuta a Mary Astor e precedentemente a Charlie Chaplin."}
{"id": "1472843", "revid": "588403", "url": "https://it.wikipedia.org/wiki?curid=1472843", "title": "Championnat D1", "text": "Lo Championnat D1 \u00e8 il massimo campionato calcistico in Niger. Il campionato nacque nel 1966. \u00c8 composto da 14 squadre che si affrontano in gare di andata e ritorno."}
{"id": "1472845", "revid": "164044", "url": "https://it.wikipedia.org/wiki?curid=1472845", "title": "Skeid Fotball", "text": "Lo Skeid Fotball, meglio noto come Skeid \u00e8 una societ\u00e0 calcistica norvegese con sede nella capitale Oslo. Milita in 1. divisjon, seconda serie del campionato norvegese di calcio.\nFondato il 1\u00ba gennaio del 1915 come \"Skeid FK Kristiania\", assunse la denominazione attuale nel 1925. Fu tra i maggiori club norvegesi tra gli anni quaranta e l'inizio degli anni sessanta, tanto da conquistare la vittoria di un campionato, nella stagione 1966, e ben 8 Coppe di Norvegia (1947, 1954, 1955, 1956, 1958, 1963, 1965, 1974).\nAttualmente, il suo settore giovanile, \u00e8 uno dei pi\u00f9 apprezzati del paese.\nIl Bislett Stadion, che ospita le partite interne, ha una capacit\u00e0 di spettatori.\nStoria.\nLo Skeid vinse l'Eliteserien 1966 con 1 punto di vantaggio sul ."}
{"id": "1472846", "revid": "4711", "url": "https://it.wikipedia.org/wiki?curid=1472846", "title": "Skeid", "text": ""}
{"id": "1472853", "revid": "767487", "url": "https://it.wikipedia.org/wiki?curid=1472853", "title": "Elica Todorova", "text": "Ha rappresentato la Bulgaria all'Eurovision Song Contest, in coppia con Stojan Jankulov, sia nel 2007, con \"Water\", classificandosi al 5\u00ba posto, che nel 2013 con \"Samo \u0161ampioni\", classificandosi al 12\u00ba posto nella seconda semifinale.\nBiografia.\nNata a Varna, ha fin da subito mostrato una certa propensione per la musica iniziando a suonare il piano ed esibendosi con vari cori, band e musicisti amatoriali. Conclusi gli studi presso la scuola nazionale delle arti folkloristiche di Kotel specializzandosi in canto folk, presso la scuola di musica di Varna con particolare attenzione alle percussioni e presso l'accademia statale di musica a Sofia, ha iniziato nel 2003 a collaborare con il percussionista Stojan Jankulov.\nNel 2007 il duo prende parte alla selezione nazionale organizzata dall'emittente bulgara BNT con \"Voda\", che trionfando alla selezione rappresenter\u00e0 la Bulgaria all'Eurovision Song Contest 2007 di Helsinki, concedendo alla nazione la sua prima qualifica e il suo miglior risultato dal debutto.\nVita privata.\n\u00c8 madre di 4 figli: Sasha, Teodor, Stoyan e Nadya."}
{"id": "1472862", "revid": "588403", "url": "https://it.wikipedia.org/wiki?curid=1472862", "title": "Super League (Malawi)", "text": "La Malawi Super League, nota per ragioni di sponsorizzazione come TNM Super League (dal nome del gruppo Total Network Malawi) \u00e8 la massima competizione calcistica del Malawi, istituita nel 1986 dalla Federazione calcistica del Malawi (FAM).\n\u00c8 composta da 15 squadre, che si affrontano in gare di andata e ritorno, per un totale di 28 partite, al termine delle quali le ultime tre squadre della classifica retrocedono nella seconda divisione.\nSquadre.\nStagione 2018."}
{"id": "1472865", "revid": "4711", "url": "https://it.wikipedia.org/wiki?curid=1472865", "title": "Skeid Oslo", "text": ""}
{"id": "1472867", "revid": "97701", "url": "https://it.wikipedia.org/wiki?curid=1472867", "title": "Ru486", "text": ""}
{"id": "1472868", "revid": "287204", "url": "https://it.wikipedia.org/wiki?curid=1472868", "title": "Moss Fotballklubb", "text": "Il Moss Fotballklubb, meglio noto come Moss FK, \u00e8 una societ\u00e0 calcistica norvegese con sede nella citt\u00e0 di Moss. Milita in 2. divisjon, la terza serie del campionato norvegese di calcio.\nFondato il 28 agosto del 1906 come \"Moss IF\", assunse la denominazione attuale nel 1929. Il periodo di maggior splendore del club fu durante gli anni ottanta, quando conquist\u00f2 la vittoria di un campionato, nella stagione 1987, e una Norgesmesterskapet nel 1983, competizione in cui raggiunse la finale, persa contro il Lillestr\u00f8m, anche nel 1981.\nIl Mell\u00f8s Stadion, che ospita le partite interne, ha una capacit\u00e0 di spettatori."}
{"id": "1472872", "revid": "131358", "url": "https://it.wikipedia.org/wiki?curid=1472872", "title": "Moss F.K.", "text": ""}
{"id": "1472873", "revid": "1318658", "url": "https://it.wikipedia.org/wiki?curid=1472873", "title": "Diritto all'acqua", "text": "Il diritto all'acqua risulta quale estensione del diritto alla vita affermato dalla Dichiarazione universale dei diritti umani. Esso riflette l'imprescindibilit\u00e0 di questa risorsa relativamente alla vita umana.\nLa risoluzione ONU del 28 luglio 2010 dichiara per la prima volta nella storia il diritto all'acqua \"un diritto umano universale e fondamentale\".\nLa risoluzione sottolinea ripetutamente che l'acqua potabile e per uso igienico, oltre ad essere un diritto di ogni uomo, pi\u00f9 degli altri diritti umani, concerne la dignit\u00e0 della persona, \u00e8 essenziale al pieno godimento della vita, \u00e8 fondamentale per tutti gli altri diritti umani.\nLa risoluzione non \u00e8 vincolante, ovvero afferma un principio che ancora raccomanda (non obbliga) gli Stati ad attuare iniziative per garantire a tutti un'acqua potabile di qualit\u00e0, accessibile, a prezzi economici. \u00c8 stata approvata dall'Assemblea generale con 122 voti favorevoli, 41 astensioni e nessun contrario. Altri documenti dell'ONU avevano affermato il diritto all'acqua come diritto di alcune categorie di persone (minorenni, disabili), mai come diritto universale.\nLe conseguenze della scarsit\u00e0 di acqua.\nA causa della crescita delle attivit\u00e0 umane dovuta ad un modello di sviluppo non sostenibile, la disponibilit\u00e0 di acqua potabile per persona sta diminuendo. All'inizio del terzo millennio si calcolava che oltre un miliardo di persone non avesse accesso all'acqua potabile e che il 40% della popolazione mondiale non potesse permettersi il lusso dell'acqua dolce per una minima igiene. La conseguenza \u00e8 che oltre 2 milioni e duecentomila persone, in maggioranza bambini, sono morte nel 2000 per malattie legate alla scarsit\u00e0 di acqua pulita. Nel 2004 l'organizzazione umanitaria britannica \"WaterAid\" calcol\u00f2 la morte di un bambino ogni 15 secondi per via di malattie facilmente prevenibili, contratte a causa della scarsit\u00e0 di acqua pulita. Nel 2006 si sono calcolate trentamila persone morte ogni giorno nel mondo per cause riconducibili alla mancanza d'acqua pulita.\nInoltre il \"World Water Development Report\" dell'UNESCO nel 2003 indica chiaramente che nei prossimi vent'anni la quantit\u00e0 d'acqua disponibile per ogni persona diminuir\u00e0 del 30%. Per questo l'acqua \u00e8 una risorsa strategica per molti Paesi.\nIsmail Serageldin, vicepresidente della Banca mondiale, nel 1995 afferm\u00f2: \u201cSe le guerre del Ventesimo secolo sono state combattute per il petrolio, quelle del Ventunesimo avranno come oggetto del contendere l'acqua\u201d.\nLa rivendicazione del diritto all'acqua.\nLa gestione pubblica del servizio idrico ha spesso incontrato difficolt\u00e0 pratiche per una cronica tendenza a non fare necessari investimenti e a non eseguire le necessarie manutenzioni (ad esempio la ricerca delle perdite degli acquedotti e la loro riparazione); molti paesi hanno quindi affidato la gestione del servizio a grandi societ\u00e0 private (come le francesi Vivendi Environment, Suez Lyonnaise des Eaux e Saur o la tedesca Rwe/Thames water).\nIl finanziamento degli investimenti decisi contrattualmente fra governo e gestore \u00e8 ottenuto in genere tramite considerevoli aumenti delle tariffe di vendita dell'acqua, che gli utenti hanno ritenuto sproporzionati e insostenibili, determinando una forte conflittualit\u00e0 fra la societ\u00e0 civile e le compagnie private e spesso una vera e propria rivolta contro la privatizzazione delle risorse idriche e per rivendicare il diritto all'acqua come uno dei fondamentali diritti umani.\nLa trasformazione dell'acqua in merce \u00e8 la strategia strenuamente perseguita da organismi sovranazionali come l'OMC (organizzazione mondiale del commercio), la Banca Mondiale e il Fondo monetario internazionale che da tempo legano la concessione dei prestiti alla deregolamentazione e alla privatizzazione dei servizi, tra cui anche la fornitura dell'acqua.\nDurante il round di negoziati del WTO a Doha nel 2001 si parl\u00f2 esplicitamente di eliminazione delle \u201cbarriere tariffarie e non tariffarie sui beni e servizi ambientali\u201d, comprendendo tra di essi l'acqua. Un esplicito riferimento alle risorse idriche come bene commerciabile \u00e8 contenuto anche nell'Accordo Nordamericano per il Libero Scambio (NAFTA).\nNel 1998 il \"Comitato internazionale per il contratto mondiale sull'acqua\" si \u00e8 riunito a Lisbona e ha proclamato il \"Manifesto dell'acqua\" che si conclude con l'affermazione: \"L'acqua \u00e8 patrimonio dell'umanit\u00e0\"\nIl Parlamento europeo gi\u00e0 nel 2002 aveva recepito queste sollecitazioni, ribadendole nel 2003. Il 15 marzo 2006 \u00e8 stata approvata una risoluzione in vista del quarto \"Forum mondiale dell'acqua\", organizzato ogni tre anni dal Consiglio mondiale sull'acqua, affermando che \"l'acqua \u00e8 un bene comune dell'umanit\u00e0 e come tale l'accesso all'acqua costituisce un diritto fondamentale della persona umana\".\nI primi tre forum mondiali dell'acqua si sono tenuti a Marrakech (1997), all'Aia (2000) e a Kyoto (2003). Il quarto si \u00e8 tenuto a Citt\u00e0 del Messico dal 16 al 22 marzo del 2006, con la partecipazione di 146 paesi e si \u00e8 concluso con la \"Dichiarazione degli enti locali sull'acqua\". Il Forum tuttavia non ha affermato il riconoscimento dell'accesso all'acqua come un diritto fondamentale di ciascun essere umano, stabilendo il livello minimo di 20 litri di acqua al giorno come diritto non commerciabile.\nDal 18 al 20 marzo 2007 si \u00e8 tenuta a Bruxelles, nella sede del Parlamento europeo, l'Assemblea mondiale dei cittadini e degli eletti per l'acqua con 650 partecipanti tra parlamentari, sindaci, amministratori locali, rappresentanti delle imprese pubbliche dell'acqua, responsabili dei sindacati della funzione pubblica e cittadini impegnati nei movimenti in difesa dell'acqua provenienti da tutto il mondo.\nNella sessione conclusiva \u00e8 stata approvata una lettera da inviare a tutti i capi di stato e di governo del mondo, a tutti i presidenti dei parlamenti nazionali e sovranazionali e ai membri del Consiglio di sicurezza delle Nazioni Unite con impegni e richieste concrete.\nLa sesta sessione del Consiglio per i diritti umani delle nazioni unite, riunita a settembre 2007, ha discusso un nuovo studio dell'ufficio dell'Alto commissariato delle Nazioni Unite per i diritti umani sull'obbligo di considerare nel novero dei diritti umani l'accesso all'acqua potabile e l'uso di servizi igienici.\nIn Italia, negli studi giuridici, si \u00e8 affermata da alcuni anni una dottrina civilistica, che ha teorizzato il carattere extramercatorio del bene giuridico acqua, che dunque pur rimanendo oggetto di contratti commerciali non \u00e8 sottoposto alle stesse regole di mercato degli altri beni di consumo (Alberto Maria Gambino, professore ordinario di Diritto privato nell'Universit\u00e0 Europea di Roma). Pi\u00f9 di recente, \u00e8 stata proposta la qualificazione dell'acqua come bene comune di rilevanza costituzionale, destinato dall'ordinamento alla realizzazione prioritaria di interessi esistenziali della persona umana. In questa prospettiva, lo studio della conformazione dei modi del godimento mette in evidenza la tendenza alla massimizzazione dell'accessibilit\u00e0 del bene e la determinazione normativa della sua destinazione funzionale (Gabriele Carapezza Figlia, professore associato di Diritto privato nell'Universit\u00e0 di Salerno)."}
{"id": "1472874", "revid": "33751", "url": "https://it.wikipedia.org/wiki?curid=1472874", "title": "Premier League (Uganda)", "text": "La Uganda Premier League, nota fino al 2014 come Uganda Super League, \u00e8 la massima divisione del campionato ugandese di calcio, istituita nel 1968.\nSquadre.\nStagione 2015-2016."}
{"id": "1472881", "revid": "1718925", "url": "https://it.wikipedia.org/wiki?curid=1472881", "title": "Tubercolo di Darwin", "text": "Il tubercolo (o lobulo) di Darwin \u00e8 un ispessimento dell'elice dell'orecchio. Si trova alla giunzione della terza parte superiore con la terza parte media. Bench\u00e9 si chiami \"tubercolo di Darwin\", fu descritto per la prima volta dallo scultore inglese Thomas Woolner.\nIl carattere dominante manifesta questa caratteristica; il carattere recessivo non la manifesta.\nL'ispessimento del tubercolo di Darwin pu\u00f2 essere o verso l'esterno o verso l'interno (come mostrano le due fotografie a destra). Questo nodulo cartilagineo \u00e8 posizionato sul bordo esterno del padiglione e sembra essere un residuo dell'articolazione che permetteva ai nostri progenitori di muovere e orientare le orecchie.\nIl lobulo darwiniano era annoverato in passato tra i \"caratteri degenerativi\" della fisiognomica di Cesare Lombroso, ovvero quei tratti somatici indicatori di \"regressione evolutiva\" e collegati alla propensione criminale del soggetto che li esibiva"}
{"id": "1472883", "revid": "60008", "url": "https://it.wikipedia.org/wiki?curid=1472883", "title": "Carlo Calcaterra", "text": "Biografia.\nFiglio di Carlo senior (1843\u20131894), medico e modesto scrittore, e di Carolina Giovannelli (1854\u20131905). Fratello del dott. Gaetano e dell'ing. Ottavio. Studi\u00f2 a Torino dove fu amico dei poeti Guido Gozzano e Carlo Vallini e scrittore di poesie egli stesso; si laure\u00f2 nell'Universit\u00e0 degli Studi di Torino con Arturo Graf.\nInsegn\u00f2 letteratura italiana nell'Istituto tecnico di Asti, dove pubblic\u00f2 i suoi primi saggi, e poi a Cagliari. Fu combattente della Prima guerra mondiale e nel dopoguerra insegnante a Genova e a Torino; di qui pass\u00f2 nel 1927 all'Universit\u00e0 Cattolica di Milano.\nSposato con Clara Gatti, ha avuto due figlie: Frichi Calcaterra (1925-2008) e Lionella Calcaterra.\nNel 1929 fond\u00f2 e diresse la rivista letteraria \"Convivium\", firmando gli articoli con lo pseudonimo di Carlo da Premia, in ricordo del paese natale; pass\u00f2 nel 1937 all'Universit\u00e0 di Bologna e dal 1939 diresse il \u00abGiornale storico della letteratura italiana\u00bb, fu anche presidente del Centro Nazionale di Studi alfieriani.\nDurante la Seconda guerra mondiale, sfoll\u00f2 nel 1943 a Druogno e durante la Repubblica dell'Ossola stese con Gianfranco Contini un progetto di riforma scolastica.\nDocente di Letteratura Italiana all'Universit\u00e0 di Bologna ebbe tra i suoi studenti Pier Paolo Pasolini che frequent\u00f2 i corsi su Vittorio Alfieri, nell'anno accademico 1939-40, e sul secentismo, l'anno successivo. Dopo aver smarrito la sua tesi in corso di scrittura sulla pittura italiana contemporanea durante la fuga da Livorno, a ridosso dell'8 settembre 1943, Pasolini si rivolse proprio a Calcaterra come relatore di quella tesi sul poeta Giovanni Pascoli che discusse il 26 novembre 1945 e che solo in anni pi\u00f9 recenti \u00e8 stata data alle stampe per i tipi di Einaudi.\nNel 1948 fond\u00f2 la rivista \u00abStudi petrarcheschi\u00bb e al Petrarca dedic\u00f2 particolari studi, unitamente a quelli riservati ai poeti del Seicento e Settecento con la pubblicazione del \"Parnaso in rivolta\" del 1940 e del \"Barocco in Arcadia e altri scritti sul Settecento\" del 1950.\nFra i suoi allievi si ricorda Ezio Raimondi e Piero Camporesi.\n\u00c8 sepolto nel cimitero di Bellinzago Novarese, cittadina di origine della sua famiglia."}
{"id": "1472884", "revid": "767487", "url": "https://it.wikipedia.org/wiki?curid=1472884", "title": "Sopho Khalvashi", "text": "Sopho ha rappresentato la Georgia all'Eurovision Song Contest 2007 con la canzone \"Visionary Dream\", originariamente intitolata \"My Story\". Nelle semifinali del 10 maggio si \u00e8 classificata in 8\u00aa posizione e ci\u00f2 le ha permesso l'accesso alla finale del 12 maggio, terminando in 12\u00aa posizione."}
{"id": "1472885", "revid": "287204", "url": "https://it.wikipedia.org/wiki?curid=1472885", "title": "Cratere Graff (Luna)", "text": "Graff \u00e8 un cratere lunare di 36,16 km situato nella parte sud-occidentale della faccia visibile della Luna, a ovest della depressione chiamata Vallis Bouvard nella parte meridionale della regione ricoperta da materiali espulsi (\"ejecta\") che circonda il Mare Orientale. A sud-sudovest \u00e8 presente il piccolo cratere Catal\u00e1n. A causa della sua posizione prossima al terminatore, la visibilit\u00e0 di questo cratere \u00e8 affetta dalla librazione lunare.\nIl bordo esterno \u00e8 approssimativamente circolare, con una piccola protuberanza sul lato meridionale. Il bordo e le pareti interne non sono state erose in modo significativa e scendono verso un anello di detriti accumulati che circonda la superficie interna. Essa \u00e8 irregolare e segnata da due piccoli crateri che giacciono vicino al punto centrale e a nordest.\nIl cratere \u00e8 dedicato all'astronomo tedesco Kasimir Romuald Graff.\nCrateri correlati.\nAlcuni crateri minori situati in prossimit\u00e0 di Graff sono convenzionalmente identificati, sulle mappe lunari, attraverso una lettera associata al nome."}
{"id": "1472887", "revid": "287204", "url": "https://it.wikipedia.org/wiki?curid=1472887", "title": "Cratere Grave", "text": "Grave \u00e8 un cratere lunare, intitolato a Dmitry Aleksandrovich Grave, situato sulla superficie interna dell'enorme cratere Gagarin, nel lato nascosto della Luna. Si trova a circa 10\u00a0km di distanza a est-nordest del cratere Isaev che occupa la parte nordoccidentale del fondo del cratere Gagarin.\nIl cratere Grave presenta segni di erosione dovuti a impatti. Sono presenti piccoli crateri nei lati est e sudovest del bordo circolare. \u00c8 presente un modesto picco centrale."}
{"id": "1472890", "revid": "2145227", "url": "https://it.wikipedia.org/wiki?curid=1472890", "title": "Maria Mancini (beata)", "text": "Biografia.\nSposatasi col nobile pisano Baccio Mancini, che presto la lasci\u00f2 vedova, e dopo aver perso i due bambini nati da quel matrimonio, si spos\u00f2 con Guglielmo Spezzalaste, dal quale ebbe sei figli, che ben presto morirono anch'essi.\nNonostante la giovane et\u00e0, ma dopo aver vissuto una vita intensa e piena di sofferenza, Maria all'et\u00e0 di venticinque anni, entr\u00f2 nel Monastero Domenicano di Santa Croce, lo stesso frequentato la giovane monaca Chiara Gambacorti, la prima Priora del monastero.\nFu discepola di Santa Caterina da Siena. Maria Mancini mor\u00ec il 22 gennaio 1431.\nLe sue reliquie sono esposte alla venerazione dei fedeli nella chiesa di Santa Caterina a Pisa, nella cappella laterale destra del transetto.\nCulto.\nPapa Pio IX ne conferm\u00f2 il culto il 2 agosto 1855.\nLa sua ricorrenza liturgica \u00e8 il 22 gennaio (l'Ordine Domenicano la ricorda il 30 gennaio)."}
{"id": "1472892", "revid": "287204", "url": "https://it.wikipedia.org/wiki?curid=1472892", "title": "Cratere Greaves", "text": "Greaves \u00e8 un piccolo cratere lunare, intitolato all'astronomo inglese William Michael Herbert Greaves e situato vicino al bordo sudovest del Mare Crisium. \u00c8 una formazione circolare, a forma di conca con una piccola superficie interna al centro. Questo cratere si estende verso il bordo settentrionale del cratere Lick. A nordovest \u00e8 presente il cratere cratere Yerkes e a nordest il cratere Picard.\nQuesto cratere era chiamato in precedenza 'Lick D', prima di essere rinominato dalla IAU."}
{"id": "1472893", "revid": "287204", "url": "https://it.wikipedia.org/wiki?curid=1472893", "title": "Lo hobbit annotato", "text": ""}
{"id": "1472896", "revid": "287204", "url": "https://it.wikipedia.org/wiki?curid=1472896", "title": "Cratere Green (Luna)", "text": "Green \u00e8 un cratere lunare di 68,28 km situato nella parte nord-occidentale della faccia nascosta della Luna, a ovest dell'enorme cratere Mendeleev e quasi unito al bordo ovest-nordovest del cratere Hartmann.\nIl cratere non \u00e8 stato eroso in maniera significativa anche se appaiono alcuni piccoli crateri lungo i bordi e le pareti interne. Il perimetro \u00e8 quasi circolare, ma presenta una protuberanza sul lato orientale. Le pareti interne presentano dei terrazzamenti, in particolare a nordest. \u00c8 presente un picco al centro della superficie interna, che \u00e8 maggiormente livellata nella parte occidentale e contiene diverse creste basse nella parte orientale.\nIl cratere \u00e8 dedicato al matematico britannico George Green.\nCrateri correlati.\nAlcuni crateri minori situati in prossimit\u00e0 di Green sono convenzionalmente identificati, sulle mappe lunari, attraverso una lettera associata al nome."}
{"id": "1472898", "revid": "287204", "url": "https://it.wikipedia.org/wiki?curid=1472898", "title": "Cratere Gregory (Luna)", "text": "Gregory \u00e8 un cratere lunare di 63,9 km situato nella parte nord-occidentale della faccia nascosta della Luna, a sudest del cratere Ibn Firnas e a nord-nordest del cratere Be\u010dv\u00e1\u0159. A nord \u00e8 invece presente il cratere Morozov. A est del cratere Gregory \u00e8 presente la Catena Gregory.\nIl cratere \u00e8 eroso e adiacente al bordo esterno a sudovest \u00e8 presente 'Gregory Q'. All'interno della superficie interna, lungo la parete interna a nordovest sono presenti i resti del bordo di un piccolo cratere.\nIl cratere \u00e8 dedicato all'astronomo scozzese James Gregory.\nCrateri correlati.\nAlcuni crateri minori situati in prossimit\u00e0 di Gregory sono convenzionalmente identificati, sulle mappe lunari, attraverso una lettera associata al nome."}
{"id": "1472901", "revid": "86599", "url": "https://it.wikipedia.org/wiki?curid=1472901", "title": "Cratere Grigg", "text": "Grigg \u00e8 un cratere lunare di 36,72 km situato nella parte nord-orientale della faccia nascosta della Luna, ai confini dell'enorme cratere Hertzsprung, a sudovest del cratere Fersman e a sudest del cratere Poynting..\nIl bordo del cratere \u00e8 in genere circolare, con due piccoli crateri da impatto sul bordo orientale e nella parte nordoccidentale della superficie interna.\nIl cratere \u00e8 dedicato all'astronomo neozelandese John Grigg.\nCrateri correlati.\nAlcuni crateri minori situati in prossimit\u00e0 di Grigg sono convenzionalmente identificati, sulle mappe lunari, attraverso una lettera associata al nome."}
{"id": "1472903", "revid": "124245447", "url": "https://it.wikipedia.org/wiki?curid=1472903", "title": "Jon Avnet", "text": "Biografia.\nNato a Brooklyn ha studiato alla Great Neck North High School di Great Neck, in seguito si laurea in cinematografia e teatro al Sarah Lawrence College, inoltre vince una borsa di studio all'American Film Institute. Inizia la sua carriera producendo numerose produzioni televisive e film come \"Risky Business - Fuori i vecchi... i figli ballano\". Nel 1986 fonda una sua societ\u00e0 di produzione.\nIl suo debutto dietro la macchina da presa avviene nel 1991 con \"Pomodori verdi fritti alla fermata del treno\", film candidato a tre premi Oscar, ma il vero debutto risale al 1986 con il film tv \"Ho imparato ad amarti\" con Farrah Fawcett. Negli anni successivi dirige film come \"Qualcosa di personale\" e \"L'angolo rosso - Colpevole fino a prova contraria\".\nNel 2007 dirige Al Pacino in \"88 minuti\" e nel 2008 in \"Sfida senza regole\", affiancandolo a Robert De Niro."}
{"id": "1472905", "revid": "339392", "url": "https://it.wikipedia.org/wiki?curid=1472905", "title": "Imperatore Hongwu", "text": ""}
{"id": "1472908", "revid": "86599", "url": "https://it.wikipedia.org/wiki?curid=1472908", "title": "Cratere Grimaldi", "text": "Grimaldi \u00e8 un grande cratere lunare di 173,49 km situato nella parte sud-occidentale della faccia visibile della Luna, a sudovest dell'Oceanus Procellarum e a sudest del cratere Riccioli. A sudest si trovano le Rimae Grimaldi e a nordovest le Rimae Riccioli che si avvicinano al confine occidentale del bordo del cratere Grimaldi.\nLa parete interna del cratere \u00e8 cos\u00ec degradato ed eroso dagli impatti che forma un anello di basse colline, creste e picchi. Sono presenti tuttavia dei picchi che raggiungono altezze di oltre . Il fondo forma una superficie piatta, relativamente lisce e senza caratteristiche di rilievo con un coefficiente di albedo particolarmente basso. L'ombra scura del fondo contrasta con i contorni pi\u00f9 chiari, rendendo il cratere di facile individuazione.\nIl diametro del bordo interno \u00e8 di circa . Oltre alla superficie interna sono presenti i resti di una parete esterna, con un diametro di . Il bordo esterno \u00e8 maggiormente intatto a nord e a ovest. \nQuesto cratere \u00e8 stato luogo di diversi fenomeni lunari transienti come lampi di luce, aree colorate e nebulose. Utilizzando tecniche di spettroscopia sono state anche rilevate emissioni gassose e le navette in orbita hanno trovato una concentrazione di massa situata sotto il cratere.\nIl cratere \u00e8 dedicato al fisico italiano Francesco Maria Grimaldi.\nCrateri correlati.\nAlcuni crateri minori situati in prossimit\u00e0 di Grimaldi sono convenzionalmente identificati, sulle mappe lunari, attraverso una lettera associata al nome."}
{"id": "1472912", "revid": "86599", "url": "https://it.wikipedia.org/wiki?curid=1472912", "title": "Cratere Grissom", "text": "Grissom \u00e8 un cratere lunare di 59,82 km situato nella parte sud-orientale della faccia nascosta della Luna, a sud dell'enorme cratere Apollo e a nordest del cratere Cori.\nIl bordo \u00e8 eroso, particolarmente lungo il lato nordest dove \u00e8 presente una coppia di piccoli crateri. \u00c8 inoltre presente un insieme di piccoli crateri a sud del punto centrale. Un piccolo cratere giace lungo il confine nordest della superficie interna.\nIl cratere \u00e8 dedicato all'astronauta americano Virgil Grissom.\nCrateri correlati.\nAlcuni crateri minori situati in prossimit\u00e0 di Grissom sono convenzionalmente identificati, sulle mappe lunari, attraverso una lettera associata al nome."}
{"id": "1472915", "revid": "86599", "url": "https://it.wikipedia.org/wiki?curid=1472915", "title": "Cratere Grotrian", "text": "Grotrian \u00e8 un cratere lunare di 36,78 km situato nella parte sud-occidentale della faccia nascosta della Luna, a nord dell'enorme cratere Schr\u00f6dinger, all'interno della regione ricoperta dal materiale espulso (\"ejecta\") di quest'ultimo. La lunga formazione Vallis Planck si trova appena a nord del cratere Grotrain e si estende a nord-nordovest verso il cratere Pikel'ner.\nLa parete esterna ha una forma circolare, con piccoli crateri che rompono la sua simmetria lungo l'orlo meridionale. Tranne questi, questo cratere non \u00e8 stato consumato o eroso da altri impatti.\nIl cratere \u00e8 dedicato all'astronomo tedesco Walter Grotrian.\nCrateri correlati.\nAlcuni crateri minori situati in prossimit\u00e0 di Grotrian sono convenzionalmente identificati, sulle mappe lunari, attraverso una lettera associata al nome."}
{"id": "1472917", "revid": "1543377", "url": "https://it.wikipedia.org/wiki?curid=1472917", "title": "Il favoloso mondo di Am\u00e9lie (colonna sonora)", "text": "Il favoloso mondo di Am\u00e9lie \u00e8 la colonna sonora dell'omonimo film, composta da Yann Tiersen. \u00c8 stata pubblicata su CD ottenendo un grande successo di vendite internazionale. In Canada vinse il disco di platino nel 2005.\nTracce.\nTutti i brani sono stati scritti da Yann Tiersen tranne \"Guilty\" di G.Khan, R.A.Whiting e H.Akst, \"Si tu n'\u00e9tais pas l\u00e0\" di P.Bayle-R.Claret e \"Les jours tristes\" scritta assieme a Neil Hannon."}
{"id": "1472918", "revid": "250809", "url": "https://it.wikipedia.org/wiki?curid=1472918", "title": "Cratere Grove", "text": "Grove \u00e8 un cratere lunare di 28,55 km situato nella parte nord-orientale della faccia visibile della Luna, nella parte settentrionale del Lacus Somniorum, a sudest dei resti del cratere Mason.\nQuesto cratere ha una forma alquanto allungata con un bordo semplice e definito. Il materiale poco consolidato lungo le pareti interne \u00e8 precipitato nel fondo, formando un anello attorno alla superficie interna relativamente piatta.\nIl cratere \u00e8 dedicato allo scienziato inglese William Robert Grove.\nCrateri correlati.\nAlcuni crateri minori situati in prossimit\u00e0 di Grove sono convenzionalmente identificati, sulle mappe lunari, attraverso una lettera associata al nome."}
{"id": "1472920", "revid": "767487", "url": "https://it.wikipedia.org/wiki?curid=1472920", "title": "Cratere Gruemberger", "text": "Gruemberger \u00e8 un cratere lunare di 91,5 km situato nella parte sud-occidentale della faccia visibile della Luna, a circa a nord-nordovest del grande cratere Moretus, mentre a nord si trova l'enorme cratere Clavius. Lungo il bordo orientale del cratere Gruemberger \u00e8 presente il piccolo cratere Cysatus. A causa della sua posizione prossima al terminatore esso appare distorto dalla prospettiva, anche se ha una forma relativamente circolare.\nQuesto cratere ha subito una costante erosione da impatti minori, che hanno arrotondato e consumato il bordo e le pareti interne. La superficie interna \u00e8 segnata da impatti significativi che l'hanno ricoperta di materiali espulsi (\"ejecta\") e sono presenti molti piccoli crateri lungo la parete interna. Il cratere 'Gruemberger A' si trova lungo la parete interna in direzione ovest-sudovest.\nIl cratere \u00e8 dedicato all'astronomo austriaco Christoph Grienberger.\nCrateri correlati.\nAlcuni crateri minori situati in prossimit\u00e0 di Gruemberger sono convenzionalmente identificati, sulle mappe lunari, attraverso una lettera associata al nome."}
{"id": "1472923", "revid": "767487", "url": "https://it.wikipedia.org/wiki?curid=1472923", "title": "David Prichard", "text": ""}
{"id": "1472924", "revid": "86599", "url": "https://it.wikipedia.org/wiki?curid=1472924", "title": "Cratere Gruithuisen", "text": "Gruithuisen \u00e8 un cratere lunare di 14,98 km situato nella parte nord-occidentale della faccia visibile della Luna, nella sezione di mare che unisce l'Oceanus Procellarum a ovest con il Mare Imbrium a est. A sudest \u00e8 presente il piccolo cratere Delisle e a sud si trova il Dorsum Bucher, che si estende in direzione nord-sud per circa .\nIl bordo \u00e8 relativamente liscio e circolare, e si staglia appena sul mare lunare circostante. La superficie interna non possiede caratteristiche di rilievo e presenta solo degli accumuli di materiali che si sono depositati staccandosi dalle pareti interne.\nA nord del cratere, lungo il bordo della penisola che si trova tra i due maria \u00e8 presente un'altura chiamata Mons Gruithuisen Gamma. A est di questa struttura si trova un'altra simile chiamata Mons Gruithuisen Delta. In una regione a nordovest giacciono diversi crateri minori, causati probabilmente da frammenti di un corpo singolo che si \u00e8 disintegrato prima dell'impatto.\nIl cratere \u00e8 dedicato al fisico e astronomo tedesco Franz von Gruithuisen.\nCrateri correlati.\nAlcuni crateri minori situati in prossimit\u00e0 di Gruithuisen sono convenzionalmente identificati, sulle mappe lunari, attraverso una lettera associata al nome."}
{"id": "1472926", "revid": "287204", "url": "https://it.wikipedia.org/wiki?curid=1472926", "title": "Douglas A. Anderson", "text": "La sua prima pubblicazione \u00e8 stata \"Lo hobbit annotato\" (1988), che \u00e8 stato il risultato di uno studio delle revisioni apportate da Tolkien alle varie edizioni de \"Lo Hobbit\" a seguito della pubblicazione de \"Il Signore degli Anelli\". Questo volume ha vinto il Mythopoeic Award e successivamente nel 2002 \u00e8 stata pubblicata una edizione revisionata dello stesso volume.\nGli studi sul testo de \"Il Signore degli Anelli\" di Anderson sono stati il nucleo dell'edizione rivista statunitense della Houghton Mifflin del 1987, che incorporano varie modifiche apportate all'edizione britannica sotto la supervisione dello stesso Tolkien. Ha inoltre contribuito a \"Note sul Testo\" discutendo le motivazioni dei cambiamenti, il quale \u00e8 stato successivamente incorporato in edizioni successive con altre minori revisioni.\nAnderson ha inoltre collaborato all'edizione di edizioni moderne di lavori di altri scrittori fantastici inclusi Kenneth Morris e William Hope Hodgson.\nOpere.\nLe opere scritte o edite da Anderson includono:"}
{"id": "1472928", "revid": "86599", "url": "https://it.wikipedia.org/wiki?curid=1472928", "title": "Cratere Guericke", "text": "Guericke \u00e8 un cratere lunare di 60,75 km situato nella parte sud-occidentale della faccia visibile della Luna, nella parte settentrionale del Mare Nubium. A nord-nordovest si trova il grande cratere Fra Mauro assieme alla coppia di crateri Parry e Bonpland. A est sono presenti i crateri Kundt e Davy.\nLa parte rimanente del bordo \u00e8 stata erosa, colpita e parzialmente sommersa da lava basaltica che ha ricoperto la superficie interna. La parete \u00e8 poco pi\u00f9 di una serie circolare di creste che si uniscono assieme. A sudovest sono presenti i resti del cratere inondato 'Guericke F'. Il fondo presenta piccole sporgenze che si stagliano su una superficie piatta e segnata solo da due piccoli crateri nel quadrante sudovest.\nIl cratere \u00e8 dedicato allo scienziato tedesco Otto von Guericke.\nCrateri correlati.\nAlcuni crateri minori situati in prossimit\u00e0 di Guericke sono convenzionalmente identificati, sulle mappe lunari, attraverso una lettera associata al nome.\nIl cratere \"Guericke C\" \u00e8 stato ridenominato dall'Unione Astronomica Internazionale Kundt nel 1976."}
{"id": "1472932", "revid": "767487", "url": "https://it.wikipedia.org/wiki?curid=1472932", "title": "Stevan Faddy", "text": "Vincendo la competizione canora nazionale il 25 febbraio 2007 con la canzone \"Ajde, Kro\u010di\"\", si \u00e8 aggiudicato la partecipazione all'Eurovision Song Contest 2007 tenutasi ad Helsinki."}
{"id": "1472935", "revid": "86599", "url": "https://it.wikipedia.org/wiki?curid=1472935", "title": "Cratere Guillaume", "text": "Guillaume \u00e8 un cratere lunare di 56,75 km situato nella parte nord-orientale della faccia nascosta della Luna, a sudest del cratere Perkin.\n\u00c8 un cratere eroso, e le sue forme sono state arrotondate e consumate nel tempo. Un gruppo di piccoli crateri ricopre il bordo nordest e altri giacciono lungo il bordo a sud e a ovest. Il fondo a forma di conca non possiede caratteristiche di rilievo.\nIl cratere \u00e8 dedicato al fisico svizzero Charles Edouard Guillaume.\nCrateri correlati.\nAlcuni crateri minori situati in prossimit\u00e0 di Guillaume sono convenzionalmente identificati, sulle mappe lunari, attraverso una lettera associata al nome."}
{"id": "1472937", "revid": "86599", "url": "https://it.wikipedia.org/wiki?curid=1472937", "title": "Cratere Gullstrand", "text": "Gullstrand \u00e8 un cratere lunare di 45,05 km situato nella parte nord-orientale della faccia nascosta della Luna, a nordovest del cratere Perrine e ad est-nordest del cratere Quetelet.\nIl cratere ha un bordo circolare relativamente definito, che \u00e8 stato poco consumato dal tempo. \u00c8 presente un cratere nel lato di sudovest del bordo e a sudest. Un altro cratere adiacente al bordo orientale presenta una forma strana e piccoli crateri giacciono ai confini settentrionali e meridionali del bordo.\nLe pareti interne sono relativamente semplici e senza caratteristiche degne di nota. La superficie interna non \u00e8 segnata da crateri e presenta solo un basso picco centrale.\nIl cratere \u00e8 dedicato al medico svedese Allvar Gullstrand.\nCrateri correlati.\nAlcuni crateri minori situati in prossimit\u00e0 di Gullstrand sono convenzionalmente identificati, sulle mappe lunari, attraverso una lettera associata al nome."}
{"id": "1472940", "revid": "86599", "url": "https://it.wikipedia.org/wiki?curid=1472940", "title": "Cratere Gum", "text": "Gum \u00e8 un cratere lunare di 54,55 km situato nella parte sud-orientale della faccia visibile della Luna, lungo il confine occidentale del Mare Australe, a nordest del cratere Hamilton. A nord-nordovest \u00e8 presente il cratere Abel e a est-sudest, nel lato nascosto, il cratere Jenner.\nLa superficie interna \u00e8 stata completamente inondata dalla lava che \u00e8 penetrata attraverso un'apertura nel bordo orientale. I resti del bordo formano una cresta bassa e curva attorno alla parte interna. Lungo il bordo sudest \u00e8 presente un piccolo cratere e a nordest i resti di un altro cratere forma un'incisione. Il fondo del cratere ha un coefficiente di albedo analogo a quello del mare lunare a est.\nIl cratere \u00e8 dedicato all'astronomo australiano Colin Stanley Gum. \nCrateri correlati.\nAlcuni crateri minori situati in prossimit\u00e0 di Gum sono convenzionalmente identificati, sulle mappe lunari, attraverso una lettera associata al nome."}
{"id": "1472943", "revid": "86599", "url": "https://it.wikipedia.org/wiki?curid=1472943", "title": "Cratere Gutenberg", "text": "Gutenberg \u00e8 un cratere lunare di 70,65 km situato nella parte sud-orientale della faccia visibile della Luna, lungo il confine occidentale del Mare Fecunditatis. A sudest \u00e8 presente il cratere Goclenius e la coppia di crateri Magellano e Colombo.\nIl bordo \u00e8 consumato ed eroso, in particolare a est dove \u00e8 interrotto dal cratere 'Gutenberg E'. Il bordo di quest'ultimo presenta a sua volta delle discontinuit\u00e0 nei lati sudest e sudovest, che formano un passaggio verso il mare ad est.\nLa superficie interna dei crateri Gutenberg e Gutenberg E sono stati inondati dalla lava, che ha lasciato un'area relativamente piana. Essa \u00e8 interrotta a nordest da una coppia di crepacci che costituiscono una parte delle Rimae Goclenius. Il picco centrale \u00e8 formato da un insieme semicircolare di colline.\nIl cratere \u00e8 dedicato all'inventore tedesco Johannes Gutenberg. \nCrateri correlati.\nAlcuni crateri minori situati in prossimit\u00e0 di Gutenberg sono convenzionalmente identificati, sulle mappe lunari, attraverso una lettera associata al nome."}
{"id": "1472949", "revid": "287204", "url": "https://it.wikipedia.org/wiki?curid=1472949", "title": "Cratere Guthnick", "text": "Guthnick \u00e8 un cratere lunare, intitolato all'astronomo tedesco Paul Guthnick situato nel lato nascosto della Luna. Pu\u00f2 tuttavia essere osservato durante i periodi di librazione favorevole. Questo cratere si trova nella porzione meridionale dell'enorme regione ricoperta di materiale espulso (\"ejecta\") che circonda il Mare Orientale. A meno di un diametro di distanza a nordovest \u00e8 presente il cratere Rydberg e a sud-sudovest il cratere Andersson.\nIl bordo esterno \u00e8 ben definito e non ha subito erosioni significative. A nordest \u00e8 presente una piccola protuberanza. La piccola superficie interna si trova al centro di un anello di materiali che sono precipitati dalle pareti interne e non presenta impatti degni di nota."}
{"id": "1472953", "revid": "123202198", "url": "https://it.wikipedia.org/wiki?curid=1472953", "title": "Cratere Guyot", "text": "Guyot \u00e8 un cratere lunare di 98,28 km situato nella parte nord-occidentale della faccia nascosta della Luna, a sudovest dal cratere Kostinskiy da cui \u00e8 separato solo da pochi km di terreno accidentato. A ovest-sudovest giace il cratere Lobachevskiy e ad est-sudest il cratere Ostwald.\nIl bordo \u00e8 consumato e la sua forma \u00e8 stata distorta dagli impatti successivi. Diversi crateri minori si trovano lungo il bordo e segnano la superficie interna.\nIl cratere \u00e8 dedicato al geologo elevetico-statunitense Arnold Henri Guyot. \nCrateri correlati.\nAlcuni crateri minori situati in prossimit\u00e0 di Guyot sono convenzionalmente identificati, sulle mappe lunari, attraverso una lettera associata al nome."}
{"id": "1472956", "revid": "86599", "url": "https://it.wikipedia.org/wiki?curid=1472956", "title": "Cratere Gyld\u00e9n", "text": "Gyld\u00e9n \u00e8 un cratere lunare di 48,15 km situato nella parte sud-orientale della faccia visibile della Luna, a nordovest del cratere Ptolemaeus, a meno di di distanza dall'equatore lunare. A ovest si trova il cratere Herschel, a nord R\u00e9aumur e ad est Hipparchus.\nIl bordo, a forma di cuore, ha subito un'erosione nel tempo tale da diventare un irregolare anello di picchi e valli attorno alla superficie interna. Essa non presenta caratteristiche degne di nota, a parte il piccolo cratere 'Gyld\u00e9n\u00a0K' a sudest del punto centrale.\nIl cratere \u00e8 dedicato all'astronomo svedese Hugo Gyld\u00e9n.\nCrateri correlati.\nAlcuni crateri minori situati in prossimit\u00e0 di Gyld\u00e9n sono convenzionalmente identificati, sulle mappe lunari, attraverso una lettera associata al nome."}
{"id": "1472959", "revid": "1543377", "url": "https://it.wikipedia.org/wiki?curid=1472959", "title": "Antonia Fraser", "text": "Biografia.\nAntonia Margaret Caroline \u00e8 la figlia di Frank Pakenham e di sua moglie Elizabeth Longford. Come tutti i suoi fratelli, la piccola Antonia fu battezzata secondo il rito cattolico. Fu educata presso la St. Mary's School di Ascot e successivamente presso la Dragon School di Oxford. Si laure\u00f2 alla Lady Margaret Hall, un college facente parte dell'Universit\u00e0 di Oxford situato a Norham Gardens, a nord della citt\u00e0 di Oxford. Nel 1956 spos\u00f2 Sir Hugh Fraser (1918-1984), cattolico scozzese di origini aristocratiche, membro del Parlamento. Durante il loro matrimonio, durato fino al 1977, ebbero tre figli, Benjamin, Damian e Orlando, e tre figlie, Rebecca, Flora e Natasha. La figlia Flora \u00e8 ora a sua volta scrittrice di biografie. Antonia ha sedici nipoti.\nIl 22 ottobre 1975 rischiarono la vita quando esplose una bomba vicino alla loro casa presso Holland Park, nel distretto amministrativo di Kensington and Chelsea, mentre ricevevano la visita di Caroline Kennedy. Ad essere colpito dall'esplosione fu il dottor Gordon Hamilton-Fairley, ricercatore ospedaliero, che passeggiava con il suo cane. Dopo aver avuto contatti di lavoro con Harold Pinter, decise di convivere con quest'ultimo, gi\u00e0 sposato con l'attrice Vivien Merchant. Nel 1977 Antonia ottenne il divorzio dal primo marito e nel 1980 spos\u00f2 in seconde nozze Harold Pinter, con il quale \u00e8 vissuta presso Holland Park, a Londra fino al dicembre 2008 quando \u00e8 rimasta vedova.\nLa prima opera di successo di Antonia Fraser fu \"Mary Queen of Scots\", pubblicata nel 1969. In seguito, lei scrisse numerose, applaudite biografie che la portarono a ricevere il premio \"Wolfson History Prize\" nel 1984. \u00c8 stata per due anni, dal 1988 al 1989 presidente del PEN Club inglese, una associazione internazionale di scrittori. Tra i suoi scritti vi sono anche numerosi romanzi polizieschi. Negli anni Ottanta, in Inghilterra, and\u00f2 in onda una serie televisiva che aveva come protagonista Jemima Shore, il suo pi\u00f9 noto personaggio. Fraser lavor\u00f2 anche alla radio ed ha dato alle stampe alcune biografie ufficiali della Casa Reale Inglese.\nVarie biografie sono edite oggi in Italia da Arnoldo Mondadori Editore. Tra queste figura la notevole biografia di Maria Antonietta, alla quale si \u00e8 liberamente ispirata Sofia Coppola per il suo film sulla vita della regina di Francia in chiave rock-moderna, \"Marie Antoinette\" (2006). Gi\u00e0 nominata Commendatore dell'Ordine dell'Impero Britannico (CBE), nel 2011 \u00e8 stata insignita del titolo di Dama di Commenda dell'Ordine dell'Impero Britannico (DBE) per i suoi meriti letterari."}
{"id": "1472971", "revid": "2161976", "url": "https://it.wikipedia.org/wiki?curid=1472971", "title": "I successi di Giuni Russo", "text": "I successi di Giuni Russo \u00e8 una raccolta della cantante italiana Giuni Russo, pubblicata nel 1989 con etichetta Bubble/Ricordi.\nContiene brani tratti da due precedenti lavori: Giuni del 1986 e Album del 1987."}
{"id": "1472975", "revid": "599013", "url": "https://it.wikipedia.org/wiki?curid=1472975", "title": "Cef", "text": ""}
{"id": "1472976", "revid": "599013", "url": "https://it.wikipedia.org/wiki?curid=1472976", "title": "Ramon Vega", "text": "Biografia.\nNato nei pressi di Zurigo, i suoi genitori sono di origini spagnole.\nCarriera.\nIn Italia viene ricordato per la sua breve esperienza nel Cagliari. Arriv\u00f2 nell'estate 1996 e fu ceduto pochi mesi dopo al Tottenham per la cifra record di 10 miliardi di lire (3,75 sterline al cambio di allora), esattamente il doppio di quanto sbors\u00f2 nel mese di agosto il presidente del Cagliari Massimo Cellino.\nEsord\u00ec nel campionato italiano l'8 settembre 1996 nella partita Cagliari-Atalanta terminata con il punteggio di 2-0 in favore degli isolani.\nDopo il ritiro.\nDopo essersi ritirato nel 2003 ha aperto una scuola calcio in Spagna a Marbella chiamata \"Ramon Vega's Soccer School\". Poco dopo ne apr\u00ec un'altra in Gran Bretagna nel West Yorkshire. \u00c8 socio della societ\u00e0 londinese Duet Group che si occupa di intermediazioni calcistiche."}
{"id": "1472979", "revid": "838137", "url": "https://it.wikipedia.org/wiki?curid=1472979", "title": "Opel 70PS", "text": "La 70PS era una piccola famiglia di autovetture di gran lusso prodotta dalla Casa automobilistica tedesca Opel dal 1910 al 1914.\nProfilo e storia.\nNel 1908, la Opel lanci\u00f2 la 33/60 PS, una vettura di gran lusso capostipite della famiglia delle Opel da 60PS, cio\u00e8 da 60 CV. Tale modello, con propulsore da 8.6 litri rischiava di rubare clientela ad un altro modello Opel, la 32/50 PS, sempre di gran lusso, e con motore da 8 litri, troppo vicino a quello dell'altro modello. Pertanto, gi\u00e0 nella met\u00e0 del 1908, fu lanciato un modello di cilindrata minore che sostituisse la 32/50 PS, in modo da rimarcare con pi\u00f9 chiarezza la distinzione tra il nuovo modello ed i modelli della famiglia 60PS. &lt;br&gt;\nNel 1909, con l'uscita di produzione della 30/50 PS, ultima esponente della famiglia delle 50PS, la Opel decise di trovarle una sostituta che rimarcasse ulteriormente una linea di separazione con i modelli di cilindrata maggiore. Tale modello, assieme al modello che l'avrebbe sostituita, avrebbe costituito la piccola famiglia delle 70PS.\nLa 28/70 PS.\nIl nuovo modello prese il nome di 28/70 PS e fu lanciato all'inizio del 1910. La 28/70 PS era disponibile nelle tre principali carrozzerie tipiche all'epoca delle vetture delle fasce pi\u00f9 alte, dalla superiore in su. Tali varianti di carrozzeria erano: la limousine, la landaulet e la double-phaeton.&lt;br&gt;\nLa 28/70 PS nasceva su un telaio in acciaio a longheroni e traverse, da 3.4 m di passo, sul quale venivano montate soluzioni tecniche piuttosto convenzionali, molte delle quali sarebbero state utilizzate assai diffusamente ancora per molto tempo nell'ambito dell'intero panorama automobilistico di allora. Un esempio era costituito dalle sospensioni ad assale rigido e balestre semiellittiche. Una soluzione piuttosto convenzionale, ma destinata a scomparire in minor tempo, era quella dei freni a nastro sul cambio.&lt;br&gt;\nA proposito del cambio stesso, esso era a 4 marce e faceva parte di uno schema di trasmissione anch'esso piuttosto convenzionale, e che utilizzava un albero a cardano ed una frizione a cono.&lt;br&gt;\nIl motore era la parte pi\u00f9 interessante, bench\u00e9 anch'esso fosse tutt'altro che innovativo: si trattava di un 4 cilindri disposto a cilindri appaiati, secondo uno schema utilizzato dalla Casa di R\u00fcsselsheim nei suoi modelli delle fasce pi\u00f9 alte. Per i motivi spiegati in precedenza, tale motore era di cilindrata minore rispetto alla \"30/50 PS\" che andava a sostituire. Dai precedenti 7.7 litri si pass\u00f2 infatti per la precisione a 7270 cm\u00b3, ma crebbe la potenza massima, che arriv\u00f2 a 70\u00a0CV a 1600 giri/min. &lt;br&gt;\nLa velocit\u00e0 massima era di 100\u00a0km/h circa.&lt;br&gt;\nLa 28/70\u00a0CV fu prodotta fino alla fine del 1910: la sua erede, per\u00f2, non arriv\u00f2 che nel 1914, lasciando un vuoto in tale nicchia per oltre tre anni.\nLa 29/70 PS.\nAll'inizio del 1914 fu introdotta l'evoluzione della 28/70 PS, ossia la 29/70 PS, che utilizzava un telaio dal passo maggiorato (3,535\u00a0m contro 3,4) e che montava un motore da 7464\u00a0cm\u00b3 in grado di erogare una potenza leggermente superiore e pari a 72,5\u00a0CV a 1600 giri/min.&lt;br&gt;\nIl resto della meccanica, comprendente trasmissione, sospensioni e freni, ricalcava quanto gi\u00e0 utilizzato sulla 28/70 PS, fuori listino da oltre tre anni al momento del lancio della 29/70 PS.&lt;br&gt;\nAnche le prestazioni erano le stesse della 28/70\u00a0CV.&lt;br&gt;\nUn'altra novit\u00e0 di spicco stava nelle carrozzerie disponibili: sempre presenti le limousine e le landaulet, ma era anche possibile avere delle carrozzerie particolari che fondevano le caratteristiche di una double-pheton e di una landaulet.&lt;br&gt;\nLa 29/70\u00a0CV fu tolta di produzione alla fine del 1914: la sua eredit\u00e0 sar\u00e0 ripresa al termine dell'imminente conflitto mondiale dalla 30/75 PS."}
{"id": "1472982", "revid": "767487", "url": "https://it.wikipedia.org/wiki?curid=1472982", "title": "Natalia Barbu", "text": "Natalia ha partecipato all'Eurovision Song Contest 2007 ad Helsinki con la canzone \"Fight\" terminando in 10\u00aa posizione."}
{"id": "1472984", "revid": "125955572", "url": "https://it.wikipedia.org/wiki?curid=1472984", "title": "Brigata aeromobile &quot;Friuli&quot;", "text": "La Brigata aeromobile \"Friuli\", con sede a Bologna, \u00e8 una Grande Unit\u00e0 Elementare dell'Esercito Italiano concepita per esprimere un potenziale bivalente combinando elicotteri e reparti di fanteria aviotrasportata. L'aeromobilit\u00e0 non \u00e8 da confondersi con l'aerotrasporto (o elitrasporto) che invece trattasi di mera attivit\u00e0 logistica anche se effettuata in zona d'operazione.\nDal 2000, con la combinazione di elicotteri da combattimento AgustaWestland AW129, elicotteri di supporto al combattimento, fanteria leggera e una componente di mezzi da combattimento ruotati e cingolati, questa unit\u00e0 \u00e8 in grado di svolgere compiti in cui sono fondamentali la rapidit\u00e0 d'azione, la sorpresa e la concentrazione di fuoco.\nOltre alle peculiarit\u00e0 di combattimento, la Brigata \u00e8 in grado di svolgere operazioni militari diverse dalla guerra (MOOTW) quali le operazioni di mantenimento od imposizione della pace ed evacuazione di non combattenti. La Brigata, inoltre, \u00e8 l'unica unit\u00e0 dell'Esercito italiano abilitata al rilascio delle certificazioni per l'elitrasporto tattico.\nStoria.\nLa costituzione.\nIn attuazione della legge 29 giugno 1882 si costituisce in Milano il 1\u00ba novembre 1884 la Brigata \"Friuli\" del Regio esercito, contemporaneamente alla formazione dei Reggimenti di fanteria 87\u00b0 e 88\u00b0, che ne fanno parte.\nPrima guerra mondiale.\nAlla fine di maggio del 1915, all'entrata in guerra dell'Italia nella prima guerra mondiale la Brigata si trovava a Palmanova, entrando in linea nel settore di Monfalcone il 20 agosto, prendendo poi parte tra la fine di ottobre e l'inizio di novembre 1915 alla terza battaglia dell'Isonzo.\nAll'inizio di gennaio 1916 brigata venne schierata in linea nel settore di Selze, per tornare il 24 aprile nelle trincee di Monfalcone e spostarsi nella seconda met\u00e0 di maggio nel settore di Ronchi e di monte Sei Busi.\nIn giugno in seguito alla Strafexpedition di von Conrad sugli Altipiani del Trentino, obblig\u00f2 la brigata \"Friuli\" ad un veloce spostamento in Val Frenzela nella zona dell'Altopiano di Asiago, rimanendo fino a fine anno in prima linea sulle posizioni nel tratto monte Zebio\u2013Roccolo\u2013Camporovere.\nAlla fine di maggio 1917 la brigata inizi\u00f2 il trasferimento per tornare sul medio Isonzo, occupando il 29 maggio le trincee della selletta Vodice \u2013 monte Santo e successivamente venne destinata nel settore di Plezzo, nell'alto Isonzo. Il 24 ottobre, nella dodicesima battaglia dell'Isonzo, la brigata venne sorpresa nelle trincee di prima linea dal lancio di gas venefici subendo perdite gravissime, con i superstiti che dopo aver ripiegato il 25 ottobre, vennero accerchiati da forze tedesche, con l\u201987\u00ba Reggimento fanteria quasi annientato, e l\u201988\u00ba Reggimento fanteria che dopo cruenta lotta, riusci a sganciarsi e raggiungere monte Cavallo.\nRidotta ormai a pochi nuclei di soldati la brigata ripieg\u00f2 verso San Daniele e Sacile, oltrepassando il Piave il 5 novembre, lasciando nella ritirata 120 ufficiali e 2600 soldati.\nLa Brigata aeromobile \"Friuli\" rimane nelle retrovie fino ala prima decade di giugno del 1918 quando raggiunse lo sbarramento di Serravalle sul fiume Adige. Il 23 ottobre la brigata \"Friuli\" venne trasferita nei pressi di Vicenza, dove si trovava alla fine della guerra.\nIl 28 dicembre 1926 il Comando di Brigata viene sciolto.\nLa Divisione.\nNel 1939 per trasformazione della 20\u00aa Divisione di Fanteria \"Curtatone e Montanara\" venne costituita la 20\u00aa Divisione fanteria \"Friuli\" che, all'inizio della seconda guerra mondiale, inquadrava l'87\u00ba e 88\u00ba Fanteria e il 35\u00ba Reggimento artiglieria \"Friuli\". Inizlmente impegnata sul fronte occidentale alpino nel 1940 la Grande Unit\u00e0 ha poi combattuto in Jugoslavia nel 1941-1942 per poi essere rischierata di presidio in Corsica tra il Col de Teghime e Bastia, dove si trovava alla proclamazione dell'armistizio. Successivamente alle vicende armistiziali la Divisione, ader\u00ec al Regno del Sud, e in Corsica sostenne con successo fino al 4 ottobre, unitamente ad altre unit\u00e0 italiane, duri scontri con unit\u00e0 tedesche (16. SS-Panzergrenadier-Division \"Reichsf\u00fchrer-SS\", 90. Panzergrenadier-Division) cacciandole dall'isola con i suoi reparti che operarono nella zona del Col de Teghime, Bastia e Casamozza.\nAi primi di novembre, la Divisione venne trasferita in Sardegna, con compiti di presidio, sicurezza e vigilanza, e quindi nel continente dove nel luglio 1944 a San Giorgio del Sannio venne costituito con reparti provenienti dalla Divisione il Gruppo di Combattimento \"Friuli\", guidato dal generale Arturo Scattini, che prese parte alla guerra di liberazione.\nIl 10 febbraio 1945 il Gruppo di combattimento \"Friuli\" era in linea sulle posizioni difensive di Brisighella. Combattendo le resistenze nemiche a Cuffiano, superato il fiume Senio, giunse per primo, il 14 aprile, ad Imola, procedendo, quindi, lungo la via Emilia verso Bologna, dove i suoi reparti avanzati entrarono il mattino del 21 aprile 1945, accolti con estrema gioia dai cittadini bolognesi.\nNel dopoguerra, Il 15 ottobre 1945, il Gruppo di combattimento \"Friuli\", riprese il nome di Divisione di fanteria \"Friuli\", mantenendo inizialmente i Reggimenti 87\u00ba e 88\u00ba Fanteria e 35\u00ba Artiglieria da campagna, il 120\u00ba Battaglione misto genio e reparti minori con il comando di divisione spostato a Bolzano alle dipendenze del IV Comando militare territoriale e alla fine degli anni quaranta a Firenze alle dipendenze del VII Comando militare territoriale di Firenze, assumendo nei ranghi il 78\u00ba Reggimento fanteria \"Lupi di Toscana\", per passare poi nel corso degli anni cinquanta alle dipendenze del VI Corpo d'armata di Bologna, costituito dalla Divisione di fanteria \"Friuli\" la cui sede di comando era Firenze e dalla Divisione fanteria \"Trieste\" la cui sede di comando era Bologna.\nBrigata fanteria \"Friuli\".\nLa conformazione organica nell'Esercito italiano \u00e8 per\u00f2 modificata nel tempo e il 15 aprile 1960, \u00e8 ridotta a Brigata, con la denominazione di Brigata di fanteria \"Friuli\", con sede a Firenze, modificando la conformazione organica, con la perdita dei reggimenti tradizionali 87\u00ba e 88\u00ba fanteria e assumendo nei ranghi il Battaglione corazzato \"Friuli\", il Gruppo artiglieria da campagna \"Friuli\", la Compagnia Genio pionieri, la Compagnia Trasmissioni e la Sezione Aerei Leggeri \"Friuli\" su velivoli L-21A. Contemporaneamente anche la Divisione fanteria \"Trieste\" venne ridotta a Brigata con la denominazione di Brigata fanteria \"Trieste\". Perde i reggimenti tradizionali assumendo nei ranghi il Battaglione Corazzato \"Friuli\", il Gruppo Artiglieria da Campagna \"Friuli\", la Compagnia Genio pionieri e la Compagnia Trasmissioni.\nNel 1966 la Brigata \"Friuli\" prese parte alle operazioni di soccorso alla popolazione fiorentina in occasione dell'alluvione che il 4 novembre di quell'anno colp\u00ec il capoluogo toscano.\nNel corso degli anni la 1\u00aa e la 2\u00aa Compagnia carri del XIX battaglione corazzato vennero riequipaggiate con gli M47 Patton che sostituirono gli M26 Pershing mentre il Gruppo artiglieria da campagna \"Friuli\" venne equipaggiato con gli obici M114 da 155/23 e la Sezione Aerei Leggeri vide la sostituzione degli L-21A con gli L-21B.\nDopo lo scioglimento del VI Corpo d'armata, avvenuto il 1\u00ba aprile 1972 la brigata di fanteria \"Friuli\" \"\u00e8 passata alle dipendenze della VII Comando militare territoriale - Regione Militare \"Tosco-Emiliana\" costituitosi in seguito all'unificazione del VI Comando militare territoriale di Bologna e del VII Comando militare territoriale di Firenze.\nLa conformazione organica della brigata rimase immutata fino alla riorganizzazione dell'esercito del 1975.\nBrigata motorizzata \"Friuli\".\nCon la ristrutturazione dell'Esercito, dal 23 settembre 1975 assunse il nome di \"Brigata motorizzata \"Friuli\"\", alle dipendenze della Regione Militare \"Tosco-Emiliana, inquadrando nei suoi ranghi i Battaglioni di Fanteria 78\u00b0 \"Lupi di Toscana\", 87\u00b0 \"Senio\" e 225\u00b0 \"Arezzo\", il 19\u00ba Battaglione Corazzato \"M.O. Tumiati\", il 35\u00ba Gruppo Artiglieria da Campagna \"Riolo\" ed il Battaglione Logistico \"Friuli\" e la compagnia Trasmissioni diventa Reparto Comando e trasmissioni \"Friuli\".\nDiviene alle dipendenze della Regione Militare \"Tosco-Emiliana\".\n Brigata motorizzata \"Friuli\"\nLa brigata mantiene la medesima configurazione anche nel corso degli anni ottanta.\nIl 1\u00ba gennaio 1986 la \"Friuli\", unitamente alla Brigata paracadutisti \"Folgore\" ed a reparti di volo dell'Aviazione Leggera dell'Esercito, entrava nella Forza d'intervento rapido (FIR), unit\u00e0 militare interforze costituita da unit\u00e0 specializzate delle Forze armate italiane, costituita per intervenire con immediatezza contro minacce interessanti l'intero territorio nazionale. La FIR poteva inoltre fornire aliquote di forze per compiti connessi con la sicurezza internazionale, quali la formazione di un contingente di pace o di una forza di sicurezza. La Brigata ne avrebbe continuato a farne parte anche dopo la sua riconfigurazione da Brigata motorizzata a Brigata meccanizzata\nBrigata meccanizzata \"Friuli\".\nLa brigata il 1\u00ba giugno 1991 venne rinominata Brigata meccanizzata \"Friuli\", in seguito alla ridenominazione della Brigata meccanizzata \"Trieste\" di cui venivano assorbiti alcuni reparti, divenne \"Brigata meccanizzata \"Friuli\"\" su Comando, Reparto Comando e Trasmissioni, 66\u00ba Battaglione fanteria meccanizzata \"Valtellina\", 78\u00ba Battaglione fanteria meccanizzata \"Lupi di Toscana\", 225\u00ba Battaglione fanteria \"Arezzo\", 10\u00ba Battaglione bersaglieri \"Bezzecca\", 11\u00ba Battaglione carri \"M.O. Calzecchi\", 21\u00ba Gruppo artiglieria da campagna semovente \"Romagna\", Battaglione Logistico, Reparto Sanit\u00e0 (quadro) e reparti minori; il comando venne trasferito da Firenze a Bologna, che era la sede della Brigata \"Trieste\". Il 21 settembre dello stesso anno al reparto venne conferita la cittadinanza onoraria di Udine, di cui porta nello stemma araldico il castello.\n Brigata meccanizzata \"Friuli\" nel 1991\nProvenivano dalla Brigata meccanizzata \"Trieste\" il 66\u00ba Battaglione fanteria meccanizzata \"Valtellina\" di stanza a Forl\u00ec, 11\u00ba Battaglione carri \"M.O. Calzecchi\" di stanza a Ozzano Emilia e il Battaglione Logistico di stanza a Budrio.\nIl 7 gennaio 1992 caddero a seguito dell'abbattimento dell'elicottero sul quale volavano, impegnati per conto dell'European Community Monitor Mission (ECMM), il tenente colonnello Enzo Venturini, i marescialli capo Silvano Natale e Fiorenzo Ramacci e il sergente maggiore Marco Matta, tutti decorati di medaglia d'oro al valor militare. Insieme a loro volava anche il Lieutenant de vaisseau (Tenente di Vascello) della Marine nationale francese Jean-Loup Eychenne, che perse anche lui la vita. L'elicottero AB-205 sul quale volavano venne abbattuto da parte di due MIG-21 dell'aviazione iugoslava, a Podrute.\nDal 18 settembre 1992 l'11\u00b0 divenne 4\u00ba Reggimento carri (inquadrando l'11\u00ba Battaglione carri \"M.O. Calzecchi\") e nello stesso periodo gran parte delle altre unit\u00e0 sono elevate a rango di reggimento per cui al 1\u00ba gennaio 1993 la Brigata comprendeva: Comando, Reparto Comando e Trasmissioni, 78\u00ba Reggimento fanteria \"Lupi di Toscana\", 6\u00ba Reggimento bersaglieri, 4\u00ba Reggimento carri, 225\u00ba Reggimento \"Arezzo\", 66\u00ba Battaglione Meccanizzato \"Valtellina\", 21\u00ba Gruppo Artiglieria Semovente \"Romagna\", Battaglione Logistico, Compagnia Genio Guastatori, Reparto Sanit\u00e0 (quadro).\nNel settembre 1993 il Reparto Comando ha inglobato la Compagnia Genio trasformandosi in Reparto Comando e Supporti Tattici con sede a Bologna. A sua volta il 4\u00ba Reggimento carri divenne 33\u00ba Reggimento carri, il 66\u00ba Battaglione Fanteria divenne 66\u00ba Reggimento Fanteria \"Trieste\", il 21\u00ba Gruppo diviene 21\u00ba Reggimento Artiglieria da Campagna Semovente \"Trieste\" e il 225\u00ba Reggimento \"Arezzo\" \u00e8 transitato alle dipendenze del Comando Regione e venne sostituito dal 121\u00ba Reggimento fanteria \"Macerata\".\nNel 1992, nel 1994 e nel 1996, la Brigata prese parte all'operazione Vespri siciliani in Sicilia, per il mantenimento dell'ordine pubblico, con il RE.CO.SU.TAT. di Bologna nella citt\u00e0 di Palermo (tra i siti sensibili, la residenza della Fam. Borsellino e il tribunale di Palermo), con il 66\u00ba Reggimento \"Trieste\", con il 78\u00ba Reggimento \"Lupi di Toscana\" e la Compagnia Genio guastatori Friuli comandata dal Capitano Massimo Scala, impegnato nelle cittadine di Sciacca (AG) e Gela (CL) e con il 6\u00ba Reggimento bersaglieri, impegnato dal 9 febbraio al 25 marzo 1994, nel settore di Caltanissetta e dall'11 giugno al 25 luglio 1994 nelle zone di Piazza Armerina, Enna e Nicosia.\nNello stesso periodo il 66\u00ba Reggimento fanteria \"Trieste\", 78\u00ba Reggimento fanteria \"Lupi di Toscana\" e il 6\u00ba Reggimento bersaglieri prendevano parte alla missione ONU UNOSOM II in Somalia. Il 6 febbraio 1994, a seguito di un agguato, sulla strada tra Balad e Mogadiscio, durante la missione UNOSOM II, \"Ibis 2\" in Somalia cadde il tenente Giulio Ruzzi, 28 anni, di Roma, in servizio nel 66\u00ba Reggimento fanteria \"Trieste\".\nDall'aprile al luglio 1997 la \"Friuli\" prese quindi parte alla Missione Alba in Albania, nella zona di Valona, venendo mobilitata dal marzo all'ottobre dell'anno successivo a Sarajevo (Bosnia ed Erzegovina) per l'operazione Constant Forge.\nNel 1995 viene sciolto il 78\u00ba Reggimento fanteria \"Lupi di Toscana\" e nel corso degli anni novanta la brigata ha persoil 33\u00ba Reggimento carri, passato in forza alla Brigata corazzata \"Ariete\" e nel 1997 il 121\u00b0 \"Macerata\" assumendo per\u00f2 nei suoi ranghi il 3\u00ba Reggimento \"Savoia Cavalleria\". Nello stesso anno in seguito ad un processo di riorganizzazione dell'Esercito Italiano il III Corpo d'armata, nell'ambito dei provvedimenti connessi con l'attuazione del Nuovo modello di difesa, dal 1\u00ba ottobre 1997 venne riconfigurato nel Comando Forze Operative di Proiezione (COMFOP) costituito da reparti caratterizzati da alta mobilit\u00e0 e prontezza di impiego. La Brigata meccanizzata \"Friuli\" entr\u00f2 a far parte della Forza operativa di proiezione che era costituita oltre che dalla Brigata \"Friuli\", dalla Brigata bersaglieri \"Garibaldi\" e dalla Brigata paracadutisti \"Folgore\" supportate dal 10\u00ba Reggimento genio guastatori, dal 3\u00ba Reggimento Cavalleria dell'Aria \"Aldebaran\", dal 33\u00ba reggimento logistico di manovra \"Ambrosiano\", dal Reggimento lagunari \"Serenissima\", dal 26\u00ba reggimento \"Bergamo\" e dal 121\u00ba reggimento \"Macerata\".\nBrigata aeromobile \"Friuli\".\nAlla fine degli anni novanta venne avviata la trasformazione da brigata meccanizzata a brigata aeromobile con lo scioglimento di alcuni reparti che la costituivano e l'inquadramento di nuovi reparti operativi.\nCon l'avvio della trasformazione della Brigata da meccanizzata ad aeromobile, l'unit\u00e0 si vide assegnato, a partire dal 1\u00ba gennaio 1999, il 7\u00ba Reggimento AVES \"Vega\" di Rimini. Dal 15 ottobre di quello stesso anno al 12 aprile 2000 la Brigata costitu\u00ec la struttura portante e di comando della forza NATO impiegata nella \"Communication Zone West\" (zona di comunicazione occidentale) della Kosovo Force in Albania, nell'ambito dell'operazione \"Joint Guardian\". Il 1\u00ba dicembre 2000 la Forza Operativa di Proiezione viene riconfigurata in comando di pianificazione, cedendo le sue pedine operative al 1\u00b0 e al 2\u00b0 COMFOD. e la Brigata \"Friuli\" venne inquadrata nel 1\u00ba Comando delle forze di difesa di Vittorio Veneto.\nIl passaggio a brigata aeromobile venne ufficializzato il 1\u00ba maggio del 2000 con l'acquisizione del 5\u00ba Reggimento AVES \"Rigel\" di Casarsa della Delizia e il cambio di nome in Brigata aeromobile \"Friuli\".\nNel 2004 si \u00e8 completato il processo di riconversione da unit\u00e0 meccanizzata in aeromobile..\nA seguito di un incidente avvenuto il 9 agosto 2001 in Kosovo in cui due soldati della Brigata alpina \"Taurinense\" persero la vita precipitando da un elicottero di altra Forza armata (probabilmente per fraintendimento di ordini), la \"Friuli\" \u00e8 stata l'unica unit\u00e0 abilitata al rilascio delle certificazioni per l'elitrasporto tattico. La Brigata nel 2002 perse il 6\u00ba Reggimento bersaglieri che fu posto in posizione quadro.\nLa Brigata ha costituito dal 6 settembre al 20 dicembre 2004 l'\"Italian Joint Task Force Iraq\" a Nasiriyya nell'ambito dell'Operazione Antica Babilonia. \nDal 23 aprile al 9 ottobre 2008 la Brigata \"Friuli\" costitu\u00ec il Regional Command West di Herat nell'ambito dell'operazione ISAF in Afghanistan e, dal 6 novembre 2009 al 6 maggio 2010, ha costituito la Joint Task Force Lebanon, con la responsabilit\u00e0 del settore ovest di UNIFIL, nell'ambito dell'operazione Leonte 7 in Libano.\nSino a met\u00e0 del 2013, la Brigata \"Friuli\" mantenne alle sue dipendenze un reparto comando e supporti tattici, a livello di battaglione, e quattro reggimenti:\nIn aderenza alla \"Delega al Governo per la revisione dello strumento militare nazionale\" (A.C. 5596), di prevista attuazione gi\u00e0 a partire dall'anno 2013 e in previsione della contrazione dell'organico delle Forze armate, la Brigata viene riconfigurata:\nDall'aprile 2015 all'ottobre 2015 la Brigata aeromobile \"Friuli\" \u00e8 stata impiegata nell'ambito dell'operazione \"LEONTE XVIII\" in Libano.\nDal 1\u00ba gennaio 2016 il Reggimento Logistico \"Friuli\" viene riconfigurarto come 6\u00ba Reggimento Logistico di Supporto generale, che in ottobre passa al comando supporti logistici del COMFOTER Supporto.\nDal 11 febbraio 2022 la Brigata passa alle dipendenze del Comando Aviazione Esercito.\nI comandanti.\nBrigata \"Friuli\" (1884-1926)\nBrigata di fanteria \"Friuli\" (1960-75)\nBrigata motorizzata \"Friuli\" (1975-91)\nBrigata meccanizzata \"Friuli\" (1991-2000)\nBrigata Aeromobile \"Friuli\" (dal 2000 sino ad oggi)\nLo scudetto.\nScudo a sfondo celeste (color del cielo) con all'interno un castello dorato stilizzato sormontato da un rotore bianco che d\u00e0 la connotazione di Aeromobile.\nIl castello dorato \u00e8 il simbolo della citt\u00e0 di Udine, capoluogo della Regione Friuli che d\u00e0 il nome alla Brigata. Tuttavia la forma del castello rappresentato ricorda quello di Cividale, citt\u00e0 che venne fondata da Giulio Cesare con il nome di Forum Juli, e proprio da tale nome trae origine il nome della regione Friuli e quindi della brigata.\nOperazioni nazionali e fuori area.\nOperazioni nazionali:\nOperazioni fuori area:\nLa Brigata aeromobile \"Friuli\" fornisce inoltre assetti di elicotteri, da combattimento e multiruolo, in Libano, Kosovo e Afghanistan.\nI caduti in servizio.\n10 giugno 2002\nDeceduto a seguito di un incidente avvenuto, durante la manovra di un camion militare, nella sede di Bologna\n31 maggio 2005\nPrecipitati a bordo di elicottero, a causa di condizioni meteorologiche avverse, nei pressi di Nassiriya, durante l'Operazione Antica Babilonia in Iraq\nI militari sono citati con il grado superiore conseguito \"ad honorem\".\n26 gennaio 2006\nDeceduti a seguito di un tamponamento stradale\n16 dicembre 2008\nDeceduto durante un'attivit\u00e0 addestrativa, presso l'Aeroporto Militare \"Vassura\" di Rimini\n20 febbraio 2012\nDeceduti a seguito di un incidente stradale, a 20\u00a0km circa da Shindand (Afghanistan), nell'ambito dell'International Security Assistance Force\nMuoiono annegati intrappolati all'interno di un veicolo Lince, ribaltatosi attraversando un fiume, mentre effettuavano un'operazione di soccorso."}
{"id": "1472988", "revid": "15756", "url": "https://it.wikipedia.org/wiki?curid=1472988", "title": "Giorgia Cardaci", "text": "Biografia.\nDiplomatasi presso la scuola del Teatro Stabile di Torino diretta da Luca Ronconi, dopo varie esperienze teatrali, nel 1999 appare nei film \"Ferdinando e Carolina\", diretto da Lina Wertm\u00fcller, e \"Mozart \u00e8 un assassino\", di Sergio Martino, a cui fanno seguito \"Controvento\", diretto da Peter Del Monte\" e Tandem\", diretta da Lucio Pellegrini, entrambi del 2000, \"Il trasformista\" (2002), regia di Luca Barbareschi, e \"Pianosequenza\" (2005), regia di Louis Nero.\nIl suo primo ruolo importante in televisione \u00e8 quello di Anna Murazzi, interpretato nel 2003-2004 nella sitcom \"Camera Caf\u00e9\", trasmessa da Italia 1. \u00c8 tra i protagonisti della serie tv in onda tra il 2006 e il 2007 su Rai 1, \"Raccontami\", regia di Tiziana Aristarco e Riccardo Donna.\nSuccessivamente appare su Canale 5 nella miniserie tv \"Il capo dei capi\", diretta da Enzo Monteleone e da Alexis Sweet. Nel 2008 torna su Rai 1 con la seconda stagione di \"Raccontami\" e l'anno successivo con la miniserie \"Il commissario Manara\", per la regia di Davide Marengo. Nel 2011 partecipa alla serie \"Fuoriclasse\" (Rai 1) nei panni di Elisa Sangallo, la professoressa d'inglese. Ha fatto anche parte del cast di \"SOS Befana\".\nDal 9 giugno 2020 \u00e8 vicepresidente dell'Unione Nazionale Interpreti Teatro e Audiovisivo (UNITA)."}
{"id": "1472992", "revid": "339392", "url": "https://it.wikipedia.org/wiki?curid=1472992", "title": "Monte Ida, Creta", "text": ""}
{"id": "1472994", "revid": "599013", "url": "https://it.wikipedia.org/wiki?curid=1472994", "title": "Cfl", "text": ""}
{"id": "1472995", "revid": "767487", "url": "https://it.wikipedia.org/wiki?curid=1472995", "title": "Wagons-lits con omicidi", "text": "Wagons lits con omicidi (\"Silver Streak\") \u00e8 un film del 1976 diretto da Arthur Hiller.\nTrama.\nGeorge Caldwell \u00e8 un viaggiatore di Los Angeles a bordo di un treno diretto a Chicago. La durata del viaggio \u00e8 di tre giorni e tre notti in cui la sua vita, e quella degli altri occupanti, sar\u00e0 stravolta da una serie di imprevisti. Per amore improvviso di una attraente segretaria incontrata per caso a bordo del treno, scoprir\u00e0 che una sciocca scappatella pu\u00f2 in realt\u00e0 portare a sviluppi inimmaginabili. Trover\u00e0 aiuto in uno strampalato ma attendibile delinquente con cui concluder\u00e0 la folle corsa nella stazione centrale di Chicago a bordo del treno lanciato a tutta velocit\u00e0.\nProduzione.\nA posteriori Colin Higgins rivel\u00f2 che il ruolo del protagonista era stato scritto per George Segal. Inoltre dichiar\u00f2 che i produttori non volevano Richard Pryor nel cast in quanto egli aveva recentemente avuto un flop al botteghino con \"The Bingo Long Traveling All-Stars &amp; Motor Kings\", film del quale aveva funestato la lavorazione con le sue intemperanze; e come la produzione arriv\u00f2 a considerare di scritturare un altro attore di colore come comprimario. Tuttavia, Pryor si rivel\u00f2 molto professionale durante le riprese.\nIl film fu la prima collaborazione tra Gene Wilder e Richard Pryor. Pryor era stato la prima scelta per il personaggio di \"Bart\" in \"Mezzogiorno e mezzo di fuoco\" di Mel Brooks prima di essere sostituito da Cleavon Little, e al film aveva preso parte anche Wilder. Successivamente i due formarono un'affiatata coppia comica che apparve nei film \"Nessuno ci pu\u00f2 fermare\", \"\", e \"Non dirmelo... non ci credo\".\nAnche se ambientato negli Stati Uniti sulla fittizia linea ferroviaria \"AMRoad\" (vagamente ispirata alla Amtrak), \"Wagons-lits con omicidi\" venne girato principalmente in Canada (con l'eccezione delle riprese eseguite alla Union Station di Los Angeles). Tutti gli esterni del treno furono filmati sulla Canadian Pacific Railway a Alyth Yard, Calgary, Alberta, e Toronto; la Amtrak aveva rifiutato di partecipare al progetto a causa della scena finale dove il treno irrompe senza controllo nella stazione di Chicago schiantandosi, ritenuta \"sconveniente\".\nLa scena con il biplano de Havilland DH.82 Tiger Moth che sorvola il treno in corsa venne girata nella periferia sud di Alberta. Nella scena si vede una vecchia signora che pilota l'aereo; in realt\u00e0 si trattava di un uomo, lo stesso proprietario dell'aereo.\nIl personaggio \"Rease\" \u00e8 interpretato dall'attore Richard Kiel, lo stesso che interpreter\u00e0 \"Squalo\" nei film di James Bond.\nRiconoscimenti.\nIl film ha ricevuto una candidatura ai Premi Oscar 1977 per il miglior sonoro e una candidatura ai Golden Globe 1977 per il miglior attore in un film commedia o musicale a Gene Wilder.\nNel 2000 l'American Film Institute l'ha inserito al 95\u00ba posto della classifica delle cento migliori commedie americane di tutti i tempi."}
{"id": "1472998", "revid": "287204", "url": "https://it.wikipedia.org/wiki?curid=1472998", "title": "Federa\u00e7\u00e3o Piauiense de Futsal", "text": "La Federa\u00e7\u00e3o Piauiense de Futsal (conosciuta con l'acronimo di FPFS) \u00e8 un organismo brasiliano che amministra il calcio a 5 nella versione FIFA per lo stato di Piau\u00ed.\nFondata il 21 aprile 1979, la FPFS ha sede nel capoluogo Teresina ed ha come presidente Marcos Vinicius Saide. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunta sul podio della medesima competizione."}
{"id": "1472999", "revid": "287204", "url": "https://it.wikipedia.org/wiki?curid=1472999", "title": "Federa\u00e7\u00e3o de Futsal de Rond\u00f4nia", "text": "La Federa\u00e7\u00e3o de Futsal de Rond\u00f4nia (conosciuta con l'acronimo di FFSR) \u00e8 un organismo brasiliano che amministra il calcio a 5 nella versione FIFA per lo stato di Rond\u00f4nia.\nFondata il 5 novembre 1982, la FFSR ha sede nel capoluogo Porto Velho ed ha come presidente Silvinho da Silva. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunta sul podio della medesima competizione."}
{"id": "1473003", "revid": "1543377", "url": "https://it.wikipedia.org/wiki?curid=1473003", "title": "Federa\u00e7\u00e3o Roraimense de Futsal", "text": "La Federa\u00e7\u00e3o Roraimense de Futsal (conosciuta con l'acronimo di FRFS) \u00e8 un organismo brasiliano che amministra il calcio a 5 nella versione FIFA per lo stato di Roraima.\nFondata il 11 marzo 1991, la FRFS ha sede nel capoluogo Boa Vista ed ha come presidente Osmar de Matos. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunta sul podio della medesima competizione."}
{"id": "1473010", "revid": "196390", "url": "https://it.wikipedia.org/wiki?curid=1473010", "title": "Sara (provincia)", "text": ""}
{"id": "1473011", "revid": "287204", "url": "https://it.wikipedia.org/wiki?curid=1473011", "title": "Federa\u00e7\u00e3o Sergipana de Futsal", "text": "La Federa\u00e7\u00e3o Sergipana de Futsal (conosciuta con l'acronimo di FSFS) \u00e8 un organismo brasiliano che amministra il calcio a 5 nella versione FIFA per lo stato di Sergipe.\nFondata il 30 aprile 1959, la FSFS ha sede nel capoluogo Aracaju ed ha come presidente Manuel Meneses Cruz. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunta sul podio della medesima competizione. A livello di selezioni giovanili \u00e8 giunta terza al Brasileiro de Sele\u00e7\u00f5es Juvenil de Futsal del 1980."}
{"id": "1473013", "revid": "6923", "url": "https://it.wikipedia.org/wiki?curid=1473013", "title": "Carlo Marinelli", "text": "Biografia.\nSi \u00e8 laureato all'Universit\u00e0 di Roma in Lettere nel 1948. Successivamente si \u00e8 specializzato nello studio della discografia, della quale \u00e8 uno dei fondatori in Italia. A partire dal 1950 inizia a raccogliere materiale per la compilazione della monumentale \"Opera Discography Enciclopaedia\", il primo e sinora unico tentativo sistematico di catalogazione delle opere liriche e del teatro musicale pubblicate su disco dalle origini a oggi.\nFondatore della rivista di informazione e critica discologica \"Microsolco\", ne \u00e8 stato direttore dal 1952 al 1959. Come critico musicale ha scritto per diversi quotidiani e periodici. Ha insegnato \"Storia della musica\" nel Conservatorio Alfredo Casella a L'Aquila, e delle universit\u00e0 dell'Aquila e di Bologna, per la quale ha ricoperto per la prima volta l'incarico di professore di Discografia e Videografia Musicale nella facolt\u00e0 di Lettere e Filosofia per il corso di laurea in Discipline delle Arti, della Musica e dello Spettacolo.\nA Carlo Marinelli \u00e8 stato dedicato, in occasione dei suoi 70 anni, il volume \"Musicus Discologus\" con musiche di Goffredo Petrassi, Lamberto Macchi, Ennio Morricone, Francesco Pennisi, Boris Porena, Irma Ravinale, Fausto Razzi, e scritti di Peter Ackermann, Renato Badal\u00ec, Alberto Basso, Luigi Bellingardi, Bianca Maria Brumana, Ida Cappelli, Galliano Ciliberti, Antonello Colimberti, Martin Elste, Salvatore Enrico Failla, Piero Farulli, Marcello Gallucci, Pekka Gronow, Giorgio Gualerzi e Carlo Marinelli Roscioni, Landa Ketoff, Giancarlo Landini, Roberto Leidy, Sergio Martinotti, Giovanni Marzi, Sergio Miceli, Massimo Modica, Pierfranco Moliterni, Paolo Patrizi, Quirino Principe, Alessandro Sbordoni, Johannes Schmidt-Sistermanns, Antonio Serravezza, Irina V. Sorokina, Jurg Stenzl, Walter Tortoreto.\nIn occasione dei suoi 80 anni il volume ha avuto un seguito: \"Musicus Discologus2\" infatti ne \u00e8 il titolo. Contiene musiche appositamente scritte per l'occasione da Ennio Morricone, Miro Belamaric, Fabio Cifariello Ciardi, Aldo Clementi, Giovanni Guaccero, Lamberto Macchi, Cesare Marinacci, Patrizio Marrone, Wolfgang Witzenmann, e scritti di 55 autori fra i quali si ricordano Alberto Basso, Riccardo Allorto, Luigi Bellingardi, George Brock-Nannestad, Sieghart Doehring, Martin Elste, Paolo Fabbri, Carolyn Gianturco, Giancarlo Landini, Friedrich Lippmann, Sergio Miceli, Luigi Pestalozza, Fausto Razzi, Giancarlo Rostirolla, Luigi Ferdinando Tagliavini, Jerome Weber, Elena Zaniboni, e molti altri."}
{"id": "1473016", "revid": "1494169", "url": "https://it.wikipedia.org/wiki?curid=1473016", "title": "Manco Kapac", "text": ""}
{"id": "1473017", "revid": "2519", "url": "https://it.wikipedia.org/wiki?curid=1473017", "title": "Nor Yungas", "text": ""}
{"id": "1473020", "revid": "2519", "url": "https://it.wikipedia.org/wiki?curid=1473020", "title": "Obispo Santistevan (provincia)", "text": ""}
{"id": "1473021", "revid": "287204", "url": "https://it.wikipedia.org/wiki?curid=1473021", "title": "Federa\u00e7\u00e3o Tocantinense de Futsal", "text": "La Federa\u00e7\u00e3o Tocantinense de Futsal (conosciuta con l'acronimo di FTFS) \u00e8 un organismo brasiliano che amministra il calcio a 5 nella versione FIFA per lo stato di Tocantins.\nFondata il 15 ottobre 1992, la FTFS ha sede nel capoluogo Palmas ed ha come presidente Nei de Oliveira. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunta sul podio della medesima competizione."}
{"id": "1473022", "revid": "1226", "url": "https://it.wikipedia.org/wiki?curid=1473022", "title": "Mutuo soccorso", "text": ""}
{"id": "1473023", "revid": "2519", "url": "https://it.wikipedia.org/wiki?curid=1473023", "title": "Sud Yungas", "text": ""}
{"id": "1473025", "revid": "1332920", "url": "https://it.wikipedia.org/wiki?curid=1473025", "title": "Forte Rohtas", "text": "Il forte Rohtas (urdu: \u0642\u0644\u0639\u06c1 \u0631\u0648\u06c1\u062a\u0627\u0633 - \"Qila Rohtas\") \u00e8 un fortino costruito dal grande re afgano Sher Shah Suri. Questo forte misura circa 4 chilometri di circonferenza ed \u00e8 il primo esempio di fusione tra gli stili architettonici Pukhtun e Hindu del continente.\nNome del forte.\nSher Shah Suri lo chiam\u00f2 Qila Rohtas prendendo spunto dal famoso forte Rohtasgarh, situato nel distretto di Shahabad, vicino a Baharkunda, Bihar, conquistato dal raja di Rohtas Hari Krishan Rai nel 1539. Rohtasgarh si trova nella parte alta del fiume Son, alle coordinate 20 37' Nord e 85 33' Est. Venne costruito da Harish Chandra della dinastia Solar e prese il nome dal figlio Rohitasva.\nMotivi della costruzione.\nSher Shah costru\u00ec Qila Rohtas per bloccare il ritorno dell'imperatore Humayun in India dopo averlo sconfitto nella battaglia di Kanauj. Questo forte si trova sull'antica strada che unisce il nord dell'Afghanistan alle pianure del Punjab. Blocc\u00f2 la strada da Peshawar a Lahore. L'altro motivo fu quello di fermare le trib\u00f9 della regione di Potohar, chiamati Gakhar, che si erano alleati con Humayun e non erano fedeli a Sher Shah Suri. I Gakhar organizzarono una debole resistenza costruendo piccole fortificazioni nei pressi del villaggio di Sultanpur che esistono tuttora.\nPosizione geografica.\nQila Rohtas si trova in una gola 16 chilometri a nord-ovest di Alessandria Bucefala e a 7 da Dina. Venne costruito su di una collinetta in cui il piccolo fiume Kahan si unisce al fiume Parnal Khas e svolta verso est, in direzione di Tilla Jogian. Il forte \u00e8 sollevato di circa 100 metri rispetto ai dintorni. Ha un'altitudine di 900 metri sul livello del mare ed occupa un'area di poco superiore ai cinque ettari.\nPianta della struttura.\nQila Rohtas \u00e8 un fortino che pu\u00f2 ospitare fino a 30\u00a0000 uomini. A causa della sua locazione, delle massicce mura, delle porte e di tre Baoli (mura a gradini) era in grado di resistere ad un duro assedio, anche se non ne ha mai subiti.\nBuona parte del forte venne costruita con grossi blocchi di pietra raccolti nei villaggi circostanti, come ad esempio a Tarraki. Per la costruzione di altre parti sono stati utilizzati i mattoni.\nIl forte ha una forma irregolare che segue i contorni della collina su cui \u00e8 costruito. Ha una circonferenza di circa quattro chilometri. Un muro lungo 533 metri divide la cittadella dagli altri quartieri.\nLe fortificazioni hanno 68 bastioni ad intervalli irregolari. Una delle porte (Langar Khani) permette l'accesso alla cittadella ed \u00e8 una trappola, infatti \u00e8 sulla linea di fuoco dei bastioni.\nLa porta Khwas Khani \u00e8 un esempio di doppie mura. Una piccola enclave sul lato occidentale \u00e8 una cittadella nella cittadella. \u00c8 accessibile solo attraverso una porta ed ha un pregevole Baoli che porta a pensare che fosse destinata al capo ed alla sua famiglia. In questa cittadella si trova un ottimo maschio chiamato moschea di Shahi (da non confondere con quella di Lahore). Non ci sono palazzi nel forte se si esclude quello costruito dal raja Man Singh chiamato Haveli di Man Singh. Venne eretto sul punto pi\u00f9 alto della cittadella.\nCosto della costruzione.\nI lavori di costruzione iniziarono nel 1541 grazie a Todar Mal Khatri, responsabile del progetto. I Gakhar, proprietari dell'area su cui sorse il forte, si rifiutarono di aiutare nei lavori.\nTodar Mal affront\u00f2 problemi che dovette riportare a Sher Shah, il quale scrisse in risposta: \"So che sei un uomo d'affari, comprensione ed intelligenza. Vedo che non ci pu\u00f2 aspettare lavoro da te, perch\u00e9 consideri il denaro un tuo amico. Quando ti ho incaricato del lavoro tu non avresti dovuto preoccuparti dei soldi chiedendo una percentuale. Quali siano le spese, saranno sostenuto dal mio governo\".\nDopo aver ricevuto la risposta mise una statua di Ashraf in ogni parete il primo giorno. Questo ritmo venne ridotto nei giorni successivi.\nIl boicottaggio del costo di costruzione fu esagerato. Avrebbe dovuto essere pi\u00f9 basso per i Ghakkar. Le seguenti fonti danno stime sui costi leggermente differenti.\n\u201cL'ammontare \u00e8 di 16, 10, 00,000 Dam, 34, 25.000 rupie dell'Indostan, 120.000 Toman iraniani o 1,21,75,000 Khanis del Turan\u201d.\nMura fortificate.\nL'altezza del muro esterno varia dai 10 ai 18 metri. Lo spessore invece va dai 10 ai 13 metri. Il muro ha due o tre terrazze e raggiunge lo spessore maggiore nei pressi della porta Mori. Le terrazze sono unite da scale. Il terrazzo superiore \u00e8 ornato da merli. I moschetti potevano sparare attraverso questa merlatura. I soldati potevano anche versare piombo fuso oltre le mura.\nLe mura sono costruite con mattoni di arenaria cementati da calce fusa. Le porte sono composte da massi di pietra grigia. Alcune parti sono in mattoni cotti.\nLe porte.\nForte Rohtas \u00e8 composto dalle seguenti dodici porte, tutte in pietra.\nPorta Sohail.\nLa porta \u00e8 il miglior esempio di edilizia dei tempi di Sher Shah. Eredita il nome dal nome del santo Sohail Bukhari sepolto nel bastione sud-occidentale della porta. Secondo altri il nome sarebbe dovuto alla stella Sohail che sorge proprio davanti a questo lato del forte.\nSi tratta di una doppia porta di forma rettangolare. \u00c8 alta 21,34 metri, larga 20,73 metri e spessa 4,72 metri. Ha un arco interno ed uno esterno decorati con motivi di girasoli. Questa decorazione \u00e8 ripetuta in tutte le parti del Qila.\nVi sono balconi su entrambi i lati dell'arco centrale. Questi balconi sono completati da una piccola cupola ed i lati e la parte inferiore sono decorati. A differenza di altre parti del Qila costruiti in stile afgano-persiano, il balcone \u00e8 un esemplare di architettura Hindu. Si possono ammirare gli stessi balconi sull'Haveli di Man Singh. C'\u00e8 una piccola finestra al centro dall'arco esterno. Questa finestra \u00e8 diversa dai balconi per il fatto che \u00e8 pi\u00f9 semplice.\nSulla porta si trovano sette merli. I bastioni hanno feritoie circolari, e sono costruiti su tre piani.\nIl lato interno rispecchia quello esterno tranne per il fatto che possiede meno decorazioni. Non esistono feritoie verso l'interno, n\u00e9 balconi. Le stanze al piano superiore hanno finestre che si aprono verso l'interno del Qila. Anche verso l'interno si apre una piccola finestra situata al centro dell'arco. Attualmente la porta ospita un centro visitatori ed un museo della Himalayan Wildlife Foundation.\nPorta Shah Chandwali.\nQuesta porta unisce la cittadella al forte principale. Prende il nome dal santo Shah Chandwali che si rifiut\u00f2 di ritirare la paga per i lavori svolti su questa porta. Il santo mor\u00ec mentre era ancora al lavoro sulla porta e venne sepolto l\u00ec vicino. Il suo reliquiario esiste tuttora.\nAnche questa \u00e8 una doppia porta. La parte esterna, quella che si affaccia sulla cittadella, \u00e8 larga 13,3 metri e spessa 8,23 metri. La parte interna \u00e8 un semplice arco largo 3,66 metri.\nPorta Kabuli.\nQuesta porta si apre verso ovest e deve il nome al fatto che si affaccia verso Kabul. \u00c8 una porta doppia con un'apertura di 3,15 metri. Ha due bastioni su ogni lato. La porta ha cinque feritoie in cima, e scale che dall'esterno salgono fino alla cima. Sul lato meridionale della porta si trova la moschea Shahi (Reale), e per questo motivo molti la chiamano Shahi Darwaza (porta reale). C'\u00e8 un Baoli vicino a questa porta.\nPorta Shishi.\nLa porta prende il nome dalle vetrate a mosaico usate per decorare l'arco esterno. Queste vetrate sono i primi esemplari di questa tecnica che venne in seguito raffinata a Lahore. Le vetrate usano il colore blu.\nUn'inscrizione sul lato sinistro della porta riporta la data di costruzione del forte. La lingua usata \u00e8 il persiano e pu\u00f2 essere tradotta in questo modo:\n\"Nell'anno dell'Egira 948\"\n\"Al tempo della costruzione di questo grande forte\"\n\"L'imperatore \u00e8 Sher, con lunga vita\"\n\"Non esiste paragone per la sua buona fortuna\"\n\"Venne completato dal sultano Shahu\"\nL'anno 948 corrisponde al 1541.\nPorta Langar Khani.\n\u00c8 una doppia porta alta 15,25 metri e larga 3,5 metri con un'apertura ad arco. L'arco esterno ha una piccola finestra simile a quella della porta Sohail. La parte esterna si apre verso Langar Khana.\nCi sono due bastioni per ogni lato della porta che contiene anche una cucina, deposito ed un pozzo per l'acqua. L'apertura ha una forma ad L. Appena entrati dalla porta bisogna girare a destra.\nPorta Talaqi.\nQuesta porta \u00e8 alta 115,25 metri e larga 13,8 metri con due bastioni per lato. La porta prende il nome da \u201cTalaq\u201d (ripudio). Secondo una leggenda il principe Sabir Suri entr\u00f2 dalla porta ed ebbe un attacco di febbre che gli fu fatale. Questo fatto fu preso come un cattivo presagio, per cui gli venne associato il nome di \u201cTalaqi\u201d.\nPorta Mori o Kashmiri.\nLa porta si apre a nord verso il Kashmir. Questa porta permette l'accesso ad una stanza.\nPorta Khwas Khani.\nQuesta porta prende il nome da uno dei pi\u00f9 grandi generali di Sher Shah Suri, Khwas Khan. Era l'entrata originale del Qila visto che permette l'accesso alla strada principale, quella che univa l'Afghanistan al Punjab.\n\u00c8 una doppia porta. Quella esterna \u00e8 larga 12,8 metri e spessa 8 metri. Ha un bastione ed un muro difensivo su ogni lato. I cannoni potevano essere messi sui bastioni. Le due porte interna ed esterna sono identiche. La cima \u00e8 ornata da cinque feritoie, tutte di forma circolare. A differenza delle altre porte, in questa si trovano cinque feritoie anche sul lato interno.\nGli archi interno ed esterno hanno motivi floreali raffiguranti girasoli, come la porta Sohail. Questa porta ha una stanza con finestre che si aprono verso l'interno e verso l'esterno.\nQuando i Gakhar rifiutarono l'alleanza con Sher Shah Suri, egli lanci\u00f2 da questa porta una spedizione per punirli. Grazie a questa operazione venne cattura il capo dei Gakhar, Sarang Khan, e la figlia. Sarang Khan venne ucciso e la figlia spos\u00f2 il generale preferito da Sher Shah, Khwas Khan.\nPorta Gatali.\n\u00c8 una porta singola alta 9,15 metri e spessa 6,1 metri. Questa porta si affaccia sul guado per il villaggio Gatali chiamato anche Patan Gatiali o Gatiyalian, importante guado sul fiume Jhelum per raggiungere la valle del Kashmir, e da questo prende il nome.\nPorta Tulla Mori.\n\u00c8 pi\u00f9 un'entrata che una porta. Si trova sul lato orientale del forte, ed \u00e8 larga circa 2 metri. C'\u00e8 un bastione vicino all'entrata.\nPorta Pipalwala.\n\u00c8 una piccola entrata simile alla porta Tulla Mori, ed \u00e8 larga 2,13 metri.\nPorta Sar.\nAnche questa \u00e8 una piccola entrata, con un bastione. Accanto alla porta si trova anche un Baoli. Viene chiamata \"Sar\" perch\u00e9 significa acqua.\nAltri edifici.\nMoschea di Shahi.\nQuesta piccola moschea si trova vicino alla porta Kabuli. Ha una camera di preghiera ed un piccolo cortile. \u00c8 il pi\u00f9 decorato degli edifici originari del forte. Per essere sempre pronti in caso di attacco, alcune scale collegano direttamente il cortile alla parte superiore della porta Kabuli.\nLa camera di preghiera \u00e8 lunga 19,2 e larga 7,3 metri. \u00c8 divisa in tre camere uguali. All'interno si trovano cupole che non sono visibili dall'esterno. Al termine delle tre stanze se ne trova una pi\u00f9 piccola. Questa stanzetta era riservata all'Imam. Non esiste un luogo dedicato all'abluzione (il lavaggio prima della preghiera). La moschea \u00e8 stata costruita con mura fortificate ed i soldati possono camminare sul tetto.\nSul muro esterno della moschea si trovano versi arabi scritti in grafia Naskh. Questi versi sono circondati da Lilly. I disegni Lilly vennero in seguito usati dai Gran Mogol nella tomba di Jahangir, in quella di Nur Jehan e nella porta Shah Burj del forte Lahore. Il progetto sembra essere copiato dalle monete usate in quel periodo.\n\"Baoli\".\nVi sono tre \"baoli\" o pozzi a gradini nel forte. Vennero costruiti tagliando i blocchi di calcare.\n\"Baoli\" principale.\nSi trova al centro del forte ed \u00e8 studiato per soldati, elefanti, cavalli, ecc. Questo \"baoli\" ha 148 gradini. Ogni gradino \u00e8 largo 20 centimetri, e la parte superiore \u00e8 scavata nella roccia. Ha tre archi della stessa larghezza del \"baoli\".\n\"Baoli\" di Shahi.\nSi trova nei pressi della porta Kabuli ed \u00e8 costruito per la famiglia reale. Ha 60 gradini ed una piccola stanza usata come bagno dal re.\n\"Baoli\" della porta Sar.\n\u00c8 un piccolo \"baoli\" vicino alla porta Sar, usato principalmente dai soldati\nHaveli di Man Singh.\nNon \u00e8 una struttura originale del forte. Venne costruita da un generale di Akbar, il raja Man Singh. Questi mor\u00ec nel 1614, e quindi deve essere stato costruito tra il 1550 ed il 1614. \u00c8 un edificio a due piani costruito con mattoni e gesso. Architetturalmente non mostra elementi in comune con gli altri edifici di Qila Rohtas. Parte della struttura \u00e8 crollata. Sembra che contenesse quattro camere, di cui solo una \u00e8 attualmente esistente.\nLa stanza rimasta \u00e8 un quadrato di 5,5 metri di lato e con balconi all'esterno. Questi balconi sono simili a quelli sul lato esterno della porta Sohail. Si pu\u00f2 osservare l'intero forte da questi balconi.\nMentre l'intero forte \u00e8 costruito in stile afgano, questo Haveli \u00e8 in stile Hindu.\nRani Mahal.\nIl Rani Mahal (palazzo della regina) si trova nei pressi dell'Haveli di Man Singh. \u00c8 una struttura con un unico piano, ed aveva in origine quattro stanze di cui solo una \u00e8 rimasta in piedi. Le fondamenta delle quattro stanze sono ben visibili anche al giorno d'oggi.\n\u00c8 stato costruito in contemporanea con l'Haveli di Man Singh, per cui anch'esso non fa parte del forte originale, e mostra uno stile Hindu.\nLa stanza tuttora in piedi \u00e8 alta circa 7 metri ed \u00e8 riccamente ornata all'interno e all'esterno. Il tetto della stanza a cupola somiglia ad un fiore. L'interno del tetto \u00e8 decorato con motivi floreali e finte finestre. La stanza ha una forma quadrata di 8 metri per lato.\nOrnamenti decorativi.\nQuesto forte \u00e8 un classico esempio di architettura \"mascolina\". Mette la funzionalit\u00e0 prima della forma, ad esempio non contiene edifici a scopo residenziale. Anche il re vive in tenda durante i suoi soggiorni al forte.\nPietre scolpite.\nQueste sculture sono state trovate sulle porte e nella moschea. Molte di loro sono inscrizioni in arabo ed immagini di girasoli.\nUna delle sculture si trova nella moschea di Shahi fuori dalla stanza dell'imam, e rappresenta il nome \"Allah\" scritto in arabo. La stessa scultura si trova sulla merlatura sopra la moschea.\nI girasoli si trovano su ogni lato degli archi della moschea, e nei posti di guardia tra le porte.\nInscrizioni calligrafiche.\nMolte inscrizioni si trovano nella moschea di Shahi. Sull'esterno delle mura la parola \"Kalima\" (parola) \u00e8 scritta in bella grafia su entrambi i lati degli archi. Viene usata anche la grafia Naskh.\nC'\u00e8 un'inscrizione in persiano sulla porta Shishi che data la costruzione del forte. La stessa inscrizione si trova sulla porta Talaqi.\nAltre scritte si trovano sulle porte Khwas Khani, Langar Khani e Gatali.\nVetrate a mosaico.\nQuesti mosaici si trovano sulla porta Shishi. Questo stile fu molto popolare tra i Mogol che il seguito lo raffinarono. Quelli della porta Shishi sono i primi di questo tipo, e furono costruiti a Lahore.\nGessi.\nI gessi sono stati usati nella moschea di Shahi.\nScoli.\nGli sc\u00f3li sono piccole aperture nella parte superiore delle mura. Venivano usate dai soldati per lanciare piombo fuso o altri liquidi bollenti sui nemici che tentavano di scalare le mura.\nForte Rohtas ne possiede centinaia ed ognuno di loro \u00e8 decorato con motivi geometrici. Le immagini si riferiscono ad uno scolo nei pressi di Langar Khana.\nStile architettonico.\nQuesto forte venne costruito in stile afgano-persiano. Afgani e persiani arrivarono nel sub-continente indiano almeno cinque secoli prima della sua costruzione. Prima della sua erezione gli stili presenti nell'area non erano omogenei. Qila Rohtas \u00e8 il primo mix dei due stili, mantenendo predominante quello afgano.\nGli elementi di architettura Hindu sono:\nGli elementi di architettura afgana sono:\nUtilizzo.\nSher Shah Suri mor\u00ec prima del completamento di questa enorme struttura. Dieci anni dopo la sua morte e la fine della dinastia Suri, l'imperatore Humayun torn\u00f2 a regnare sull'India per altri 15 anni.\nQuando Humayun torn\u00f2 a guidare il Governo di Rohtas Tatar Khan Kasi fugg\u00ec.\nQuesto forte non fu mai famoso sotto la guida dei Gran Mogol a causa del carattere militare. L'imperatore Akbar dorm\u00ec qui per una sola notte, cos\u00ec come l'imperatore Jahangir nel suo viaggio verso il Kashmir. Egli disse queste parole riferendosi al forte:\nJahangir vi torn\u00f2 quando venne obbligato a tornare a Kabul da Mahabat Khan. Nur Jahan, la sua bella moglie, ottenne truppe da Lahore ed ordin\u00f2 a Mahabat Khan di liberare il marito. Jahangir si trasfer\u00ec quindi a Rohtas e vi stabil\u00ec la propria corte per un certo periodo di tempo. In seguito and\u00f2 nel Kashmir e torn\u00f2 a Lahore, dove mor\u00ec.\nGli ultimi Mogol non sembrano aver usato il forte. La ragione potrebbe risiedere nell'alleanza stretta con i Gakhar e, conseguentemente, nell'inutilit\u00e0 di dislocare truppe in questa zona.\nI pashtun Durranis ne conoscevano l'importanza per il fatto che erano in lotta con i Gakhar e mantennero nel forte non solo una guarnigione, ma anche il governo centrale. Usarono questo forte per mantenere aperte le comunicazioni con Kabul.\nI Sikh presero il potere dopo i Durrani, Maharaja Ranjit Singh era in questo campo quando seppe che il suo pi\u00f9 grande generale Hari Singh Nalwa era stato ucciso a Jamrud dai pashtun sotto la guida di Wazir Akbar Khan, figlio del grande Amir Dost Mohammad Khan. I sobborghi di Kabul noti come \"Mina Akbar Khan\" sono dedicati a questo grande generale afgano.\nIl maharaja consegn\u00f2 il forte a Sardar Mohar Singh a cui successe Gurmukh Singh. In seguito venne dato in gestione a diverse persone, l'ultimo dei quali fu il raja Fazal Din Khan che si alle\u00f2 con Sher Singh durante la ribellione.\nHimalayan Wildlife Foundation.\nIl programma di conservazione del forte Rohtas \u00e8 stato creato dall'Himalayan Wildlife Foundation nel 2000 al fine di favorire la protezione di questo forte cinquecentesco vicino a Jhelum, e sviluppare il patrimonio dell'umanit\u00e0 rispettando gli standard di conservazione e del turismo. Il progetto viene portato avanti con la collaborazione dell'Ambasciata Reale Norvegese, e comprende:\nLuoghi vicini di importanza storica.\nAll'esterno della porta Langar Khanisi trova la tomba di una donna chiamata Khayr al-Nis\u0101\u02be (lett. \"La migliore delle donne\"). Fu la figlia del ministro del cibo, Qadir Bukhsh. Mor\u00ec qui e venne seppellita nelle vicinanze, ma in seguito fu trasportata a Sasaram.\nPrima della costruzione della nuova Grande Strada Principale (Grand Trunk Road), Rohtas fu una stazione di posta sulla tratta Peshawar-Lahore. Questa strada aveva un caravanserraglio ogni miglio, ed uno di questi, in ottimo stato di conservazione, si trova un miglio a nord del forte."}
{"id": "1473026", "revid": "767487", "url": "https://it.wikipedia.org/wiki?curid=1473026", "title": "Swimming Pool (film 2003)", "text": "Swimming Pool \u00e8 un film del 2003 diretto da Fran\u00e7ois Ozon, con Ludivine Sagnier e Charlotte Rampling, presentato in concorso al 56\u00ba Festival di Cannes.&lt;br&gt;\nIn Francia \u00e8 stato paragonato al film \"La piscina\" di Jacques Deray con Alain Delon e Romy Schneider.\nTrama.\nSarah Morton, una scrittrice inglese di gialli, decide di andare a soggiornare per qualche tempo in Francia nella casa del suo editore nei pressi di Lacoste in Provenza per cercare di trarre nuova ispirazione. Ma la tranquillit\u00e0 della scrittrice viene scossa dall'arrivo di una ragazza procace, Julie, figlia dell'editore. La giovane, bella e molto disinvolta, ha diverse avventure sentimentali e questo turba profondamente Sarah, che spesso esce di casa pur di evitare la difficile convivenza. Tuttavia questo cambiamento suggerisce alla scrittrice lo spunto per il suo nuovo libro."}
{"id": "1473031", "revid": "88740", "url": "https://it.wikipedia.org/wiki?curid=1473031", "title": "Vallegrande", "text": ""}
{"id": "1473032", "revid": "767487", "url": "https://it.wikipedia.org/wiki?curid=1473032", "title": "Un pilota ritorna", "text": "Un pilota ritorna \u00e8 un film del 1942 diretto da Roberto Rossellini, con Massimo Girotti, Piero Lulli, Michela Belmonte.\nLa pellicola \u00e8 il secondo capitolo della cosiddetta \"trilogia della guerra fascista\".\nTrama.\n1941. Durante la campagna di Grecia, Gino, un pilota di un trimotore da bombardamento italiano, colpito dalla contraerea \u00e8 costretto a lanciarsi con il paracadute e viene fatto prigioniero dai greci. Durante il trasferimento dei prigionieri, Gino conosce Anna, figlia del medico italiano che assiste gli italiani imprigionati e se ne innamora ricambiato. Durante un bombardamento notturno, Gino riesce ad evitare le sentinelle nemiche per salire a bordo di un aereo britannico, decollare e dirigersi verso l'Italia dove, scambiato per un nemico, sar\u00e0 ferito dalla contraerea italiana; riesce per\u00f2 ad atterrare e, soccorso dai compagni, apprende che la Grecia si \u00e8 arresa.\nDistribuzione.\nIl film venne distribuito nel circuito cinematografico italiano l'8 aprile del 1942.\nInterpreti.\nMichela Belmonte, giovane attrice debuttante, \u00e8 la sorella minore di Mar\u00eda Denis, allora una delle attrici italiane pi\u00f9 affermate.\nLuoghi delle riprese.\nAlcune scene in esterno sono state filmate presso il R. Aeroporto \"Tommaso Fabbri\" di Viterbo, tuttora esistente.\nCritica.\nGiuseppe De Santis su Cinema del 25 aprile 1942: \u00abVoleva essere un film di propaganda \"Un pilota ritorna\"? Se a ci\u00f2 si mirava, bisogna riconoscere che \u00e8 in parte fallito nei suoi intenti\u00bb."}
{"id": "1473040", "revid": "144796", "url": "https://it.wikipedia.org/wiki?curid=1473040", "title": "Giovanni Battista Castelnovo", "text": ""}
{"id": "1473041", "revid": "48040", "url": "https://it.wikipedia.org/wiki?curid=1473041", "title": "Lega Pallavolo Serie A maschile", "text": ""}
{"id": "1473043", "revid": "1543377", "url": "https://it.wikipedia.org/wiki?curid=1473043", "title": "Francesco Trombadori", "text": "Vita.\nPrimo di quattro figli (il padre Antonino era un libraio di Siracusa), frequenta nella citt\u00e0 natale la scuola tecnica, interessandosi di libri e soprattutto di pittura, perch\u00e9 affascinato dal \"Seppellimento di santa Lucia\", capolavoro del Caravaggio conservato in citt\u00e0.\nSi trasferisce dalla Sicilia a Roma nel 1907, dove segue i corsi della locale Accademia di Belle Arti e della scuola di nudo, allievo di Giuseppe Cellini. Nel 1911 tiene la sua prima mostra personale a Siracusa, nel foyer del Teatro Comunale. Seguendo l'ambiente culturale della capitale, esprime una pittura legata per lo pi\u00f9 al divisionismo di Enrico Lionne; nel 1914 espone le sue opere alla II Mostra Internazionale della \u00abSecessione Romana\u00bb, firmandosi \u00abFranz Trombadori d'Ortigia\u00bb; illustra, con sei disegni, il volumetto di Ermanno Amicucci, \"Piccolo mondo dannunziano\", sotto lo pseudonimo di \u00abFranz d'Ortigia\u00bb.\nNel 1915 parte per la prima guerra mondiale dove rimarr\u00e0 ferito; al termine, tornato a Roma, esegue una serie di ritratti innovativi chiamati \"fotodinamica\". Entra in contatto con il gruppo di Valori plastici. Nel 1919 \u00e8 alla XC Esposizione della Societ\u00e0 degli \u00abAmatori e Cultori\u00bb di Roma.\nAssiduo frequentatore del Caff\u00e8 Aragno, tra il 1922 e il 1924, diventa amico fra gli altri di Giorgio de Chirico, Riccardo Francalancia, Carlo Socrate e Antonio Donghi. Dal 1924 Trombadori appare assai sovente alla Biennale di Venezia.\nNel 1926 partecipa alla Prima Mostra di Novecento a Milano come unico siciliano. In questo periodo dedica il suo tempo allo studio della pittura antica.\nNegli anni '30 espone i suoi quadri anche all'estero (Buenos Aires, Stoccolma, Oslo, alla \"Exhibition of Contemporary Italian Painting\" di Baltimora). La pittura trombadoriana di quest'epoca tradisce l'esigenza della ricerca di una purezza formale non disgiunta da un'attenta analisi della storia dell'arte del passato, proponendo ritratti, nudi e nature morte.\nDurante l'ultimo periodo della seconda guerra mondiale, Trombadori viene arrestato dalla banda Koch, interrogato per strappargli notizie del figlio Antonello ricercato dalle SS. Un fratello, Giuseppe Trombatore, antifascista, morir\u00e0 giovane in seguito alle sofferenze impostegli dalla persecuzione fascista.\nRilevante \u00e8 anche l'attivit\u00e0 di Trombadori quale critico militante; scrive, fra l'altro, recensioni per riviste e quotidiani come Circoli, L'Epoca, L'Opinione, Il Giornale d'Italia, Gente Nostra, Il Piccolo, Il Mattino. Negli anni '50 far\u00e0 saltuariamente ritorno in Sicilia.\nNel 1960 fu invitato alla \u201c11\u00aa edizione del premio Avezzano-rassegna nazionale delle Arti Figurative\u201d ad Avezzano (AQ), insieme a R. Brindisi, S. Cavallo, G. Ceracchini, V. Ciardo, E. Fantuzzi, C. Levi, G. Omiccioli, M. Rosa, G. Straghota, A. Vangelli ed altri.\nMuore a Roma, nel proprio studio, nel 1961, a pochi mesi dalla sua ultima mostra personale. A Roma, nella zona di Villa Borghese, presso Villa Strohl-Fern (attualmente di propriet\u00e0 dello stato francese e sede del Lyc\u00e9e Chateaubriand di Roma) \u00e8 visitabile lo studio che il pittore, come altri artisti, aveva allestito in questo ampio spazio verde; oggi tra i pochi studi d'artista vincolati dal Ministero per i beni culturali e ambientali.\nPseudonimi.\nTrombadori adott\u00f2 diversi pseudonimi quali: \"Trombatore\", \"Franz Trombadori d'Ortigia\" e \"Cino d'Ortigia\", con cui firma le illustrazioni per le rappresentazioni classiche del Teatro Greco di Siracusa nel 1914."}
{"id": "1473045", "revid": "181073", "url": "https://it.wikipedia.org/wiki?curid=1473045", "title": "Kolumbo", "text": "Il Kolumbo (\u039a\u03bf\u03bb\u03bf\u03cd\u03bc\u03c0\u03bf, in greco) \u00e8 un vulcano sottomarino situato nel Mare Egeo, circa 8\u00a0km a nord-est di Santorini, facente parte dell'Arco vulcanico dell'Egeo meridionale.\n\u00c8 il pi\u00f9 grande di un insieme di 20 vulcani sottomarini che si estendono a nord-est da Santorini: ha un diametro di circa 3\u00a0km con un cratere di circa 1,5\u00a0km.\nEruzioni del 1649-50.\nFu scoperto nel 1649 quando inizi\u00f2 una serie di eruzioni di tipo esplosivo che provocarono la morte di 70 abitanti della vicina isola di Santorini; ma le conseguenze di queste esplosioni, protratte fino al 1650, non sarebbero lontanamente paragonabili a quella di Thera del 1630 a.C., con le sue conseguenze devastanti per la civilt\u00e0 minoica.\nL'eruzione esplosiva del 1649 si verific\u00f2 quando il cono del Kolumbo raggiunse la superficie marina; flussi piroclastici raggiunsero, attraverso la superficie del mare, le spiagge e pendii di Santorini, causando la morte di settanta persone e molti animali. Un piccolo strato neoformato di pomice bianca \u00e8 stato eroso rapidamente dall'azione delle onde. Il collasso degli strati sovrastanti la camera magmatica, oltre a formare la caldera provoc\u00f2 uno tsunami che arrec\u00f2 danni a localit\u00e0 distanti anche 150\u00a0km. Le parti pi\u00f9 alte dell'orlo di cratere ora sono circa 10\u00a0m sotto livello del mare."}
{"id": "1473046", "revid": "287204", "url": "https://it.wikipedia.org/wiki?curid=1473046", "title": "Fortuna Tessera", "text": "Fortuna Tessera \u00e8 una regione della superficie del pianeta Venere caratterizzata dalla presenza di terreno crepato e frammentato, situata ad oriente del massiccio dei monti Maxwell.\nEtimologia.\nIl suo nome deriva da quello della dea Fortuna, divinit\u00e0 del caso e del destino presso la mitologia romana."}
{"id": "1473047", "revid": "1632387", "url": "https://it.wikipedia.org/wiki?curid=1473047", "title": "Rio Grande Blood", "text": "Rio Grande Blood \u00e8 un disco del gruppo industrial metal, Ministry. Il disco \u00e8 uscito nel 2006 per l'etichetta 13th Planet Records del cantante del gruppo Al Jourgensen.\nIl disco.\nL'album ha contenuti politici molto espliciti che vanno contro l'impero Bush e la sua sete di guerra per il petrolio. Questo si nota gi\u00e0 dalla copertina dove si vede il presidente americano appeso per le braccia, in una posizione che richiama la crocifissione di Ges\u00f9 (con tanto di corona di spine sul capo), e immerso per met\u00e0 in un barile di petrolio.\nInoltre il disco contiene campionamenti e pezzi di discorsi politici appropriatamente riadattati in chiave musicale, come si pu\u00f2 notare per esempio nella title-track dove viene preso un pezzo di un discorso di George W. Bush in cui ripete, tra le altre frasi, \"I've adopted sophisticated terrorist tactics/ And I'm a dangerous, dangerous man/ With dangerous, dangerous weapons\".\nStile.\nQuesto disco ha influenze molto thrash metal, che ricordano gli Slayer accompagnate da qualche sparuto campionamento che riporta all'industrial di cui i Ministry sono capisaldi.\nCollaborazioni.\nIn questo disco insieme a Jourgensen e compagni troviamo molte collaborazioni, in particolare: Sgt. Major nella canzone \"Gangreen\", Jello Biafra in \"Ass Clown\", Liz Constantine in \"Khyber Pass\" e infine la collaborazione forse pi\u00f9 importante, cio\u00e8 quella di Joey Jordison, batterista degli Slipknot, che ha accompagnato la band nel tour omonimo del cd."}
{"id": "1473053", "revid": "767487", "url": "https://it.wikipedia.org/wiki?curid=1473053", "title": "Il pi\u00f9 grande amatore del mondo", "text": "Il pi\u00f9 grande amatore del mondo (\"The World's Greatest Lover\") \u00e8 un film del 1977 diretto da Gene Wilder.\nTrama.\nNegli anni venti Rodolfo Valentino \u00e8 l'affermatissimo attore, re degli incassi della Paramount Pictures e colonna del cinema mondiale.\nAdolph Zitz, frustrato titolare di una casa cinematografica minore, stanco dei continui successi inanellati dall'antagonista Paramount, decide di aprire le porte ai provinanti di mezza America, con l'intento di trovare un valido modello da contrapporre a Valentino.\nTra le migliaia di aspiranti attori arriva Rudy Valentine, nevrotico panettiere di Milwaukee, afflitto da ogni sorta di tic.\nCostui d\u00e0 il meglio di s\u00e9 solo quando perde l'amore di sua moglie, che lo lascia per cadere nelle braccia proprio di Rodolfo Valentino, il quale a sua volta dimostrer\u00e0 di essere un vero gentleman, aiutando il povero panettiere a riconquistare l'amore perduto.\nAccoglienza.\nLa critica, paragonandolo ai precedenti film di Wilder con Mel Brooks, fu ampiamente negativa nei confronti de \"Il pi\u00f9 grande amatore del mondo\", ritenendola un'opera non cos\u00ec bilanciata come i precedenti lavori, e troppo esagerata. Attualmente il film ha un indice di gradimento del 22% sul sito Rotten Tomatoes, e un punteggio di 5.7 su Internet Movie Database.\nNonostante le critiche negative, il film fu un successo dal punto di vista commerciale. Prodotto con un budget di 4.8 milioni di dollari, il film incass\u00f2 21 milioni al box office.\nAltre informazioni.\nIl film trae la sua ispirazione dalla pellicola \"Lo sceicco bianco\" di Federico Fellini con Alberto Sordi.\nGene Wilder, preoccupato di eventuali denunce per plagio, si mise in contatto con il regista italiano chiedendo una sorta di permesso per le riprese rivelando, nonostante le due storie fossero diverse, di essersi ispirato al film del 1952. Fellini, dando la sua benedizione per il film, chiese soltanto un ringraziamento nei titoli di testa."}
{"id": "1473060", "revid": "27723", "url": "https://it.wikipedia.org/wiki?curid=1473060", "title": "Alfa Regio", "text": ""}
{"id": "1473061", "revid": "125912539", "url": "https://it.wikipedia.org/wiki?curid=1473061", "title": "Rayman (serie)", "text": "Rayman \u00e8 un franchise di videogiochi pubblicato da Ubisoft. I giochi principali della serie sono platform, ma ci sono diversi titoli spin-off di altri generi, tra cui la serie \"Rabbids\". Il protagonista \u00e8 Rayman, un essere magico rinomato per il suo coraggio e determinazione che, con l'aiuto dei suoi amici, deve salvare il suo mondo da vari cattivi.\nGiochi.\nAltro.\nFuori dalla serie, Rayman appare come personaggio utilizzabile nei giochi \"\" e \"Brawlhalla\", come trofeo in \"Super Smash Bros. for Wii U\", e come spirito in \"Super Smash Bros. Ultimate\".\nAccoglienza.\nDal suo debutto nel 1995, Rayman \u00e8 diventato un popolare personaggio dei videogiochi, insieme al suo potere dell'elicottero e alla mancanza di arti. Nel 1995, ai Nintendo Power award, Rayman vinse il premio per il \"Miglior nuovo personaggio\".\nAltri media.\nNel 1999, \"Rayman: The Animated Series\" \u00e8 stato prodotto per incassare il successo dei videogiochi dell'epoca. Sono stati fatti solo quattro episodi.\nNel 2019, un'altra serie TV animata \u00e8 stata annunciata per essere in lavoro presso Ubisoft Motion Pictures."}
{"id": "1473065", "revid": "289247", "url": "https://it.wikipedia.org/wiki?curid=1473065", "title": "Judith (poema)", "text": ""}
{"id": "1473066", "revid": "287204", "url": "https://it.wikipedia.org/wiki?curid=1473066", "title": "Liga Norte de Futsal", "text": "La Liga Norte de Futsal \u00e8 una competizione brasiliana di calcio a 5 fondata nel 2005, disputata dalle squadre di club della \"Regi\u00e3o Norte\"."}
{"id": "1473069", "revid": "767487", "url": "https://it.wikipedia.org/wiki?curid=1473069", "title": "Alpha Regio", "text": "Alpha Regio (o Regione Alfa) \u00e8 una vasta regione del pianeta Venere caratterizzata da un terreno fortemente deformato e frammentato, e situata 1-2\u00a0km al di sopra delle pianure vulcaniche circostanti, geologicamente pi\u00f9 giovani."}
{"id": "1473070", "revid": "27723", "url": "https://it.wikipedia.org/wiki?curid=1473070", "title": "Regione Alfa", "text": ""}
{"id": "1473071", "revid": "27723", "url": "https://it.wikipedia.org/wiki?curid=1473071", "title": "Regione Alpha", "text": ""}
{"id": "1473073", "revid": "2014155", "url": "https://it.wikipedia.org/wiki?curid=1473073", "title": "Ingrid di Svezia", "text": "Biografia.\nIngrid era la terza figlia del futuro re Gustavo VI Adolfo di Svezia e della sua prima moglie, la principessa Margherita di Sassonia-Coburgo-Gotha, al momento della sua nascita principi ereditari di Svezia.\nI suoi nonni paterni erano Gustavo V di Svezia e Vittoria di Baden, quelli materni il principe Arturo di Sassonia-Coburgo-Gotha e la principessa Luisa Margherita di Prussia. Era pronipote della regina Vittoria del Regno Unito e anche dell'imperatore Guglielmo I di Germania.\nFu battezzata nella Cappella Reale a Stoccolma, il 5 maggio 1910. I suoi padrini erano i suoi nonni paterni, la regina Sofia di Svezia (nonna paterna di suo padre), il duca e la duchessa di Connaught e Strathearn (suoi nonni materni), la granduchessa Luisa di Baden (nonna materna del padre), l'imperatrice Alessandra F\u00ebdorovna di Russia (cugina paterna di sua madre), la principessa Alice, contessa di Athlone (cugina paterna di sua madre), Giorgio V del Regno Unito (primo cugino paterno di sua madre), il principe Adalberto di Prussia (suo secondo cugino materno), la granduchessa di Baden e la duchessa di Dalarna.\nLa famiglia viveva in appartamenti nel palazzo reale di Stoccolma, in una villa a Ulriksdal, vicino alla capitale, e in una residenza estiva, il Palazzo di Sofiero in Scania. La principessa Margherita cre\u00f2 una scuola per Ingrid con una piccola cerchia di bambine nobili svedesi. Anche a Ingrid venne impartita una certa istruzione domestica come parte della sua educazione. Da bambina cucinava nel suo cottage modello nei giardini del palazzo e lavava persino i piatti dopo i pasti. L'abilit\u00e0 di una ragazza nel cucinare, cucire e gestire una casa era considerata importante ai tempi anche per i reali. Nel 1920, quando Ingrid aveva solo dieci anni, sua madre mor\u00ec dopo essersi sottoposta a un intervento di mastoide all'ottavo mese della sua sesta gravidanza. Dopo la morte della madre, Ingrid trascorse diversi mesi di ogni anno nel Regno Unito da suo nonno. Gli osservatori hanno suggerito che la forte autodisciplina di Ingrid \u00e8 stata modellata come effetto della morte di sua madre. Suo padre si rispos\u00f2 con Luisa Mountbatten tre anni dopo. Luisa era una cugina di secondo grado di Ingrid. Da questa unione nacque una bambina, per\u00f2 gi\u00e0 morta. Ingrid si sent\u00ec tradita da suo padre quando si rispos\u00f2 e non fu gentile con la principessa Luisa, ma acquis\u00ec una comprensione pi\u00f9 matura molti anni dopo. \nRicevette un'ottima educazione che comprendeva storia, storia dell'arte, scienze politiche e le lingue. La sua conoscenza dell'arte e della cultura fu ampliata da lunghi soggiorni a Parigi e Roma. Insieme a suo padre, alla matrigna e al fratello, il principe Bertil, Ingrid intraprese un viaggio di cinque mesi attraverso il Medio Oriente (1934-1935). Si interess\u00f2 anche allo sport, in particolare l'equitazione, lo sci e il tennis. \nOltre ad avere una reputazione di giovane donna alla moda, Ingrid era conosciuta come piuttosto attraente. Era alta, aveva capelli castano chiaro, occhi nocciola e un sorriso caloroso. Gli americani l'hanno descritta dopo la sua visita negli Stati Uniti nel 1939 come \"alta e molto snella\", con una \"bocca ben modellata e denti squisiti\".\nMatrimonio.\nLa questione del matrimonio di Ingrid era un argomento scottante di conversazione negli anni '20. Era vista da alcuni come una possibile moglie per l'erede al trono britannico, il principe Edoardo, che era suo cugino di secondo grado. Nel 1928, Ingrid incontr\u00f2 il principe di Galles a Londra. Questo progetto per\u00f2 non venne portato a termine. \nIl 15 marzo 1935 si fidanz\u00f2 con Federico, principe ereditario di Danimarca e Islanda. Come discendenti di Oscar I di Svezia, erano cugini di terzo grado. Si sposarono nella cattedrale di Stoccolma il 24 maggio 1935. Il suo matrimonio fu uno dei pi\u00f9 grandi eventi mediatici in Svezia e ricevette cos\u00ec tanta attenzione che i media furono criticati per questo. \nDal loro matrimonio nacquero tre figlie:\nPrincipessa ereditaria.\nMentre era principessa ereditaria, era la protettrice ufficiale delle Girl Guides (1936), dopo aver affrontato e superato le stesse prove a cui erano stati assegnati tutti i candidati. Nel 1940, prima dell'occupazione, era a capo della \"Danske Kvinders Beredskab\" (La societ\u00e0 danese per lo sforzo bellico delle donne). Durante l'occupazione tedesca della Danimarca, Ingrid, con il suo personale, influenz\u00f2 la casa reale danese e la sua condotta in relazione alle forze di occupazione e ottenne una grande popolarit\u00e0 come simbolo di resistenza silenziosa e pubblico morale patriottico. Mostrava solidariet\u00e0 verso la popolazione danese e la si vedeva spesso in bicicletta o con la carrozzina per le strade di Copenaghen durante la guerra. La sua aperta sfida alle forze di occupazione fece preoccupare suo nonno, re Gustavo di Svezia, che nel 1941 le mand\u00f2 un invito ad essere pi\u00f9 discreta \"per il bene della dinastia\" e per la sua sicurezza, ma lei reag\u00ec con rabbia e rifiut\u00f2 di obbedire, mentre ebbe il sostegno del marito, che condivideva le sue opinioni. Una dimostrazione di sfida mostrata da Ingrid era il posizionamento delle bandiere di Danimarca, Svezia e Regno Unito al Palazzo di Amalienborg.\nRegina consorte.\nDopo l'ascesa al trono del marito, il 20 aprile 1947, divenne la regina consorte di Danimarca. Come tale, riform\u00f2 le tradizioni della vita di corte danese, abol\u00ec molte usanze antiquate a corte e cre\u00f2 un'atmosfera pi\u00f9 rilassata ai ricevimenti ufficiali. Era interessata al giardinaggio e all'arte e rinnov\u00f2 il Palazzo di Gr\u00e5sten in base alle sue ricerche storiche sull'aspetto originale del palazzo.\nRegina madre.\nNel 1972 Federico IX mor\u00ec e Ingrid rimase vedova all'et\u00e0 di 61 anni. La sua figlia maggiore divenne la nuova regina e Ingrid assunse la posizione di matriarca della famiglia. In quello stesso anno, dopo aver giurato di rispettare la costituzione danese, fu nominata Rigsforstander (reggente) e rappresentante del monarca ogni volta che sua figlia (e in seguito i suoi nipoti) fossero stati assenti, un compito che esegu\u00ec in molte occasioni. \nEra patrona di una lunga serie di organizzazioni sociali, posizioni che, una dopo l'altra, alla fine lasci\u00f2 alla principessa Benedetta nel corso degli anni. Fond\u00f2 inoltre le organizzazioni \"Kong Frederik e Dronning Ingrids fondate su humanit\u00e6re og kulturelle form\u00e5l\", \"Ingridfondet per South Jutland\", \"Det kgl. Gr\u00f8nlandsfond\" e \"Dronning Ingrids Romerske Fond til st\u00f8tte af kulturelle og videnskabelige form\u00e5l\". Fu descritta come doverosa, ben preparata ed energica.\nMorte.\nLa regina Ingrid mor\u00ec il 7 novembre 2000 circondata dalla sua famiglia. Migliaia di persone si radunarono fuori dal Palazzo di Amalienborg dopo che la sua morte venne annunciata; migliaia di fiori e candele accese furono lasciati davanti al palazzo e inni furono cantati in suo onore. I suoi funerali si svolsero il 14 novembre 2000 e fu sepolta accanto al marito all'esterno della cattedrale di Roskilde, citt\u00e0 nei pressi di Copenaghen. Al funerale parteciparono molte teste coronate d'Europa e altri capi di Stato."}
{"id": "1473075", "revid": "767487", "url": "https://it.wikipedia.org/wiki?curid=1473075", "title": "R\u0103cari", "text": "R\u0103cari, fino al 1911 Podul B\u0103rbierului, \u00e8 una citt\u00e0 della Romania di 6.657 abitanti, ubicata nel distretto di D\u00e2mbovi\u021ba, nella regione storica della Muntenia.\nFanno parte dell'area amministrativa anche le localit\u00e0 di Ghergani, Mavrodin, Ghimpa\u021bi, Colacu, S\u0103bie\u0219ti, B\u0103l\u0103ne\u0219ti e St\u0103ne\u0219ti.\nR\u0103cari ha ottenuto lo \"status\" di citt\u00e0 a seguito della Legge 543 del 25 novembre 2004."}
{"id": "1473076", "revid": "287204", "url": "https://it.wikipedia.org/wiki?curid=1473076", "title": "Racari", "text": ""}
{"id": "1473081", "revid": "287204", "url": "https://it.wikipedia.org/wiki?curid=1473081", "title": "Liga Nordeste de Futsal", "text": "La Liga Nordeste de Futsal \u00e8 una competizione brasiliana di calcio a 5 fondata nel 2005, disputata dalle squadre di club della \"Regi\u00e3o Nordeste\"."}
{"id": "1473083", "revid": "767487", "url": "https://it.wikipedia.org/wiki?curid=1473083", "title": "Lingua tagoi", "text": "La lingua tagoi (\"\u014b\u0254\u0301\u0339g\u0254\u0301\u0339l\u025b\u0301\u0339\") \u00e8 una lingua kordofaniana parlata in Sudan, nel Kordofan.\nDistribuzione geografica.\nLa lingua tagoi, strettamente imparentata con il tagali, \u00e8 parlata nei pressi della citt\u00e0 di Rashad nel Kordofan meridionale, in Sudan, a circa 12 N, 31 E. Conta in tutto circa 13.000 parlanti. \nDialetti e lingue derivate.\nCome molte altre lingue kordofaniane, ha un sistema nominale complesso e racchiude al suo interno diversi dialetti, come il Tumale, il tagoi vero e proprio, il Moreb e il Jebel Turjuk. Questo articolo tratter\u00e0 le peculiarit\u00e0 linguistiche del Turjuk, altrimenti denominato Orig (\"\u014b\u00f3\u00f3rig\").\nFonologia.\nLe consonanti sono:\nLe plosive si distinguono tra occlusive o fricative.\nLe plosive e le sonoranti possono dare luogo a geminazione. Possono aver luogo alcuni cluster consonantici (quasi sempre due consonanti), soprattutto dall'unione di sonoranti. Diffuse anche le prenasalizzate. \n\u0283, h, z si trovano in alcuni prestiti dall'arabo.\nIl sistema vocalico non \u00e8 ben definito. Sul versante fonetico sembra presentare tratti basilari: a, e, i, o, u, \u025b, \u0254, \u026a, \u028a, \u0259.\nPare che esistano tre tonemi: alto, basso, e talvolta discendente.\nGrammatica.\nSostantivi.\nOgni sostantivo \u00e8 composto da un prefisso e da un lessema. Il prefisso identifica il genere. Varia con il numero. \nI generi comprendono:\nNelle costruzioni con il genitivo, la testa del sintagma \u00e8 seguita da un elemento di collegamento che concorda con il genere, a sua volta seguito dal sintagma del possessore; es. \"\u0272\u00edn \u0272i-adam\" \"figlio di Adamo\"; \"k\u028as ki-gai\" \"teschio (lett. osso della testa)\".\nAggettivi.\nGli aggettivi seguono il nomo e concordano per genere e numero; es \"k\u00fas k\u00e0ll\u00f3\" \"osso sottile\" &gt; \"s\u00fas s\u00e0ll\u00f3\" \"ossa sottili\".\nDimostrativi.\nAnche i dimostrativi seguono il nome e concordano per classe nominale. Essi sono: \nNumeri.\nI numeri da uno a quattro sono normali aggettivi; es \"y\u028a\u0301r y\u00f9k\u00f3k\" \"due mani\". Non si conosce il comportamento di altri numeri. Quando si usa senza la testa di un sintagma, appaiono come segue, con il prefisso \"w-\" per i numeri 1-5:\nPronomi.\nI pronomi sono i seguenti:\nEsempi di inflessione personale di ogni verbo: \"Musa \u00e0d\u00fab\u00ecr\" \"Musa mi ha picchiato\"; \"y\u00e0y\u00e1\" \"Io bevo\".\nPronomi interrogativi.\nComprendono \"agn\" \"che,cosa?\", \"t\u00e1\u0339j\u00ed\u0339n\" \"chi?\", \"n\u025b\u0301g\u00e1n\" \"dove?\", \"c\u00edn\u00e0c\u025b\u0300n\" \"quale (maschile)?\"\nVerbi.\nPare esistano almeno quattro forme di base: presente (es \"y-\u00ecl\u00e0m\" \"Io guardo\"), passato (es \"y-\u00edl\u00e0m\" \"Io guardai, guardavo\"), imperativo (eg \"k-\u00eclm\u025b\u0301\" \"guarda!\"), e imperativo negativo (eg \"\u00e1n\u00e1k w-\u00e8lm-\u00f2\" \"Non guardare\"). La differenza tra presente e passato \u00e8 marcata soprattutto dal tono: Basso ascendente o a volte Basso Durativo al presente, Alto discendente al passato. A volte sono stati osservati anche cambi di vocale. All'imperativo alcuni verbi prendono il prefisso \"k-\", altri no; ci\u00f2 dipende dalla presenza di una vocale all'inizio della forma verbale. \nIl verbo \"essere\" ha due diverse radici a seconda del tempo: \"-\u025b\u0301n\" al presente, \"-\u026a\u0301r\u026a\u0300n\" al passato.\nLa negazione del verbo viene espressa dal prefisso \"k-\", seguito dal verbo \"essere\".\nSintassi.\nLa sequenza di base \u00e8 Verbo Oggetto Soggetto, anche al modo imperativo. I complementi di luogo precedono il verbo. Le frasi nominali usano il verbo \"essere\". I modificatori seguono solitamente la testa del sintagma. "}
{"id": "1473084", "revid": "838137", "url": "https://it.wikipedia.org/wiki?curid=1473084", "title": "Giambattista Castelnuovo", "text": "Biografia.\nProveniente da una famiglia borghese della Brianza, Giovanni Battista Castelnuovo inizi\u00f2 i propri studi vestendo l'abito clericale da seminarista a dodici anni. Prosegu\u00ec quindi i propri studi dapprima al seminario di Celana e poi al seminario generale di Milano, ove ebbe modo di studiare retorica e completare il corso di filosofia e teologia. Nel 1779 entr\u00f2 nella congregazione degli oblati.\nNel 1786 ottenne l'incarico di professore di storia della chiesa e di esegesi del seminario generale di Pavia, divenendone poi Prefetto degli Studi.\nSuccessivamente, passato al seminario generale di Milano, ottenne le cattedre di lingue orientali e di ermeneutica.\nNel 1800 l'arcivescovo Filippo Maria Visconti lo nomin\u00f2 prevosto di Corbetta. Resse la pieve locale per oltre un ventennio, quando venne promosso vescovo di Como, l'8 gennaio 1821, venendo consacrato il successivo 8 aprile per l'imposizione delle mani dell'arcivescovo di Milano, il futuro cardinale Karl Kajetan von Gaisruck. Si insedi\u00f2 nella nuova sede episcopale il 13 maggio di quello stesso anno e qui scelse come suo vicario Antonio Luraschi (1746-1831), autore di un corso di teologia morale che all'epoca era molto accreditato nei seminari milanesi.\nA Corbetta, negli anni del suo prevostato, riprese gli importanti lavori di ricostruzione della locale collegiata di San Vittore martire che erano iniziati nel 1792 e che si erano interrotti per gli eventi della Rivoluzione francese prima e del periodo napoleonico poi, completando la struttura interna e prolungando i lavori sino al 1809, quando benedisse la nuova chiesa.\nDi carattere mite e generoso, ma dotato di profonda cultura e grandi capacit\u00e0 di eloquenza e didattiche, il Castelnuovo resse la diocesi comasca sino alla sua morte, avvenuta a Como il 23 dicembre 1831.\nGiudicate di notevole interesse, le sue omelie vennero fatte stampare nel 1840 per gli Ostinelli, aggiungendovi in seguito un compendio di poesie in latino da lui composte negli anni di prevostato a Corbetta.\nGenealogia episcopale.\nLa genealogia episcopale \u00e8:"}
{"id": "1473087", "revid": "767487", "url": "https://it.wikipedia.org/wiki?curid=1473087", "title": "Titu", "text": "Titu \u00e8 una citt\u00e0 della Romania di 10.248 abitanti, ubicata nel distretto di D\u00e2mbovi\u021ba, nella regione storica della Muntenia.\nFanno parte dell'area amministrativa anche le localit\u00e0 di Fusea, Hagioaica, Mereni, Plopu e S\u0103lcu\u021ba."}
{"id": "1473088", "revid": "34971", "url": "https://it.wikipedia.org/wiki?curid=1473088", "title": "Opilionidi", "text": ""}
{"id": "1473090", "revid": "767487", "url": "https://it.wikipedia.org/wiki?curid=1473090", "title": "Vincenzo Malvezzi Bonfioli", "text": "Biografia.\nNacque a Bologna il 22 febbraio 1715 dal conte Pietro Paolo I Malvezzi. Fu educato nel collegio dei nobili di San Francesco Saverio della sua citt\u00e0 natale, retto dai padri Gesuiti. In seguito entr\u00f2 nel seminario di Bologna e fu ammesso agli ordini maggiori.\nIl 25 febbraio 1736 fu nominato canonico della Cattedrale di San Pietro, finch\u00e9 il papa Benedetto XIV non lo chiam\u00f2 a Roma per eleggerlo suo maestro di camera e canonico della Basilica di Santa Maria Maggiore. Il 26 novembre 1753 fu creato cardinale, e il 10 dicembre dello stesso anno gli fu assegnato il titolo presbiterale dei Santi Marcellino e Pietro.\nNel concistoro del 14 gennaio 1754 fu nominato Arcivescovo di Bologna, dove fece il suo solenne ingresso il 31 maggio. Il 15 agosto 1756 consacr\u00f2 nuovamente la Cattedrale. Fece anche restaurare il cortile dell'arcivescovado e costruire la facciata del seminario (a partire dal 1772) dall'architetto Francesco Tadolini. Su incarico del pontefice si adoper\u00f2 per cacciare i Gesuiti da Bologna, e, nonostante le resistenze del Senato e di parte del popolo bolognese, riusc\u00ec ad approvarne la soppressione (6 febbraio 1773).\nPrese parte ai conclavi del 1758, 1769 e 1775. Nel giugno del 1774 il papa Clemente XIV gli affid\u00f2 l'ufficio di datario, rimasto vacante alla morte del cardinale Carlo Alberto Guidobono Cavalchini.\nDi ritorno dall'ultimo conclave si ammal\u00f2 gravemente, e poco dopo mor\u00ec a Cento, dove si era trasferito sperando in un miglioramento. Fu sepolto nella Cattedrale di Bologna.\nGenealogia episcopale.\nLa genealogia episcopale \u00e8:"}
{"id": "1473093", "revid": "287204", "url": "https://it.wikipedia.org/wiki?curid=1473093", "title": "Liga Centro-Oeste de Futsal", "text": "La Liga Centro-Oeste de Futsal \u00e8 una manifestazione brasiliana di calcio a 5 che si disputa a cadenza annuale a partire dal 2005.\nLa manifestazione raccoglie le squadre di club della \"Regi\u00e3o Centro-Oeste\" del Brasile, designando il campione regionale e dando la possibilit\u00e0 alle due finaliste di partecipare alla Superliga che si tiene ogni anno in dicembre.\nIl trofeo \u00e8 stato costituito dalla Confedera\u00e7\u00e3o Brasileira de Futebol de Sal\u00e3o alla fine di un percorso di ristrutturazione dei campionati brasiliani, nel 2007 \u00e8 giunto alla sua terza edizione."}
{"id": "1473097", "revid": "1782831", "url": "https://it.wikipedia.org/wiki?curid=1473097", "title": "Sacrarmonia Live", "text": "\"Sacrarmonia Live [il viaggio]\" \u00e8 il primo CD/DVD di Antonella Ruggiero del 2004.\nIl lavoro viene distribuito sotto forma di cofanetto contenente DVD+CD (ma anche solo in versione CD) .\nIl DVD comprende le suggestive e bellissime immagini del concerto di Antonella e Ark\u00e8 Quartet, tenutosi in piazza Santo Stefano a Bologna, il 13 luglio 2003. Piazza gremita per il concerto che ha reso possibile la registrazione del primo DVD ufficiale di Antonella Ruggiero.\nIl repertorio di questo concerto \u00e8 una sorta di antologia musicale degli ultimi anni di lavoro di Antonella Ruggiero: brani tratti dal repertorio sacro (gi\u00e0 pubblicati nel lavoro in studio: Luna Crescente) e brani tratti dalla tradizione sacra e popolare di tutto il mondo. Inoltre troviamo brani del repertorio di Antonella (\"corale cantico\" e \"il canto dell'amore\") gi\u00e0 presenti nel suo primo disco, \"Libera\". Il disco viene chiuso da un pezzo famosissimo della tradizione cubana \"Guantanamera\".\nAll'interno del DVD troviamo delle bonus tracks, registrate durante altre manifestazioni che hanno visto Antonella come protagonista.\nIl lavoro \u00e8 stato presentato con un concerto speciale, tenutosi il 4 giugno 2004 nella citt\u00e0 di New York nell'ambito del Brooklyn International Film Festival presso il Brooklyn Museum."}
{"id": "1473098", "revid": "182396", "url": "https://it.wikipedia.org/wiki?curid=1473098", "title": "Consoli imperiali romani (33 a.C.-192 d.C.)", "text": ""}
{"id": "1473101", "revid": "110157", "url": "https://it.wikipedia.org/wiki?curid=1473101", "title": "Aninoasa (D\u00e2mbovi\u021ba)", "text": "Aninoasa \u00e8 un comune della Romania di 5.997 abitanti, ubicato nel distretto di D\u00e2mbovi\u021ba, nella regione storica della Muntenia.\nIl comune \u00e8 formato dall'unione di 3 villaggi: Aninoasa, S\u0103teni, Vifor\u00e2ta.\nNei dintorni del comune si trovano due importanti monasteri:"}
{"id": "1473102", "revid": "767487", "url": "https://it.wikipedia.org/wiki?curid=1473102", "title": "L'alibi (film 2004)", "text": "L'alibi \u00e8 un cortometraggio del 2004, diretto da Marco Cucurnia.\nTrama.\nEugenio, in ospedale, si risveglia dal coma causato da un incidente stradale. Prima vede una graziosa infermiera, Lucia, poi i dottori che vogliono sapere se si ricorda cosa gli sia accaduto. In quel momento, vedendo la possibilit\u00e0 di conquistare la libert\u00e0, finge di non ricordare nulla. Potr\u00e0 cos\u00ec liberarsi dei genitori, della fidanzata, del lavoro, per ricominciare una nuova vita. All'inizio il trucco funziona, ma poi gli si rivolta contro ed Eugenio capisce che deve assolutamente tornare alla realt\u00e0."}
{"id": "1473103", "revid": "1782831", "url": "https://it.wikipedia.org/wiki?curid=1473103", "title": "Big Band!", "text": "Big Band! \u00e8 un album della cantante italiana Antonella Ruggiero, pubblicato il 2 marzo 2005.\nIl disco esce in seguito alla partecipazione dell'artista al Festival di Sanremo, dove si classifica al primo posto nella Categoria Donne e terza nella classifica generale del Festival, con il brano \"Echi d'infinito\", scritto da Mario Venuti e Kaball\u00e0.\nL'album \u00e8 stato registrato al Teatro Raffaello Sanzio di Urbino, che per l'occasione si \u00e8 trasformato in un immenso studio di registrazione, a disposizione di Antonella Ruggiero e Roberto Colombo (produttore e compagno di vita della Ruggiero) e della Big Band del M\u00b0 Davide Di Gregorio: 13 Elementi nella Big Band ai quali si affiancano i musicisti che da anni accompagno la cantante ex membro dei Matia Bazar.\nIl disco si compone di brani per lo pi\u00f9 tratti dal repertorio dei bolero Sudamericani. Inoltre troviamo degli omaggi ad alcuni cantautori italiani: Luigi Tenco (\"Mi sono innamorata di te\"), Umberto Bindi (\"Arrivederci\"), Nico Fidenco (\"Legato ad un granello di sabbia\").\nPer quanto riguarda il repertorio personale di Antonella Ruggiero, \u00e8 stata rivisitata la classica \"Per un'ora d'amore\".\nNon mancano i classici della musica internazionale come \"Caravan\" di Duke Ellington, \"Perfidia\" di Alberto Dom\u00ednguez o \"Begin the Beguine\", canzone originariamente creata da Cole Porter per il musical \"Jubilee\" e qui proposta con la versione spagnola del testo.\nIl disco si chiude con \"Tandem\", un brano composto da Roberto Colombo per il film omonimo del 2000, diretto da Lucio Pellegrini.\nUna menzione speciale merita \"Dissolta in te\", brano in lingua spagnola composto dal dominicano Juan Luis Guerra e che Antonella Ruggiero scopr\u00ec durante un suo tour in Costa Rica nel 2003. Il brano \u00e8 stato riadattato nel testo e musicalmente dalla stessa Ruggiero."}
{"id": "1473105", "revid": "287204", "url": "https://it.wikipedia.org/wiki?curid=1473105", "title": "Liga Sudeste de Futsal", "text": "La Liga Sudeste de Futsal \u00e8 una manifestazione brasiliana di calcio a 5 che si disputa a cadenza annuale a partire dal 2005.\nLa manifestazione raccoglie le squadre di club della \"Regi\u00e3o Sudeste\" del Brasile, designando il campione regionale e dando la possibilit\u00e0 alle due finaliste di partecipare alla Superliga che si tiene ogni anno in dicembre.\nIl trofeo \u00e8 stato costituito dalla Confedera\u00e7\u00e3o Brasileira de Futebol de Sal\u00e3o alla fine di un percorso di ristrutturazione dei campionati brasiliani, nel 2007 \u00e8 giunto alla sua terza edizione."}
{"id": "1473106", "revid": "729019", "url": "https://it.wikipedia.org/wiki?curid=1473106", "title": "Southern Lord Records", "text": "La Southern Lord \u00e8 un'etichetta discografica statunitense, fondata nel 1998 da Greg Anderson e Stephen O'Malley e specializzata in doom, sludge e drone. Il nome dell'etichetta fa riferimento a Satana. Tramite Southern Lord vengono pubblicati gli album di gruppi quali Pentagram, Goatsnake, Boris, Khanate e Sunn O))). Negli ultimi anni la Southern Lord si \u00e8 aperta al lato pi\u00f9 sperimentale del black metal, pubblicando lavori di Twilight, Lurker of Chalice, Craft, Nortt e Striborg. La maggior parte dell'artwork dell'etichetta \u00e8 creato da Stephen O'Malley.\nArtisti.\nElenco degli artisti che hanno pubblicato sotto Southern Lord Records."}
{"id": "1473107", "revid": "78273", "url": "https://it.wikipedia.org/wiki?curid=1473107", "title": "Lingua anindilyakwa", "text": ""}
{"id": "1473110", "revid": "1782831", "url": "https://it.wikipedia.org/wiki?curid=1473110", "title": "Stralunato recital live", "text": "Stralunato recital_live \u00e8 un disco della cantante Antonella Ruggiero.\nPubblicato nel 2006, raccoglie 16 tracce live tratte dai concerti tenuti da Antonella Ruggiero tra gli anni: 2003-2006.\nRegistrato nei luoghi pi\u00f9 suggestivi \"visitati\" dalle tappe del tour di Antonella Ruggiero, \u00e8 un disco dalle sonorit\u00e0 essenziali: pianoforte (Mark Harris), violino (Carlo Cantini) e percussioni (Ivan Ciccarelli).\nIn alcuni brani \u00e8 presente la contaminazione dei fiati di Davide Di Gregorio e del basso di Carmelo Isgr\u00f2.\nSi compone di alcuni brani tratti dal repertorio personale di Antonella Ruggiero e brani di tradizione religiosa e popolare, oltre ad alcuni brani di grandi cantautori italiani (Tenco, Battisti) ed internazionali (Cesaria Evora).\nInoltre il progetto di \"Stralunato Recital\" (\u00e8 il nome anche di uno degli spettacoli portati in tour da Antonella) \u00e8 legato anche ad un progetto umanitario: parte del ricavato delle vendite di questo album viene infatti devoluto ad \"ACLI Senza Confini Onlus\" per la costruzione di una scuola in Mozambico."}
{"id": "1473111", "revid": "80598", "url": "https://it.wikipedia.org/wiki?curid=1473111", "title": "Discografia della Southern Lord Records", "text": "Elenco completo delle pubblicazioni della Southern Lord Records."}
{"id": "1473114", "revid": "287204", "url": "https://it.wikipedia.org/wiki?curid=1473114", "title": "Liga Sul de Futsal", "text": "La Liga Sul de Futsal \u00e8 una competizione brasiliana di calcio a 5 fondata nel 2005, disputata dalle squadre di club della \"Regi\u00e3o Sul\"."}
{"id": "1473117", "revid": "1782831", "url": "https://it.wikipedia.org/wiki?curid=1473117", "title": "Antonella Ruggiero (album)", "text": "Antonella Ruggiero \u00e8 un disco omonimo della cantante Antonella Ruggiero, pubblicato nel 2003.\n\u00c8 il ritorno alla musica pop della Ruggiero, dopo aver per qualche tempo, percorso le strade della musica classica e sacra.\nUn ritorno al pop, che viene presentato al pubblico attraverso il singolo \"Di un amore\", presente al Festival di Sanremo 2003, un brano scritto da Antonella insieme a Tony Volpe (ex Balkan Air). \u00c8 un pezzo dalle atmosfere rarefatte e con un arrangimento molto moderno.\nNel disco \u00e8 presente anche la canzone \"L'Aviatrice\" dedicata ad Amelia Earhart, la prima donna aviatrice ad aver attraversato l'Oceano Pacifico in aeroplano.\nGli arrangiamenti del disco, ricordano molto le sonorit\u00e0 anni settanta, grazie all'uso dell'elettronica. Un disco che privilegia per una volta l'easy style."}
{"id": "1473118", "revid": "112902243", "url": "https://it.wikipedia.org/wiki?curid=1473118", "title": "Classe Type 12", "text": "Le fregate Type 12 pi\u00f9 che una vera e propria classe, intesa in senso classico, sono una tipologia di navi, appartenente ad un'intera famiglia sviluppata dalla Royal Navy a partire dai primi anni che seguirono la fine del secondo conflitto mondiale. Queste fregate antisommergibile costituirono la base di una serie che sarebbero state successivamente costruite per il Regno Unito e per le marine di stati del Commonwealth britannico.\nFurono costruite per la Royal Navy tre diverse classi di fregate Type 12:\nClasse Whitby.\nLa costruzione delle unit\u00e0 della classe Type 12 o classe Whitby, iniziata nel 1952, vide le unit\u00e0, sei in totale, entrare in servizio tra il 1956 e il 1958.\nLe unit\u00e0 erano le seguenti:\nServizio.\nLe navi prestarono servizio fino agli anni settanta ad eccezione delle fregate HMS \"Eastbourne\" e HMS \"Torquay\" che giunsero fino agli anni ottanta, ma le due unit\u00e0 vennero usate negli ultimi anni di servizio solo a scopo addestrativo. La HMS \"Eastbourne\" venne usata come nave scuola per motoristi navali, mentre la HMS \"Torquay\", privata di ogni armamento ebbe installato il sistema CAAIS (Computer Assisted Action Information System) svolgendo compiti di nave scuola e Nave Esperienze. Per le fregate HMS \"Tenby\" e HMS \"Scarborough\" era stata avviata una trattativa, poi sfumata, per la vendita al Pakistan. La fregata HMS \"Blackpool\" venne ceduta nel 1966 in prestito alla Nuova Zelanda in attesa della consegna della HMNZS \"Canterbury\" (F 421), per ritornare nel 1971 nel Regno Unito ed essere venduta per demolizione nel 1980.\nEsportazione.\nLa unit\u00e0 Classe Whitby vennero costruite anche per l'India, mentre sullo stesso progetto venne sviluppata la Classe St. Laurent per il Canada e la Classe River per l'Australia.\nIndia.\nL'India acquist\u00f2 due di queste unit\u00e0, la cui costruzione, avvenuta nei cantieri britannici, venne avviata nel 1957. Le due unit\u00e0 sono rimaste in servizio fino agli inizi degli anni '90.\nAustralia.\nL'Australia costru\u00ec su licenza nei propri cantieri quattro unit\u00e0 basate sul progetto delle fregate Type 12, entrate in servizio all'inizio degli anni sessanta.\nClasse River.\nLe unit\u00e0 entrarono in servizio tra il 1961 e il 1964, inizialmente come fregate antisommergibile. Successivamente con l'installazione del sistema Sea Cat e degli Ikara furono le prime unit\u00e0 missilistiche della Royal Australian Navy e da fregate antisommergibili vennero riclassificate come cacciatorpediniere scorta.\nAgli inizi degli anni settanta la Classe River venne completata da due fregate della Classe Leander, le fregate HMAS \"Swan\" (DE 50) HMAS \"Torrens\" (DE 53), entrate rispettivamente in servizio nel 1970 e nel 1971. Anche queste unit\u00e0 vennero ammodernate con i Sea Cat e gli Ikara.\nClasse Rothesay.\nLe fregate della Classe Rothesay o Type 12M (Modified) sono una modernizzazione delle fregate Type 12 della Classe Withby.\nClasse Leander.\nLe fregate Type 12I (Improved) Leander sono l'ultima evoluzione delle unit\u00e0 Type 12 della Classe Whitby e costituiscono un notevole miglioramento delle loro capacit\u00e0 di combattimento, potendo svolgere compiti multiruolo."}
{"id": "1473119", "revid": "110157", "url": "https://it.wikipedia.org/wiki?curid=1473119", "title": "Chiesa dei Santi Quirico e Giulitta (Parlascio)", "text": "La chiesa dei Santi Quirico e Giulitta \u00e8 un luogo di culto cattolico situato a Parlascio, frazione del comune di Casciana Terme Lari.\nStoria e descrizione.\nLa piccola chiesa romanica \u00e8 menzionata nel catalogo delle chiese della diocesi di Lucca del 1260.\nUn'iscrizione sulla porta attestava che era stata ricostruita nella forma attuale dalla famiglia pisana degli Upezzinghi nel 1444. Il vescovo di San Miniato, dalla cui diocesi Parlascio dipese fin dal Seicento, la riconsacr\u00f2 dopo i restauri del 1710. Fu danneggiata dal terremoto del 1846.\nAll'interno si conserva un affresco quattrocentesco che raffigura i santi titolari e l'immagine del \"Volto Santo\"."}
{"id": "1473120", "revid": "26415", "url": "https://it.wikipedia.org/wiki?curid=1473120", "title": "Economia Politica", "text": ""}
{"id": "1473122", "revid": "438678", "url": "https://it.wikipedia.org/wiki?curid=1473122", "title": "La signora in rosso", "text": "La signora in rosso (\"The Woman in Red\") \u00e8 un film del 1984 diretto da Gene Wilder.\nSi tratta di una commedia brillante, remake del film francese \"Certi piccolissimi peccati (Un \u00e9l\u00e9phant \u00e7a trompe \u00e9norm\u00e9ment)\" di Yves Robert del 1976. Wilder firma la pellicola come regista e sceneggiatore oltre che come attore protagonista.\nIl tema musicale \"I Just Called to Say I Love You\", scritta ed interpretata da Stevie Wonder, ha fatto guadagnare al film un Premio Oscar ed un Golden Globe.\nTrama.\nTeddy Pierce \u00e8 un buon padre di famiglia che vive a San Francisco. Lavora come responsabile in uno studio pubblicitario affermato, e frequenta il tennis club con gli inseparabili amici di sempre. Una mattina, nel garage della propria azienda, Pierce s'imbatte in Charlotte, affascinante donna di rosso vestita: l'ultima modella scoperta dal suo superiore. La splendida giovane, non sapendo di essere osservata da Teddy, danza per qualche istante fatale sulla grata del ricircolo dell'aria, imitando la mitica Marilyn Monroe. L'effetto \u00e8 immediato: Teddy comincia un corteggiamento al limite dell'assurdo, che lo porter\u00e0 ad avere pi\u00f9 grattacapi che altro, al punto che si ritrover\u00e0 in accappatoio su un cornicione al ventesimo piano di un palazzo del centro.\nColonna sonora.\nLa colonna sonora del film, curata da John Morris e Stevie Wonder, include brani interpretati da Wonder e Dionne Warwick. In particolare il brano \"I Just Called to Say I Love You\" di Stevie Wonder vinse sia l'Oscar che il Golden Globe per la migliore canzone originale nel 1985.\nCitazioni.\nLa celebre scena in cui Charlotte (Kelly LeBrock) passa al di sopra di uno scarico dell'aria, che le fa sollevare la gonna, \u00e8 una citazione del film del 1955 \"Quando la moglie \u00e8 in vacanza\", in cui nella stessa situazione veniva a trovarsi il personaggio interpretato da Marilyn Monroe. Anche la locandina de \"La signora in rosso\" \u00e8 simile a quella di \"Quando la moglie \u00e8 in vacanza\": la protagonista femminile (la Monroe per \"Quando la moglie \u00e8 in vacanza\" e la LeBrock per \"La signora in rosso\") in primo piano con la gonna alzata dal vento, e alle sue spalle, raffigurato molto pi\u00f9 \"in piccolo\", il protagonista maschile (Tom Ewell per il film del 1955 e Gene Wilder per quello del 1984).\nVi \u00e8 un omaggio a questa scena anche nel film \"Grandi magazzini\"."}
{"id": "1473125", "revid": "767487", "url": "https://it.wikipedia.org/wiki?curid=1473125", "title": "El Tr\u00e1nsito", "text": "El Tr\u00e1nsito \u00e8 un comune del dipartimento di San Miguel, in El Salvador.\nAltri progetti.\n "}
{"id": "1473127", "revid": "43204", "url": "https://it.wikipedia.org/wiki?curid=1473127", "title": "FC Cantonal Neuch\u00e2tel", "text": ""}
{"id": "1473128", "revid": "345405", "url": "https://it.wikipedia.org/wiki?curid=1473128", "title": "B\u0103leni", "text": ""}
{"id": "1473129", "revid": "226458", "url": "https://it.wikipedia.org/wiki?curid=1473129", "title": "Lolotique", "text": "Lolotique \u00e8 un comune del dipartimento di San Miguel, in El Salvador."}
