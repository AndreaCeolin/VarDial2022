{"id": "1554274", "revid": "287204", "url": "https://it.wikipedia.org/wiki?curid=1554274", "title": "Ges\u00f9 (Charles Guignebert)", "text": "Ges\u00f9 (titolo originale: \"J\u00e9sus\") \u00e8 un importante e classico saggio dello storico francese del cristianesimo Charles Guignebert, professore alla Sorbona di Parigi, edito nel 1933 e inteso a ricostruire - utilizzando le fonti storiche interpretate secondo il metodo storico-critico, laico e razionalista - la figura e la vita di Ges\u00f9.\nLe fonti sulla figura e sulla vita di Ges\u00f9.\nI Vangeli.\nI Vangeli secondo Marco, Matteo e Luca sono gli scritti che pretendono di riferire i fatti pi\u00f9 interessanti e gli elementi essenziali dell'insegnamento di Ges\u00f9. Abbastanza somiglianti fra di loro, sono per questo motivo chiamati \"sinottici\". Non \u00e8 cos\u00ec per il quarto Vangelo: oltre alle differenze nei fatti narrati, il Ges\u00f9 di Giovanni appare un personaggio molto diverso da quello della tradizione sinottica: \u00abil carattere, il modo di fare, l'atteggiamento verso i Giudei, che egli tratta con costante durezza, il tono dei suoi discorsi, solenni e altere orazioni che i loro uditori non capiscono mai e che sono nutriti [ ... ] di profonde considerazioni sul Cristo eterno\u00bb. L'autore - o gli autori - di questo vangelo, basandosi sulla materia dei sinottici e sulle lettere di Paolo, ha svolto considerazioni proprie che conducono lontano dalla storia.\nLa redazione primitiva dei testi dei tre vangeli sinottici, pi\u00f9 volte ritoccati, dovrebbe risalire, per \"Marco\", verso il 75, per \"Matteo\", verso l'85-90 e per \"Luca\", verso il 100-110, pertanto circa 45-80 anni dopo la morte di Ges\u00f9, periodo nel quale \u00able credenze e le dottrine relative alla persona del Cristo subirono rapidamente profonde maggiorazioni e gli interessi della fede primeggiarono di gran lunga sulla sollecitudine storica\u00bb. Dalla loro redazione alla canonizzazione dei loro testi, pass\u00f2 un centinaio d'anni durante i quali le comunit\u00e0 cristiane, che li usavano secondo le tendenze della loro fede, non si fecero \u00abscrupolo di migliorarli [ ... ] i nostri Sinottici furono canonici prime del loro testo, il quale sub\u00ec un'elaborazione abbastanza profonda\u00bb.\nLe fonti dei Sinottici: la tradizione orale, i \"logia\" e l\"Urmarcus\".\nLa primitiva tradizione cristiana si esprimeva in aramaico e la sua trasposizione in greco, lingua nella quale i vangeli originali furono scritti, \u00abnon avvenne probabilmente senza danni\u00bb. Pur presentando, a una prima lettura, notevoli somiglianze, hanno non poche differenze - per esempio, \"Marco\" tace della nascita e dell'infanzia di Ges\u00f9, mentre \"Matteo\" e \"Luca\" danno due versioni inconciliabili tra loro - e la conclusione che si trae \u00e8 che \u00ab\"Marco\" \u00e8 notevolmente pi\u00f9 antico di \"Matteo\" e di \"Luca\" e che venne utilizzato da essi\u00bb. Ma le parti comuni presenti in \"Matteo\" e \"Luca\" e assenti in \"Marco\" dimostrano che \"Matteo\" e \"Luca\" disponevano anche di una fonte comune, diversa da \"Marco\", che viene chiamata \u03bb\u03cc\u03b3\u03b9\u03b1 (\"logia\", discorsi o detti di Ges\u00f9), e designata con Q (iniziale di \"Quelle\", in tedesco, \"fonte\"). Sull'ipotesi se anche Marco conoscesse Q non vi \u00e8 accordo fra gli studiosi e pertanto l'analisi storico-critica ha portato alla formulazione dell\"ipotesi delle due fonti\", fondamento della tradizione sinottica, i \u03bb\u03cc\u03b3\u03b9\u03b1 e un \"Urmarcus\" o \"Proto-Marco\", serie di racconti circolanti forse intorno al 50 ed entrati a far parte dell'attuale Vangelo di Marco.\nDopo circa venti anni dalla morte di Ges\u00f9, i \u03bb\u03cc\u03b3\u03b9\u03b1 e l\"Urmarcus\" raccolsero la \u03c0\u03b1\u03c1\u03ac\u03b4\u03bf\u03c3\u03b9\u03c2, la tradizione orale costituita dai ricordi dei diretti discepoli di Ges\u00f9, dalla \"loro predicazione\": in questi venti anni nacque la fede cristiana, fondata su un gruppo di idee da essi organizzate e sull'esaltazione della figura di Ges\u00f9. \u00abPoich\u00e9 il supplizio del Maestro non segnava il termine della sua azione, doveva per lo meno significarne una tappa e una trasformazione: Ges\u00f9 il Nazareno scompariva per far posto al Cristo glorificato\u00bb. Predicarono che Ges\u00f9, bench\u00e9 morto, sarebbe tornato, a dimostrazione che egli era realmente il Messia e poich\u00e9 la figura del Messia - \"Colui che deve venire\" - era ben nota nell'ambiente nei quali essi agivano, occorreva adattare ad essa la figura di Ges\u00f9. Questa operazione fu fatta in buona fede: \u00abuna necessit\u00e0 pi\u00f9 forte di loro cancell\u00f2 a poco a poco dalla loro mente le vestigia di una realt\u00e0 deludente, per incidervi la rappresentazione di una vita di Ges\u00f9 adattata alle esigenze del suo messianismo; e, con uno sforzo tanto inconscio quanto irresistibile nella sua logica, essi la costruirono a rovescio del suo effettivo corso, risalendo dalla Resurrezione alla Nativit\u00e0\u00bb.\nOgni influsso che potesse giustificare il Cristo irreale rispetto al Ges\u00f9 storico fu utilizzato: dai testi profetici dell'Antico Testamento alle leggende del dio salvatore delle religioni misteriche, unitamente ai miracoli, necessari alla mentalit\u00e0 giudaica - \u00abi Giudei chiedono segni\u00bb - e all'azione degli \u00abuomini ispirati\u00bb. Naturalmente, la tradizione orale continu\u00f2 a circolare insieme con l\"Urmarcus\" e i \"logia\", che non potevano comprenderla interamente, come attestava Papia, secondo la testimonianza di Eusebio: Papia \u00abaggiunge ancora altre cose a lui provenienti dalla tradizione orale, certe parabole del Signore e certi suoi insegnamenti che hanno di che stupirci e diversi racconti interamente favolosi\u00bb.\nLa storicit\u00e0 di Ges\u00f9.\nGuignebert rifiuta la tesi della critica radicale, secondo la quale il Ges\u00f9 dei Vangeli \u00e8 una figura mitica formata da una o pi\u00f9 sette giudaiche sincretistiche pre-cristiane, il cui culto sarebbe stato quello di un dio sacrificato e salvatore. Le prove portate a sostegno di una identificazione di questo dio con Ges\u00f9 sono inesistenti, n\u00e9 si comprende perch\u00e9 i seguaci di tali sette avrebbero dovuto rivestire questo dio di una parvenza di umanit\u00e0, pretendendo oltre tutto di inserirlo in un contesto storico preciso e attuale, anzich\u00e9 allontanarne la leggenda nelle nebbie di un passato lontano e indeterminato.\nIn realt\u00e0, per i redattori dei Vangeli, l'uomo Ges\u00f9 \u00e8 gi\u00e0 il Cristo: \u00abessi ne subiscono l'umanit\u00e0; il loro racconto \u00e8 intessuto di variazioni leggendarie su una realt\u00e0 che \u00e8 a loro di fastidio [ ... ] ecco perch\u00e9 la pseudo-biografia che ci danno di lui \u00e8 cos\u00ec deficiente\u00bb: insistere sull'umanit\u00e0 di Ges\u00f9 diminuirebbe e rischierebbe di smentire la tesi della divinit\u00e0 del Cristo. D'altra parte, proprio Paolo \u00e8 il miglior testimone della storicit\u00e0 di Ges\u00f9: il suo Cristo \u00e8 s\u00ec un essere divino, ma \u00e8 un dio che fu uomo, quando afferma che fu \u00abnella carne un uomo nato da una donna\u00bb e quando conferma che altri apostoli, Pietro, Giovanni e il fratello di Ges\u00f9, Giacomo, diversamente da lui, hanno conosciuto realmente Ges\u00f9.\nIl nome: Ges\u00f9 il Nazareno.\nNei Vangeli sinottici, scritti in greco, Ges\u00f9 \u00e8 chiamato \u0399\u03b7\u03c3\u03bf\u1f54\u03c2 ed \u00e8 spesso associato, in particolare, con tre diversi soprannomi: quello di \u1f41 \u039d\u03b1\u03b6\u03b1\u03c1\u03b7\u03bd\u03cc\u03c2, \"Nazarenos\", il \u00abNazareno\u00bb, di \u1f41 \u039d\u03b1\u03b6\u03c9\u03c1\u03b1\u1fd6\u03bf\u03c2, \"Nazoreos\", il \u00abNazoreo\u00bb, o anche di \u1f41 \u039d\u03b1\u03b6\u03bf\u03c1\u03b7\u03bd\u03cc\u03c2, \"Nazorenos\", il \u00abNazoreno\u00bb. Gli autori dei Vangeli e i loro copisti sembrano considerare permutabili queste tre forme che sembrano indicare tutte la cittadina di \u039d\u03b1\u03b6\u03b1\u03c1\u1f10\u03c4, Nazaret, come luogo in cui abitavano Giuseppe e Maria, i genitori di Ges\u00f9, tanto che Ges\u00f9 viene spesso chiamato \u00abGes\u00f9 di Nazaret\u00bb.\nIl primo problema che si pone \u00e8 che nessun testo antico, pagano o giudaico, precedente o contemporaneo alla compilazione dei Vangeli, fa mai menzione di Nazaret: i quattro evangelisti e l'autore degli \"Atti\" sono i primi a indicare in Nazaret una cittadina della Galilea. La prima, successiva attestazione risale ad Eusebio che, citando Giulio Africano, fiorito nei primi anni del III secolo, scrive che i parenti di Ges\u00f9 \u00abpartiti dai borghi giudaici di Nazaret e di Cochaba, si erano dispersi nel resto del paese\u00bb; successivamente, alla fine del IV secolo, parlano di Nazaret Girolamo ed Epifanio.\nIl secondo problema \u00e8 che i tre termini, per indicare \u00abdi Nazaret\u00bb, sarebbero dovuti essere scritti \"Nazarethenos\" o \"Nazarethanos\" o ancora \"Nazorethaios\", non solo, ma Nazaret, in aramaico, si scrive non con una \"zeta\" ma con uno \"tsade\", ts, che gli evangelisti avrebbero dovuto trascrivere in greco non con una \"zeta\", \u03b6, ma con un \"sigma\", \u03c3.\n\u00c8 allora possibile che \u00abNazareno\u00bb non significhi \u00abdi Nazaret\u00bb. \"Marco\" presenta due episodi simili, due guarigioni di un ossesso: nel primo, \"Mc, I, 24\", questi grida a Ges\u00f9: \u00abChe c'\u00e8 fra noi e te, Ges\u00f9 Nazareno? Sei venuto per mandarci in perdizione? Io so chi sei: il Santo di Dio\u00bb; nel secondo, \"Mc, V, 7\", l'ossesso grida a Ges\u00f9: \u00abChe c'\u00e8 fra me e te, Ges\u00f9, figlio del Dio altissimo?\u00bb. \u00abNazareno\u00bb e \u00abfiglio del Dio altissimo\u00bb sono usati nel medesimo contesto, tanto da sembrare equivalenti e anche \u00abSanto di Dio\u00bb rappresenta una concezione simile a quella espressa da \u00abfiglio di Dio\u00bb; il \u00abSanto di Dio\u00bb chiarisce il \u00abNazareno\u00bb, come se si trattasse di \u00abuna specie di glossa greca introdotta dall'autore per i lettori ignari dell'aramaico\u00bb.\nL'espressione \u00abil Nazareno\u00bb sembra pertanto indicare non un luogo d'origine quanto la natura propria e la funzione di Ges\u00f9. Cos\u00ec \u00e8 anche in \"Atti, III, 6\", dove Pietro guarisce uno zoppo con la formula solenne \u00abnel nome di Ges\u00f9 Cristo, il Nazareno, alzati e cammina\u00bb e ancora, in \"Atti, IV, 10\", lo stesso Pietro annuncia: \u00abnel nome di Ges\u00f9 Cristo, il Nazareno [ ... ] quest'uomo compare guarito davanti a voi\u00bb. \u00c8 probabile che la forma aramaica corrispondente al greco \u039d\u03b1\u03b6\u03c9\u03c1\u03b1\u1fd6\u03bf\u03c2, \"Nazoreos\", fosse la pi\u00f9 antica ed esprimesse una peculiare qualit\u00e0 di Ges\u00f9: non pi\u00f9 compresa dai cristiani ellenizzati, che non conoscevano l'aramaico, fu riferita a Nazaret e mutata in \u039d\u03b1\u03b6\u03b1\u03c1\u03b7\u03bd\u03cc\u03c2, \"Nazarenos\", o \u039d\u03b1\u03b6\u03bf\u03c1\u03b7\u03bd\u03cc\u03c2, \"Nazorenos\".\nSono state avanzate diverse ipotesi per spiegare l'origine del termine \u00abNazoreo\u00bb - da \"natzer\", \u00abrampollo\u00bb, da \"nosri\", \u00abosservante\u00bb, da \"nazir\", uomo legato a Dio da un voto e traducibile con \u00absanto\u00bb o con \u00abconsacrato\u00bb o con \u00abseparato\u00bb o ancora con \u00abcoronato\u00bb. Per Guignebert, \u00abpermane un dubbio sulla realt\u00e0 dell'equivalenza \"Nazareno\" = \"Nazir\" = \"Santo di Dio\". Eppure, \u00e8 quella che meglio risponde ai dati del problema [...] il nome dato dalla tradizione primitiva sotto la trascrizione di \"Nazareos\", ripetuto dapprima senza essere tradotto [ ... ] ben presto non fu pi\u00f9 capito. E allora venne interpretato, in terra greca, \"secondo l'usanza greca\", con riferimento a una citt\u00e0 [ ... ] i primi fedeli del Cristo, quando lo chiamavano col suo nome e soprannome \"Ges\u00f9 il Nazareno\", non intendevano dire \"Ges\u00f9 di Nazaret\", bens\u00ec enunciare un nome divino onnipotente e un soprannome caratteristico, che doveva significare presso a poco l\"Inviato di Jahv\u00e9\", il \"Santo di Dio\"\u00bb.\nIl luogo e la data di nascita.\nA parte la difficolt\u00e0 di far coincidere l'espressione \u00abNazareno\u00bb con \u00abnato a Nazaret\u00bb, per \"Marco\" (I, 9 e VI, 1) Ges\u00f9 nacque a Nazaret, mentre \"Matteo\" e \"Luca\", che conoscono \"Marco\", si preoccupano di accordare la nascita di Ges\u00f9 con la profezia di Michea (V, 1) che vuole il Messia nato a Betlemme; cos\u00ec, mentre \"Matteo\", dopo aver costruito a suo modo una genealogia da Abramo a Giuseppe (I, 1-16), fa nascere senz'altro Ges\u00f9 a Betlemme - quando ancora regnava Erode, morto nell'anno 4 a. C. - per poi trasferirlo a Nazaret e di qui a Cafarnao, \"Luca\", all'opposto, giustifica il trasferimento della famiglia di Ges\u00f9 da Nazaret a Betlemme, riferendo di un \u00abdecreto di Cesare Augusto che si facesse un censimento dell'universo intero; era il primo censimento, essendo Quirinio governatore della Siria\u00bb, con l'assurda disposizione, inventata dall'evangelista, di obbligare ciascuno a farsi censire nella citt\u00e0 di origine dei suoi antenati. Oltre al gigantesco caos che una simile disposizione avrebbe creato in tutto l'Impero e all'ingenua idea che chiunque conosca l'origine dei propri avi, Luca non ha neanche pensato che Betlemme non era la citt\u00e0 di origine di Maria e che semmai ella, incinta di Ges\u00f9, sarebbe dovuta rimanere a Nazaret. \nLuca ha inserito quell'episodio\u00a0\u2013 che egli pone durante il regno di Erode o immediatamente dopo la sua morte - nel contesto dell'unico censimento che fu realmente effettuato, ma nella sola Giudea, nell'anno 6 o 7 della nostra era, in occasione del passaggio della regione all'autorit\u00e0 romana dopo l'avvenuta destituzione di Archelao, ma di un altro censimento effettuato sotto Erode non vi \u00e8 notizia storica, n\u00e9 esso avrebbe potuto essere ordinato da Roma, essendo di giurisdizione dello stesso Erode. \nL'esegesi cattolica, incurante dell'irrisolvibile contraddizione dei fatti e delle date, pur di riaffermare la validit\u00e0 storica dei Vangeli, pone la data di nascita di Ges\u00f9 intorno all'anno 6 prima della nostra era, accreditando anche la leggenda della strage degli innocenti e della fuga in Egitto della famiglia di Ges\u00f9. Come l'anno, anche il giorno della nascita di Ges\u00f9 \u00e8 del tutto sconosciuto: fu fissato in Oriente al 6 gennaio e in Occidente, nel IV secolo - dopo che erano state proposte anche le date del 28 marzo, del 18 e 19 aprile e del 29 maggio - al 25 dicembre, gi\u00e0 giorno della festa di Mitra e concordante con il solstizio d'inverno.\nLa famiglia di Ges\u00f9.\nIl nome del padre di Ges\u00f9 sarebbe stato Giuseppe, secondo \"Matteo\", \"Luca\" e \"Giovanni\", mentre \"Marco\" non lo nomina neppure, ma attribuisce allo stesso Ges\u00f9 (VI, 3) il mestiere di falegname: \u00abnon \u00e8 costui il falegname, il figlio di Maria?\u00bb, mentre \"Matteo\" (XIII, 55) scrive: \u00abnon \u00e8 costui il figlio del falegname?\u00bb e \"Luca\" (IV, 22): \u00abnon \u00e8 costui il figlio di Giuseppe?\u00bb. I tre evangelisti dovevano conoscere un testo aramaico che riportava l'espressione \u00abil figlio del falegname\u00bb, che in aramaico equivale a \u00abfalegname\u00bb, e il solo \"Marco\" ha compreso il testo, trascrivendolo correttamente.\nDella madre di Ges\u00f9 non si conosce nulla, dal momento che quanto riferisce \"Luca\" (I, 5-79) sulla sua parentela con la madre del Battista non ha nessun fondamento. Il solo passo, relativo a Maria, che potrebbe avere un riferimento storico \u00e8 riportato in \"Marco\" (III, 31) che la mostra incapace di capire il figlio e vorrebbe riportarlo a casa.\nNon deve sorprendere che la tradizione evangelica non sappia nulla sui genitori di Ges\u00f9: \u00abQuasi subito dopo la crocefissione, s'inizi\u00f2 un lavor\u00eco della fede che, per il fatto stesso che allontanava sempre pi\u00f9 Ges\u00f9 dalla condizione umana, doveva necessariamente disprezzare tutto quanto sembrasse invece raccostarvelo. Troppe precisazioni sulla sua famiglia [...] non potevano apparire che assai moleste. Quando Paolo proclama che egli s'interessa soltanto al \"Cristo crocefisso e glorificato\", ci d\u00e0 veramente la formula della trasvalutazione della vita di Ges\u00f9 avvenuta nella coscienza delle prime generazioni cristiane\u00bb. Insieme alla svalutazione della sua reale ascendenza - per altro sconosciuta - era per\u00f2 necessario costruire un'ascendenza fantastica che lo connettese, in quanto Messia, al re David. A questo scopo \"Matteo\" e \"Luca\" costruirono ciascuno una genealogia di Ges\u00f9.\nLa genealogia di \"Matteo\" (I, 17) procede da Abramo a Ges\u00f9 in tre gruppi di quattordici generazioni, numero al quale, multiplo di sette, egli sembra attribuire particolare importanza, e per ottenere tale risultato non esita a saltare quattro nomi dal testo biblico, tre in (1, 8) e uno in (1, 11). \"Luca\" (III, 23-38) parte invece da Ges\u00f9 per arrivare ad Adamo \u00ab(figlio) di Dio\u00bb, ottenendo cos\u00ec 77 nomi - altro numero simbolico - comprendendo il nome di Cainam, presente nel testo greco della Bibbia ma assente in quello ebraico e, diversamente da \"Matteo\", dopo David non proseguendo la genealogia con Salomone, ma con Natan. In conclusione, fra Ges\u00f9 e David vi sono 26 nomi in \"Matteo\" e 42 in \"Luca\", corrispondenti a uno scarto di circa quattro secoli fra le due ricostruzioni genealogiche.\nLa nascita virginale.\n\"Marco\" e \"Giovanni\" non si occupamo n\u00e9 della genealogia di Ges\u00f9 n\u00e9 di una sua presunta nascita verginale: ci si chiede come mai proprio i due vangeli di \"Matteo\" e \"Luca\" contengano tanto la genealogia di Ges\u00f9 quanto la contraddittoria notizia che in realt\u00e0 Giuseppe non fu suo padre.\nOrigene (\"In Epistulam ad Romanos\", I, 3) spiega la contraddizione sostenendo che la discendenza davidica di Giuseppe mirava a salvaguardare la comune fede di ebrei e cristiani, e la spiegazione \u00e8 condivisibile, ma i copisti dei due vangeli si preoccuparono comunque di ritoccare i testi pi\u00f9 antichi dei due vangeli che attribuivano a Giuseppe la paternit\u00e0 di Ges\u00f9, come testimoniano Epifanio, citando due \u00aberetici\u00bb, Cerinto e Carpocrate, sostenitori della paternit\u00e0 di Giuseppe forti di un testo, evidentemente non interpolato, di \"Matteo\", ed Eusebio che attribuisce all'ebionita Simmaco la stessa opinione forte di un analogo testo di \"Matteo\".\nLa formula ritoccata di \"Matteo\" (I, 16) ora recita: \u00abGiacobbe gener\u00f2 Giuseppe, lo sposo di Maria, dal\"la\" quale fu generato Ges\u00f9 detto il Cristo\u00bb. Il manoscritto \"Syrus sinaiticus\" reca invece: \u00abGiacobbe gener\u00f2 Giuseppe; e Giuseppe, al quale fu maritata \"la Vergine\" Maria, gener\u00f2 Ges\u00f9\u00bb, dove il copista ha creduto di sistemare il testo intercalando semplicemente \"la Vergine\". Maldestra \u00e8 invece l'interpolazione nel \"Dialogo di Timoteo e Aquila\", ove \u00e8 scritto: \u00abGiacobbe gener\u00f2 Giuseppe, \"lo sposo di Maria, da cui venne generato Ges\u00f9, detto il Cristo\", e Giuseppe gener\u00f2 Ges\u00f9 detto il Cristo\u00bb. Nel testo di \"Luca\" (III, 23) \u00abGes\u00f9 [...] figlio\", a quanto si credeva,\" di Giuseppe\u00bb, \u00e8 un'evidente interpolazione.\n\u00abLa fede nella nascita virginale \u00e8, pertanto, indubbiamente posteriore\u00bb alla preoccupazione di fondare la discendenza davidica di Ges\u00f9-Messia\u00bb e fin\u00ec per costituire la prova dell'origine divina di Ges\u00f9, argomento di polemica contro gli ebrei e, insieme, di allineamento della figura di Ges\u00f9 con quelle degli altri Salvatori presenti nelle mitologie ellenistiche.\nChe \"Marco\" non riporti - pur conoscendola certamente - la leggenda della nascita virginale, si spiega semplicemente con il fatto che non vi credette; quanto a \"Giovanni\", egli crede che il \"Logos\", coeterno con Dio, si sia incarnato in Ges\u00f9, ma non nel momento della sua concezione, bens\u00ec nel momento del battesimo (I, 32-33), esaltando la rappresentazione di \"Marco\" (I, 10) e contraddicendo quella degli altri due sinottici; per Giovanni, Ges\u00f9 fu generato da Giuseppe, come indica in pi\u00f9 passi del suo Vangelo: I, 45; VI, 42; VII, 3-5. Neanche in Paolo vi \u00e8 alcun accenno alla nascita virginale di Ges\u00f9: egli ritiene che il Cristo preesistesse in Dio ma la sua incarnazione nell'uomo Ges\u00f9 non esclude le comuni condizioni della sua nascita.\nFratelli e sorelle di Ges\u00f9.\nUna volta affermata la fede nella verginit\u00e0 di Maria, i commentatori dei Vangeli si preoccuparono dei diversi riferimenti ai fratelli e alle sorelle di Ges\u00f9 presenti nei Vangeli - per esempio, in \"Marco\" (III, 31 e VI, 3): ne derivarono tre teorie:\nTutto quel che si pu\u00f2 trarre dai testi, riguardo alla sua nascita, \u00e8 solo questo: Ges\u00f9 nacque in un paese della Galilea, al tempo dell'imperatore Augusto, in una modesta e numerosa famiglia.\nLa formazione.\nLa tradizione indica in Giuseppe un falegname: in una famiglia di modeste condizioni, anche Ges\u00f9 avr\u00e0 seguito il mestiere del padre e coltivato forse un pezzo di terra. Quanto alla sua istruzione, non se ne sa nulla: in Palestina, la scuola elementare era un'appendice della sinagoga, dove i bambini andavano, dai sei ai dieci anni, a conoscere le parti pi\u00f9 importanti della \"Thora\", ripetendone i passi a memoria. Come per qualunque palestinese, il testo biblico costituiva il fondamento della sua coscienza religiosa e morale, al quale avr\u00e0 aggiunto elementi della fede popolare, l'angelogia, la demonologia, la resurrezione e l'attesa messianica. Si pu\u00f2 dubitare che conoscesse l'ebraico: parlava l'aramaico e ignorava il greco.\nRiguardo all'ambiente religioso in cui si form\u00f2 Ges\u00f9, si \u00e8 anche ipotizzata una sua appartenenza all'essenismo, ma gli assunti di quella setta sono opposti ai suoi: \u00abegli cerca di riformare la vita e non raccomanda di astrarne; si rivolge a tutti gli uomini d'Israele e non a un gruppo scelto di eletti; sembra conformare la propria esistenza alle abitudini di tutti e non a quelle di un asceta\u00bb.\nQuanto al farisaismo, occorre ricordare che gli evangelisti hanno attribuito a Ges\u00f9 le loro passioni e i loro odi, in un tempo in cui il dottore giudaico era considerato dai primi cristiani un nemico. In realt\u00e0 Ges\u00f9 fu toccato dal movimento farisaico, pur senza appartenervi: la sua missione si fonda sulla speranza messianica ed egli formul\u00f2 i suoi principi nel modo, semplice e familiare, con il quale i farisei erano soliti esporli: del farisaismo, Ges\u00f9 rifiut\u00f2 bens\u00ec l'orgoglio, la pedanteria e il dogmatismo.\nIn linea di principio, i maschi d'Israele erano tenuti ad assistere a Gerusalemme alle tre grandi feste annuali: la Pasqua, soprattutto, la Pentecoste e i Tabernacoli. A questo viaggio si lega il racconto di \"Luca\": finita la festa, i genitori riprendono la via di Nazareth e, curiosamente, solo dopo un giorno si accorgono che il dodicenne Ges\u00f9 non \u00e8 con loro. Lo ritrovano, tre giorni dopo, a disputare con i dottori nel Tempio. A parte il solito riferimento simbolico dei numeri - il tre \u00e8 il numero messianico, a dodici anni Salomone divenne re e profetizz\u00f2, Daniele si rivel\u00f2 e Mos\u00e8 si separ\u00f2 dalla sua famiglia - l'aneddoto non \u00e8 che l'esempio mitico della rivelazione precoce dell'eroe.\nIl rapporto con Giovanni il Battista.\nI Sinottici istituiscono uno stretto rapporto fra la predicazione del Battista e la pubblica manifestazione di Ges\u00f9. Giuseppe Flavio lo presenta come \u00abuomo dabbene\u00bb, praticante una virt\u00f9 e una piet\u00e0 che purificasse l'anima, cos\u00ec come il suo battesimo avrebbe purificato il corpo. Poich\u00e9 Giuseppe non attribuisce al Battista alcun messianismo n\u00e9 velleit\u00e0 nazionalistiche, non si comprende per\u00f2 l'ostilit\u00e0 di Erode nei suoi confronti.\n\u00c8 probabile allora che Giovanni fosse fra i quei profeti annuncianti la prossima venuta del Regno di Dio, raccomandando a tutti di ravvedersi per essere pronti per il giorno che si stava preparando e il suo battesimo era la purificazione necessaria all'avvento messianico. Il fatto che gli evangelisti riferiscano del battesimo impartito da Giovanni a Ges\u00f9, ma preoccupandosi subito di mostrare, malgrado l'evidenza contraria, la subordinazione di Giovanni a Ges\u00f9, sembra accreditare la storicit\u00e0 dell'episodio del battesimo.\nSi \u00e8 avanzata l'ipotesi di uno sviluppo graduale della vocazione di Ges\u00f9 che, iniziata con il richiamo esercitato su di lui dalla fama di Giovanni e affermata con l'adesione al suo messaggio attraverso il battesimo, si realizzerebbe con la morte del Battista: secondo \"Marco\", il Battista mor\u00ec quando Ges\u00f9 si era ritirato nel deserto, altro episodio leggendario, mirante a esaltare il profeta solo e tentato dal maligno, come Zaratustra e il Buddha, e tipico dell'apologetica orientale, che tuttavia mostra un Ges\u00f9 intento a pratiche ascetiche, in coerenza con la predicazione del Battista. All'interpretazione di un Ges\u00f9 discepolo di Giovanni \u00e8 per\u00f2 di ostacolo la sua opera, estranea a forme di ascetismo, svolta nella ricerca del contatto con le persone, che non conosce il rituale del battesimo, di istituzione pi\u00f9 tarda.\nIn conclusione: \u00abnon \u00e8 impossibile che la vocazione di Ges\u00f9 si sia preparata in una qualsiasi setta messianica [...] che egli abbia preso coscienza della sua missione al battesimo di Giovanni [...] che sia stato discepolo del Battista, cio\u00e8 che la sua iniziativa sia derivata [...] dalla setta battista. Quest'ultima possibilit\u00e0 rasenta la verosimiglianza. Ma in complesso la nostra ignoranza nei punti essenziali rimane totale\u00bb.\nLa vita pubblica di Ges\u00f9.\nPossiamo immaginare, se non l'aspetto fisico, almeno l'abbigliamento di Ges\u00f9: il capo, dai capelli lunghi e la barba intera, \u00e8 protetto dal sole dalla \"kefi\u00e0\" e una tunica e un mantello con nappe ricopre il corpo: \u00abse qualcuno ti toglie il mantello, lasciagli anche la tunica\u00bb, e una cintura - \u00abi vostri fianchi siano cinti\u00bb permette di rialzare la tunica e serve di tasca - \u00abn\u00e9 bisaccia, n\u00e9 pane, n\u00e9 denaro nella vostra cintura\u00bb - mentre i piedi calzano semplici sandali, una suola fissata da cinghie.\n\u00c8 credibile che Ges\u00f9 e il suo gruppo di seguaci itineranti mettessero in comune i loro pochi beni, che uno di essi li tenesse per tutti e che, come scrive \"Luca\" (VIII, 1-3), \u00abmolte donne li assistessero con i loro averi\u00bb. Il suo comportamento doveva essere quello di un \"nabi\", che diffonde un messaggio al quale si ottiene spesso indifferenza e a volte domande maliziose, come quella se sia lecito pagare le tasse dei Romani. Ma anche non avendo il piglio del fanatico agitatore messianico, l'annuncio della prossima venuta d'un nuovo regno non poteva lasciare a lungo indifferente l'autorit\u00e0: gi\u00e0 i rapidi spostamenti del piccolo gruppo evangelico lo confermano, come le precauzioni prese mostrano che non si trattava di un gruppo di entusiasti incoscienti.\nLa durata della sua predicazione \u00e8 impossibile a definirsi: si sostiene, nell'esegesi tradizionale, che i Sinottici comprendano un anno di attivit\u00e0 mentre in \"Giovanni\" questa supererebbe i tre anni. Prendendo ad esempio soltanto il Vangelo secondo \"Marco\", si comprende come in esso sia del tutto indifferente ogni interesse a definire nel tempo gli episodi narrati: (I, 39) \u00abandava predicando nello loro sinagoghe per tutta la Galilea e scacciva i demoni\u00bb; (VII, 24) \u00abpartendo di l\u00e0, se ne and\u00f2 nella regione di Tiro\u00bb; (VII, 31) \u00ablasciando il territorio di Tiro, venne attraverso quello di Sidone, sul mare di Galilea, fino al centro del territorio della Decapoli\u00bb. Ogni calcolo sulla durata di questi spostamenti \u00e8 pertanto impossibile.\nUna sola considerazione appare ragionevole: non si pu\u00f2 immaginare che Ges\u00f9, \u00absenza perdere tutti i suoi discepoli e senza rinunciare egli stesso alla fede nella sua missione, abbia potuto andarsene per anni sulle strade, ad annunciare un evento che non si compiva mai, Speranze di tal genere non sopportano a lungo le dilazioni e i rinvii\u00bb. Probabilmente dur\u00f2 pochi mesi, finendo verso una Pasqua intorno all'anno 30.\nA quel tempo - ma non solo - i prodigi, \"i segni\", rappresentavano la testimonianza decisiva della veridicit\u00e0 del messaggio profetico. \u00c8 inutile discutere se i miracoli che la tradizione attribuisce a Ges\u00f9 siano autentici: gi\u00e0 un filosofo cattolico come Maurice Blondel scrisse che \u00abi miracoli sono miracolosi soltanto per coloro che sono gi\u00e0 preparati a riconoscere l'azione divina negli avvenimenti e negli atti pi\u00f9 abituali\u00bb e tutte le religioni produssero \"gli stessi miracoli\": il credente si accontenta di ritenere \u00abi \"suoi\" miracoli gli unici veri e quelli degli altri vane apparenze, invenzioni, frodi, fatti mal intesi o sortilegi\u00bb.\nSi pu\u00f2 dire che le religioni orientali e lo stesso giudaismo vivessero in un'atmosfera di miracolo pi\u00f9 ancora delle religioni del paganesimo classico, ma non mancavano gli scettici che si burlavano di quelle incredibili storie. Cos\u00ec, Luciano di Samosata, nel suo \u00abPhilopseudes\u00bb (\"Amante della menzogna\") ne rappresenta una quantit\u00e0 - il guaritore, l'uomo che cammina sulle acque, che resuscita i morti, che fa esorcismi liberando l'ossesso dal demone - che ci sono familiari per averle lette anche nei Vangeli. Gli evangelisti non si preoccuparono, narrandole, di garantire la loro autenticit\u00e0: a loro importava l'effetto che dovevano produrre nel lettore. I Vangeli non sono libri di storia: sinceri nei loro sentimenti, sono insinceri nei fatti. Essi sono i primi documenti dell'agiografia cristiana.\nL'insegnamento di Ges\u00f9.\nPrima di analizzare l'insegnamento di Ges\u00f9, \u00e8 necessario cercare di comprendere l'opinione che egli avrebbe avuto di se stesso, ossia \u00abdella sua missione e della sua dignit\u00e0\u00ab. A giudicare dalle fonti, sembrano essere tre i termini ai quali la coscienza di Ges\u00f9 poteva riferire se stesso: di esser un \"profeta\", di essere il \"Messia\", di essere il \"figlio di Dio\". Che egli si considerasse profeta, si pu\u00f2 dare per acquisito: occorre comprendere se egli si considerasse anche il Messia atteso da Israele oppure il figlio di Dio della teologia cristiana o entrambe queste dignit\u00e0 insieme.\nIl figlio di Dio.\nL'espressione \u00abfiglio di Dio\u00bb, riferita a Ges\u00f9, ricorre pi\u00f9 volte nei Vangeli canonici e in Paolo e l'esegesi tradizionale deduce che Ges\u00f9 si attribuisse una vera filiazione divina, tanto che i teologi ne trassero la rivelazione positiva del \u00abmistero della Trinit\u00e0\u00bb, fino a fare di Ges\u00f9 il Nazareno la seconda persona della Trinit\u00e0 divina. Occorre per\u00f2 chiedersi in quale senso quell'espressione fosse intesa dagli ascoltatori di Ges\u00f9, \u00abperch\u00e9 non basta parlare per rivelare una verit\u00e0 ancora insospettata; occorre servirsi di parole che coloro che devono essere istruiti siano in grado di capire\u00bb.\nIn Israele la formula era nota e usata: i personaggi straordinari e, in particolare, i re, sono \u00abfigli di Dio\u00bb: la stessa espressione ricorrente nel battesimo di Ges\u00f9 (\"Marco\", I, 11) non \u00e8 altro che l'espressione del \"Salmo\" II, 7: \u00abtu sei il mio figliolo diletto, ti ho generato oggi\u00bb. In un caso come questo, si esprime un'intima relazione religiosa e morale, ma mai una reale filiazione, che avrebbe rappresentato un'enorme bestemmia. Nei tempi in cui viveva Ges\u00f9, s'intendeva per \"figlio di Dio\" il \"giusto\" e il \"principe\", ma neanche il \"Messia\": il Messia atteso dai Giudei doveva essere un uomo, e non vi \u00e8 un solo passo della letteratura giudaica precristiana che dia al Messia l'appellativo di \"figlio di Dio\".\nIl Messia.\nEscluso che egli si considerasse e fosse considerato, finch\u00e9 visse, figlio di Dio, occorre esaminare se Ges\u00f9 si ritenesse il Messia, accettando in particolare il titolo equivalente di \u00abfiglio di David\u00bb e \u00abfiglio dell'uomo\u00bb.\nNei \u03bb\u1f40\u03b3\u03b9\u03b1, il termine \"figlio di David\" non appare mai: appare una sola volta soltanto in \"Marco\", X, 47, dove il cieco di Gerico esclama: \u00abGes\u00f9, figlio di David, abbi piet\u00e0 di me!\u00bb. \u00c8 probabile che si tratti di una interpolazione, che abbia l'intento di mostrare che anche un cieco, che non aveva mai sentito parlare Ges\u00f9, sapesse riconoscere in lui quel Messia che i giudei rifiutavano di ammettere.\nAncora in \"Marco\", XII, 35-37, si legge che Ges\u00f9 respinse per s\u00e9 quel titolo, dicendo: \u00abperch\u00e9 gli scribi dicono che il Cristo sar\u00e0 figlio di David? David stesso disse nello Spirito Santo: \"il Signore ha detto al mio Signore\" [ cio\u00e8 Dio ha detto al Messia ]: \"siediti alla mia destra fino a che io ponga i tuoi nemici sotto i tuoi piedi\". David stesso lo chiama Signore: da dove viene allora che \u00e8 suo figlio?\u00bb. L'interpretazione dei tradizionalisti \u00e8 che Ges\u00f9, pur sapendo di discendere da David, direbbe qui che egli \u00e8 pi\u00f9 grande ancora di David. Si tratta di un'interpretazione senza fondamento, che si basa proprio su quello che occorre dimostrare.\nIl \u00abfiglio dell'uomo\u00bb.\nMolto pi\u00f9 complessa \u00e8 l'interpretazione dell'espressione \u00abfiglio dell'uomo\u00bb. L'espressione greca presente nei Vangeli, \u03c5\u1f30\u1f40\u03c2 \u03c4\u03bf\u1fe6 \u1f00\u03bd\u03b8\u03ce\u03c0\u03bf\u03c5 - tra l'altro incomprensibile a un greco - traduce tanto l'ebraico ben-adam, equivalente poetico di \"uomo\", quanto l'aramaico bar nascha, che significa anch'esso \"uomo\". Frequente in \"Ezechiele\", ben-adam, nelle intenzioni dello scrittore biblico, esprime la qualit\u00e0 propria del profeta, unendo un sentimento d'umilta - ricordando la propria origine umana, con l'esaltazione di essere un interprete di Jahv\u00e9.\nInvece \"Daniele\", VII, 13-14: \u00abcon le nuvole del cielo venne come un figlio dell'uomo e giunse fino all'antico dei giorni e fu introdotto davanti a lui\u00bb, nella cattiva traduzione nel greco dei Settanta: \u00absulle nubi del cielo venne come un figlio dell'uomo, ed era l\u00e0 come un antico dei giorni e quelli che stavano con lui lo circondavano\u00bb, suggerisce che il figlio dell'uomo veduto da Daniele sia il Messia, qui nell'accezione di \u00abcolui che deve venire\u00bb. Una tale interpretazione pass\u00f2 in \"Enoch\" e in \"IV Esdra\", fu seguita in \"Marco\", XIV, 62 e in \"Matteo\", XXVI, 64 e s'impose nell'ambiente ebraico nel II secolo.\nResta il fatto che l'interpretazione del passo di \"Daniele\", che stabilisce l'equivalenza di \u00abfiglio dell'uomo\u00bb con \u00abMessia\u00bb \u00e8 errata, e in Israele, al principio della nostra era, non si designava comunemente il Messia con \"figlio dell'uomo\". Se Ges\u00f9 utilizz\u00f2 veramente l'espressione \"figlio dell'uomo\", \u00abnon un solo testo permette di credere che egli ne abbia fatto una designazione particolare, speciale, caratteristica della propria persona; non uno pone quest'espressione in rapporto sicuro con la sua coscienza messianica: ognuno di essi si presta facilmente a un'interpretazione estranea alla concezione pseudo-danielistica del \"figlio dell'uomo\"\u00bb.\nPaolo non la utilizza mai e una sola volta appare negli \"Atti\", VII, 56 - \u00abecco, io vedo i cieli aperti, e il figlio dell'uomo in piedi alla destra di Dio\u00bb - che \u00e8 certamente frutto della redazione e non della tradizione apostolica. Pertanto l'uso di \u00abfiglio dell'uomo\u00bb fatto dagli evangelisti non riporta la realt\u00e0 storica ma corrisponde a una successiva interpretazione delle generazioni cristiane dei gentili: \u00abse Ges\u00f9 adoper\u00f2 \"bar nascha\", non pot\u00e9 essere e non fu che nel significato corrente di \"uomo\"\u00bb.\nIl Cristo.\nOccorre ora cercare di capire se Ges\u00f9 si sia mai creduto e proclamato Messia. Nei \"logia\" Ges\u00f9 non adopera mai la parola \"Cristo\" per designare se stesso ma \u00e8 presente in \"Marco\", IX, 41: \u00abPerch\u00e9 chiunque vi dar\u00e0 da bere un bicchiere d'acqua per il fatto che \"siete del Cristo\" ... \u00bb come un'evidente manipolazione di un seguace di Paolo. Il passo sinottico di \"Matteo\", X, 42 \u00e8 infatti diverso: \u00abChiunque avr\u00e0 dato a uno di questi fanciulli, \"in quanto discepolo\", anche solo un bicchiere d'acqua ... \u00bb. Nella cosiddetta confessione di Pietro, l'interpolazione presente in \"Matteo\" (XVI, 16-20) fa accettare a Ges\u00f9 la dichiarazione di Pietro, ma viene smentita da \"Marco\", VIII, 30, che fa dire a Ges\u00f9 l'esatto contrario. Altra interpolazione \u00e8 in \"Matteo\", XXIII, 10: \u00abE non fatevi chiamare maestri, perch\u00e9 uno solo \u00e8 il vostro maestro, \"il Cristo\"\u00bb che \u00e8 la ripetizione modificata del versetto XXII, 8: \u00abMa voi non fatevi chiamare rabb\u00ec, perch\u00e9 uno solo \u00e8 il vostro maestro \"e voi siete tutti fratelli\"\u00bb.\nNon vale neanche la pena analizzare la narrazione dell'interrogatorio di Pilato a Ges\u00f9, che \u00e8 del tutto romanzesca, costruita al di fuori di qualsiasi testimonianza.\nSi pu\u00f2 concludere che Ges\u00f9 non si design\u00f2 Messia n\u00e9 pratic\u00f2 il suo insegnamento in funzione di un tale titolo, che gli fu attribuito dai seguaci solo dopo la morte. \u00c8 probabile che la concezione pi\u00f9 autentica della sua missione si trovi in \"Marco\", I, 14-15: \u00abGes\u00f9 si rec\u00f2 nella Galilea predicando il vangelo di Dio e diceva: il tempo \u00e8 compiuto e il regno di Dio \u00e8 vicino; ravvedetevi e credete al vangelo\u00bb, che trova riscontro negli \"Atti\", II, 22-36, dove si fa dire a Pietro che Ges\u00f9 era un \u00abuomo accreditato da Dio [ ... ] per mezzo di miracoli, prodigi e segni [ ... ] Dio consacr\u00f2 in Spirito Santo e potenza Ges\u00f9 di Nazaret, il quale pass\u00f2 beneficando e risanando tutti coloro che stavano sotto il potere del diavolo, perch\u00e9 Dio era con lui\u00bb. Questa \u00e8 proprio la definizione di Ges\u00f9 come profeta, \"un uomo accreditato da Dio\" che, dopo la morte, secondo l'operazione attuata dai discepoli, \u00abDio ha costituito Signore e Cristo\u00bb.\nSi trova qui la conferma che i seguaci di Ges\u00f9 gli attribuirono il titolo di Messia solo dopo la sua morte, titolo che mai egli fece proprio, neanche nell'ultima cena, dove (\"Marco\" XIV, 25) egli non si assegna un posto privilegiato: \u00abio non berr\u00f2 pi\u00f9 del frutto della vite fino al giorno in cui lo berr\u00f2 nuovo nel regno di Dio\u00bb. In quel momento egli non si designa come il Messia, n\u00e9 per il presente, n\u00e9 per il futuro: si \u00e8 bens\u00ec di fronte a un profeta, a un annunciatore del \"Regno\".\nGes\u00f9 e il giudaismo.\nSul problema di individuare il tema centrale della predicazione di Ges\u00f9, non tutti sono d'accordo: vi \u00e8 chi ritiene che essa consista nell'annuncio del \"Regno\", chi nella fede della paternit\u00e0 di Dio, chi in una originale concezione della religiosit\u00e0. Per Guignebert, la ragione d'essere della predicazione di Ges\u00f9 \u00e8 l'annunzio dell'avvento del Regno che, \u00e8 bene ricordare, atteso dagli ebrei, \u00e8 un regno terreno che restauri il modello del regno di Davide. In linea di principio, una predicazione volta a tale scopo, fondata su precetti e modelli di comportamenti ritenuti utili a favorire l'instaurazione dell'atteso avvento, non poteva che essere bene accolta da qualunque giudeo legato alle proprie tradizioni.\nAnche il suo discostarsi dal legalismo della \"Thora\" non costituiva un'originalit\u00e0 che potesse dare scandalo, trovandosi esempi nella letteratura talmudica e nel profetismo di anteposizioni della \u00abreligione del cuore\u00bb alla religione dei riti e delle prescrizioni. Nello spirito di \"Matteo\", V, 17-18, Ges\u00f9 poteva ben credere di non essere venuto ad abolire la Legge ma a compierla integralmente.\nIl suo stesso atteggiamento nei confronti del sabato - \u00abil sabato \u00e8 fatto per l'uomo e non l'uomo per il sabato\u00bb - trova riscontri nei rabbini; Simon ben Menacia, commentando \"Esodo\", XXXI, 13, scriveva \u00abIl sabato vi \u00e8 dato, non voi siete dati al sabato\u00bb, e nel \"Talmud Babilonese\", rabbi Jonathan concede perfino: \u00abProfana un sabato per poterne osservare molti\u00bb. E anche se alla lettera l'espressione \u00abl'uomo \u00e8 anche padrone del sabato\u00bb non potrebbe mai essere accettata da un ebreo, Ges\u00f9 non propose mai l'abolizione o il disprezzo del sabato: egli appare piuttosto un fautore della \"consuetudine indulgente\", che doveva considerare pi\u00f9 conforme allo spirito della \"Thora\", rispetto al rigore formalistico dei dottori.\nCi si \u00e8 chiesti, tuttavia, se Ges\u00f9 abbia previsto e predetto l'abolizione della Legge: certamente \"Giovanni\" (IV, 21) la dichiara: \u00abl'ora giunge in cui non adorerete pi\u00f9 il Padre [ ... ] i veri adoratori adoreranno il Padre in spirito e in verit\u00e0\u00bb, ma la dichiarazione di \"Giovanni\" \u00e8 funzionale al paolinismo. Nulla di questo nei Sinottici, solo la libert\u00e0 del profeta rispetto alla lettera delle prescrizioni (Matteo, V, 17): \u00abNon crediate che io sia venuto ad abolire la Legge e i profeti; non sono venuto ad abolire ma ad edempiere (\u03c0\u03bb\u03b7\u03c1\u1f64\u03c3\u03b1\u03b9, perfezionare)\u00bb. Non solo Ges\u00f9 non pensa ad abolire la Legge, ma se la incorpora; ha coscienza di attuarla pi\u00f9 completamente che non i farisei, i quali si aggrappano al rigore della lettera e non scrutano tutte le virtualit\u00e0 che essa racchiude.\nEgli si recava al Tempio per le feste, pagava il didramma al santuario, celebrava la Pasqua; nel suo \u00abgrande comandamento\u00bb (\"Matteo\", XII, 28 ss) cita il \"Deuteronomio\", VI 4-5) e il \"Levitico\", XIX, 18: \u00abtu amerai il Signore Iddio tuo, con tutto il tuo cuore, con tutta la tua anima [ ... ] tu amerai il tuo prossimo come te stesso. Non vi \u00e8 altro comandamento pi\u00f9 grande di quelli\u00bb. Guardava alla religione dal suo lato soggettivo, relegando i riti in secondo piano: non accenna mai alla circoncisione ma nemmeno prescrive nuovi riti; non battezza n\u00e9 prescrive ai seguaci di farlo; in sede critica, non si pu\u00f2 sostenere che abbia istituito l'eucaristia: battesimo e frazione del pane sono usanze della comunit\u00e0 primitiva che non derivano da lui.\nLa Chiesa.\nAll'epoca di Ges\u00f9, gli israeliti avevano abbandonato da tempo l'idea di un loro Dio contrapposto agli d\u00e8i degli altri popoli: per essi, Jahv\u00e9 \u00e8 l'unico Dio di tutto il mondo. Di conseguenza, fra gli ebrei della diaspora, vi \u00e8 chi ritiene necessario predicare il proprio Dio fra i \u00abgentili\u00bb, per distoglierli da quello che essi considerano un culto di idoli. L'ebreo Filone di Alessandria insegna che gli uomini che si allontanano dall'idolatria per avvicinarsi al \u00abvero Dio\u00bb diventano membri d'Israele, quello \u00abvero\u00bb, che \u00e8 diverso da quello \u00absecondo la carne\u00bb. Anche i salmisti avevano scritto (XXII, 28): \u00abTutte le estremit\u00e0 della terra si ricorderanno e si convertiranno a Jahv\u00e9 e tutte le stirpi dei pagani si prosterneranno davanti a te\u00bb o anche (XLVII, 8): \u00abDio \u00e8 re su tutta la terra\u00bb.\nIl pressoch\u00e9 unanime rifiuto degli ebrei ad accogliere la predicazione di Ges\u00f9 orient\u00f2 gli evangelisti ad attribuirgli intendimenti universalistici, ma si pu\u00f2 dubitare che questo fosse il suo reale intendimento e quello stesso dei suoi immediati discepoli. Le intenzioni di Ges\u00f9 dovevano essere molto chiare ai suoi seguaci: se il suo fosse stato un messaggio \u00abuniversalistico\u00bb, non sarebbe mai sorto alcun conflitto tra \u00abgiudaici\u00bb e i \u00ablassisti\u00bb capeggiati da Paolo. Molto probabilmente, Ges\u00f9 non fu \u00abuniversalista\u00bb: il costante annuncio delle \u00abpromesse\u00bb che stanno per compiersi e delle \u00absperanze\u00bb che stanno per avverarsi, non avrebbero infatti avuto alcun significato per coloro che non fossero ebrei.\nTuttavia, i sostenitori dell'universalismo della predicazione di Ges\u00f9 si rifanno al noto passo di \"Matteo\" (XVI, 15-19), con il quale Ges\u00f9 manifesterebbe la sua volont\u00e0 di fondare sulla terra una sua Chiesa, dando autorit\u00e0 ad altri uomini di reggerla a suo nome: \u00abChi dite ch'io sia? - Tu sei il Cristo, il figlio del Dio vivente! - E Ges\u00f9 gli rispose: Beato te, Simone Barjona, perch\u00e9 non la carne e il sangue ti rivelarono ci\u00f2, ma il Padre mio che \u00e8 nei cieli. E io ti dico che tu sei Pietro e su questa pietra io fonder\u00f2 la mia Chiesa e le porte dell'inferno non prevarranno contro di lei. E io ti dar\u00f2 le chiavi del Regno dei cieli. E tutto quello che avrai legato sulla terra sar\u00e0 legato nei cieli e tutto quello che avrai sciolto sulla terra sar\u00e0 sciolto nei cieli\u00bb.\nIn tutti i Sinottici, l'espressione \u00abla mia Chiesa\u00bb appare solo in questo passo e la parola \u00abChiesa\u00bb (\"ecclesia\") ricorre ancora soltanto una volta, sempre in \"Matteo\", 18, 17, ma con un significato completamente diverso: \u00abSe rifiuta d'ascoltarli, dillo alla chiesa (\"assemblea\") e, se rifiuta d'ascoltare anche la chiesa, sia per te come il pagano e il pubblicano\u00bb.\nChe i versetti di \"Matteo\" XVI, 17-19 siano un'interpolazione lo dimostrano i sinottici \"Luca\" IX, 20-21 e \"Marco\" VIII, 29-30: \u00abEgli domand\u00f2 loro: \u00abE voi, chi dite che io sia? - E Pietro gli rispose: Tu sei il Cristo. - Ed egli ordin\u00f2 loro di non parlare di lui a nessuno\u00bb, dove quel passo non c'\u00e8. Il redattore di \"Matteo\" intendeva per \u00abChiesa\u00bb la comunit\u00e0 cristiana che aveva sotto gli occhi, distinta dal popolo d'Israele e obbligata, sia dall'ostile disprezzo della sinagoga che dall'inatteso ritardo della \"parusia\", a organizzarsi per aspettare l'ora di Dio. Ma tutto ci\u00f2 era estraneo al pensiero e alla preoccupazioni di Ges\u00f9.\nLa concezione del Regno.\nTre sono le ipotesi riguardo a cosa intendesse Ges\u00f9 per \u00abRegno\u00bb:\nIl comune schema dei messianisti d'Israele di quel tempo prevedeva che un nuovo ordine fosse instaurato da Dio materialmente, in terra, fuori dell'uomo, che avrebbe beneficato i giusti del passato e del presente. Non mancava chi riteneva che per la sua instaurazione fosse necessario che gli uomini si pentissero e tornassero ad osservare la Legge: resta il fatto che esso era comunemente concepito come dono, non spirituale ma materialmente concreto, frutto di un atto provvidenziale della potenza sovrana di Dio.\nGes\u00f9, per quanto se ne sa, non diede alcuna definizione del Regno: una strana negligenza, se egli lo avesse inteso diversamente dalla comune concezione giudaica. In ogni caso, in \"Matteo\" (XXII, 1 e segg.) e in \"Luca\" (XIV, 15 e segg.), il Regno \u00e8 un banchetto cui sono invitati i giusti e allontanati i malvagi. Non un progressivo costituirsi del Regno con i progressi della giustizia nel cuore degli uomini, ma una selezione immediata, con i buoni da una parte e i malvagi dall'altra, al subitaneo avvento: \u00abState attenti, vegliate, perch\u00e9 non sapete quando sar\u00e0 il momento preciso\u00bb (\"Marco\", XIII, 33) e in tutto il cristianesimo primitivo si attende l'arrivo improvviso del Signore (\"Paolo\", I Tess., V, 3; 2 \"Pietro\", III, 10; \"Apocalisse\", III, 3).\nGes\u00f9 forse credette - e almeno lo credettero i suoi discepoli dopo di lui - che la sua missione consistesse nell'imminente approssimarsi di tale manifestazione, per cui il suo insegnamento formasse il vestibolo da attraversare per entrare nel Regno, cosicch\u00e9 un vero discepolo possedeva gi\u00e0 virtualmente il dono di Jahv\u00e8. Mai il Cristo confonde il Regno con la remissione dei peccati, n\u00e9 con la forza di Dio operante nel cuore degli uomini, n\u00e9 con la parola di Dio. Tutto ci\u00f2 pu\u00f2 racchiudere per l'uomo la certezza di possedere un giorno il Regno, ma non \u00e8 il Regno, perch\u00e9 il Regno \u00e8 in primo luogo una trasformazione materiale del miserabile mondo di quaggi\u00f9: \u00abn\u00e9 la materialit\u00e0 terrestre del Regno annunziata dal nazareno, n\u00e9 il suo carattere escatologico si possono contestare seriamente\u00bb.\nGli elementi essenziali del pensiero di Ges\u00f9.\nOccorre chiedersi: \nLa concezione di Dio.\nFra i Giudei del I secolo avevano corso tre concezioni di Dio: oltre a quella di un Dio sublime e inaccessibile - una combinazione di speculazione ellenistica e di monarchismo persiano - esisteva quella del Dio della Scrittura, giudice e sovrano del mondo, e quella del Dio padre di coloro che benedicono il suo nome, principio di salvezza degli uomini. Queste ultime due si ritrovano entrambe nei vangeli sinottici attribuite a Ges\u00f9. Dio \u00e8 il Signore dell'universo (\"Matteo\", XI, 25), la sua potenza non ha limiti (\"Marco\", X, 27; XII, 24), l'uomo \u00e8 servo e Dio \u00e8 il suo padrone (\"Matteo\", XVIII, 23; XX, 1; XXV, 14; \"Luca\" XVI, 1). D'altra parte, molti passi del Vangelo mostrano Dio aumentare la ricompensa di una buona azione e accentuare la sua indulgenza nei confronti di una cattiva. Ma se a questo riguardo Ges\u00f9 sembra manifestare una qualche originalit\u00e0, essa si accorda in definitiva con la religione del cuore, che \u00e8 quella dei Profeti.\nLa paternit\u00e0 di Dio.\nSembra opinione corrente, non solo nell'esegesi confessionale, ma anche in Renan, che \u00abDio concepito come Padre\u00bb costituisca l'essanza della teologia di Ges\u00f9, come se questa rappresentasse una concezione originale nel panorama giudaico. Opinione opposta \u00e8 invece quella che considera la concezione di Ges\u00f9 della paternit\u00e0 di Dio in linea con la corrente giudaica contemporanea. Occorre verificare quest'assunto direttamente nei testi evangelici.\nMentre il termine \u00abPadre\u00bb \u00e8 frequente in \"Matteo\" e \"Giovanni\", esso \u00e8 molto raro negli altri due Vangeli. In \"Marco\" Dio \u00e8 qualificato \u00abPadre\u00bb in senso assoluto - \"il Padre\" - in due soli passi, entrambi sospetti di ritocco o di invenzione redazionale: in XIII, 32 - \u00abQuanto a quel giorno e a quell'ora, nessuno li sa, neppure gli angeli del cielo, neppure il Figlio, ma solo il Padre\u00bb - e in XIV, 36 - \u00abAbb\u00e0, Padre! Tutto ti \u00e8 possibile; allontana da me questo calice! Per\u00f2, non quello che io voglio, ma quello che tu vuoi\u00bb - e l'espressione \u00abPadre mio\u00bb e \u00abPadre vostro\u00bb in XI, 25 - \u00abQuando vi mettete a pregare, se avete qualcosa contro qualcuno, perdonate; affinch\u00e9 il Padre vostro che \u00e8 nei cieli vi perdoni le vostre colpe\u00bb - anch'esso sospetto, mentre il versetto seguente XI, 26 - \u00abMa se voi non perdonate, neppure il Padre vostro che \u00e8 nei cieli perdoner\u00e0 le vostre colpe\u00bb - \u00e8 ormai omesso in tutte le edizioni critiche.\nSi pu\u00f2 aggiungere ancora \"Marco\" VIII, 38 - \u00abChi si vergogner\u00e0 di me e delle mie parole davanti a questa generazione adultera e peccatrice, anche il Figlio dell'uomo si vergogner\u00e0 di lui, quando verr\u00e0 nella gloria del Padre suo con gli angeli santi\u00bb - chiara aggiunta redazionale, con la quale si vuole esprimere che Ges\u00f9 \u00e8 il Messia ma non quello che gli ebrei attendono, un concetto paolino inverosimile in bocca a Ges\u00f9 e incomprensibile per i suoi pretesi ascoltatori.\nLa cosiddetta \"preghiera eucaristica\", \"Matteo\", IX, 25-27, \u00abTi ringarazio, o Padre, Signore del cielo e della terra [...] S\u00ec, Padre, perch\u00e9 cos\u00ec ti \u00e8 piaciuto. Ogni cosa mi \u00e8 stata data in mano dal Padre mio; e nessuno conosce il Figlio, se non il Padre; e nessuno conosce il Padre, se non il Figlio, e colui al quale il Figlio voglia rivelarlo\u00bb, contenendo anche \u00abil Figlio\u00bb, che nella Sinossi si trova soltanto in un altro passo, in \"Marco\" XIII, 32, \u00abQuanto a quel giorno e a quell'ora, nessuno li sa, neppure gli angeli del cielo, neppure il Figlio, ma solo il Padre\u00bb, e appartiene alla terminologia di \"Giovanni\". Per ammettere l'autenticit\u00e0 della \"preghiera eucaristica\" bisognerebbe sostenere che Ges\u00f9 si fosse volutamente confuso con il Cristo eterno, non rilevare la sua parentela con espressioni dei misteri ellenistici, ignorare che contiene reminiscenze del \"Siracide\" - che nel capitolo LI contiene la preghiera, anch'essa eucaristica, di Ges\u00f9 figlio di Sirach - e non rilevare che essa \u00e8 ritmata, cosa che ne rende difficile l'attribuzione al Nazareno. Estranea alla tradizione sinottica, il passo va riferito alla cristologia di una comunit\u00e0 che conosce Paolo, ma lo ha gi\u00e0 superato.\nLa vita morale.\nPer entrare nel Regno, occorre che l'uomo deve attuare in s\u00e9 la \u03bc\u03b5\u03c4\u03ac\u03bd\u03bf\u03b9\u03b1, deve rinnovarsi interiormente, convinzione radicata nei credenti giudei e attestata dai profeti - \"Geremia\" XXXI-XXXV, \"Michea\" VII, 18-20, in \"Isaia\", in \"Zaccaria\" e in \"Daniele\" IX, 24. Anche in \"Matteo\" XVIII, 3, si esprime la necessit\u00e0 di rinnovarsi fino a diventare \u00abcome i fanciulli\u00bb e Giustino (I Apologia, LX, 4) riporta il \"logion\": \u00abSe voi non rinascerete, non entrerete nel Regno dei Cieli\u00bb.\nQuesto pentimento non avviene una volta per tutte e Ges\u00f9, secondo i Vangeli, accompagna il suo invito con un certo numero di raccomandazioni, una sorta di regola della vita salutare. Ma qualsiasi esposizione di un suo insegnamento morale sarebbe artificioso: i testi evangelici danno precetti isolati inseriti in discorsi che sono pure composizioni redazionali. Probabilmente Ges\u00f9 non aveva ideato alcuna concezione metafisica del bene e dell'uomo in s\u00e9, ma soltanto impressioni di ordine religioso e sentimentale. Il Vangelo non \u00e8 n\u00e9 un manuale di morale n\u00e9 di religione. \u00c8 un esempio, una personalit\u00e0, \u00e8 Ges\u00f9 di Nazaret e l'anima di Ges\u00f9 \u00e8 il modello della sua etica.\nStrauss e Renan consideravano a torto Ges\u00f9 un riformatore della morale: la sua morale ha sempre uno spirito religioso ed egli non si oppone mai alla morale della Torah e pensa, parla e agisce come un profeta d'Israele. Mai pensa a un nuovo \"nomismo\" - a nuove regole morali e legali - che superino la tradizione: la sua originalit\u00e0 sta solo in un'interpretazione della Legge pi\u00f9 in armonia con i precetti del \u00abcuore\u00bb. La morale e la religione di Ges\u00f9 poggiano sulla \"legge dell'amore\", amore di Dio e del prossimo, fonte di ogni dovere e perfezione: il comandamento di \"amare il prossimo come se stesso\", anche il prossimo che ci rifiuta e che vuole nuocerci, vale pi\u00f9 di tutti i sacrifici del Tempio.\nMorale e religione sono basate sulla \"legge dell'amore\", e \"amare Dio\" non pu\u00f2 essere disgiunto dall\"amare il prossimo\". La nota espressione (\"Marco\", XII, 33) \u00abamare il prossimo come se stesso\u00bb si trova gi\u00e0 nel Vecchio Testamento (\"Levitico\", XIX, 18) ma riferita ai fratelli d'Israele \u00abNon ti vendicherai e non serberai rancore contro i figli del tuo popolo, ma amerai il tuo prossimo come te stesso\u00bb. Una simile affermazione non rappresenta una rivoluzione delle concezioni giudaiche: piuttosto, nella sua estensione, poteva apparire sorprendente.\nRiguardo alla sua esaltazione della povert\u00e0 e degli umili, infine, non comporta che egli intendesse attribuire alla povert\u00e0 in senso stretto un valore particolare in vista del merito del Regno: la povert\u00e0, infatti, non distacca l'uomo dalle cose terrene pi\u00f9 di quanto non faccia la ricchezza. Ges\u00f9 sembra interessarsi piuttosto al \u00abbuon povero\u00bb, colui che si comporta come se non possedesse e non desiderasse nulla."}
{"id": "1554276", "revid": "647919", "url": "https://it.wikipedia.org/wiki?curid=1554276", "title": "Duca di Borbone", "text": ""}
{"id": "1554278", "revid": "767487", "url": "https://it.wikipedia.org/wiki?curid=1554278", "title": "Provincia di Iquique", "text": " \nLa provincia di Iquique \u00e8 una delle due province della regione cilena di Tarapac\u00e1, il capoluogo \u00e8 la citt\u00e0 di Iquique. \nComprende i comuni di:"}
{"id": "1554279", "revid": "167080", "url": "https://it.wikipedia.org/wiki?curid=1554279", "title": "Monte degli olivi", "text": ""}
{"id": "1554280", "revid": "167080", "url": "https://it.wikipedia.org/wiki?curid=1554280", "title": "Monte degli Olivi", "text": ""}
{"id": "1554281", "revid": "167080", "url": "https://it.wikipedia.org/wiki?curid=1554281", "title": "Monte degli ulivi", "text": ""}
{"id": "1554283", "revid": "767487", "url": "https://it.wikipedia.org/wiki?curid=1554283", "title": "Jukka Koskinen", "text": "Carriera.\nSi unisce ai Norther nel 2000, con i quali apparir\u00e0 per la prima volta nell'album \"Dreams of Endless War\" del 2002.\nDal 2005 entra a far parte dei Wintersun,e nel 2009 si unisce anche al supergruppo Cain's Offering di Jani Liimatainen (Ex Sonata Arctica) e Timo Kotipelto (Stratovarius).\nDal 2021 \u00e8 bassista live dei Nightwish."}
{"id": "1554284", "revid": "1916082", "url": "https://it.wikipedia.org/wiki?curid=1554284", "title": "Limigiano", "text": "Limigiano \u00e8 una frazione del comune di Bevagna (PG).\nIl paese si trova ad un'altezza di 333 ed \u00e8 popolato da 56 abitanti (dati Istat, 2001 dawinciMD - Consultazione dati del 14\u00ba Censimento Generale della Popolazione e delle Abitazioni); esso si trova sulle propaggini settentrionali dei colli Martani, a circa 20\u00a0km a sud-est del capoluogo.\nStoria.\nVi sono varie ipotesi sull'origine del nome:\nL'abbazia di Sant'Angelo viene citata nelle carte dell'abbazia di Sassovivo, come costruita gi\u00e0 nel IX secolo: nel 1058 essa viene invece donata al monastero di San Pietro di Perugia. Nel 1184, papa Lucio III la rese praticamente indipendente, mentre nel 1198 Innocenzo III la conferm\u00f2 ad Assisi. Nel 1333 pass\u00f2 poi sotto la diretta dipendenza di Sassovivo, che vi instaur\u00f2 un proprio priore. Ma gi\u00e0 nel 1354 si rese necessario un intervento armato, in quanto i popolani avevano occupato e delimitato le terre del monastero: la scaramuccia si risolse con l'intervento del cardinale Albornoz di Spoleto, che invi\u00f2 un messo e condann\u00f2 la popolazione a restituire le terre ed a pagare i danni ai monaci. Alla fine del XIV secolo, il beneficio pass\u00f2 a Sassovivo, che nomin\u00f2 un vicario (tuttora, tale vicario \u00e8 l'arcivescovo di Spoleto).\nPer quanto concerne l'adiacente castello, spesso in conflitto con l'abbazia, esso fu dei conti Antignano fino al XIII secolo, poi dei folignati Trinci dal 1371; dopo un breve passaggio spontaneo a Perugia (1377), fu poi confermato di nuovo ai Trinci nel 1413 dall'antipapa Giovanni XXIII.\nEconomia e manifestazioni.\nL'economia \u00e8 prevalentemente di tipo agricolo, essendo il paese circondato da vaste distese di oliveti; vi sono anche dei piccoli appezzamenti coltivati a zafferano.\nNella prima met\u00e0 di luglio, vi si svolge la \"Sagra della torta al prosciutto\".\nA fine settembre, il borgo organizza il \"Palio del Sasso\", una gara di sfida tra i paesi confinanti: i rappresentanti dei quattro castelli circostanti (Limigiano, Torre del Colle, Collemancio e Castelbuono) devono colpire dei bersagli con alcuni sassi Palio del Sasso (XIV secolo) Mese di luglio, Info eventi Bevagna, Bevagna, comuni Umbria, per rievocare gli avvenimenti del XIII-XIV secolo; un corteo storico in costume chiude l'evento.\nSport.\nOgni anno vi si svolge la corsa mediofondo del trofeo \"Pambianco\" (km 9,7)."}
{"id": "1554285", "revid": "203463", "url": "https://it.wikipedia.org/wiki?curid=1554285", "title": "Unione giornalisti italiani scientifici", "text": "L'Unione Giornalisti Italiani Scientifici (UGIS), fondata nel 1966, \u00e8 l'associazione che raccoglie i giornalisti specializzati nella divulgazione scientifica.\nStoria e attivit\u00e0.\nTra i fondatori originari dell'UGIS si annoverano: Ardito Desio, organizzatore della spedizione italiana che nel 1954 conquist\u00f2 il K2; Giancarlo Masini, che invent\u00f2 le pagine della scienza sul Corriere della Sera; Rinaldo De Benedetti, decano della divulgazione scientifica sui quotidiani con lo pseudonimo di \"Didimo\"; Silvio Ceccato, cibernetico. L'attuale presidente \u00e8 Giovanni Caprara.\nL'UGIS ha come scopo la promozione della divulgazione scientifica in Italia, che persegue anche sviluppando iniziative volte a favorire l'aggiornamento professionale dei suoi soci.\nDell'associazione fanno parte un centinaio di giornalisti regolarmente iscritti all'Ordine, impegnati professionalmente nella divulgazione scientifica tramite quotidiani, periodici, agenzie, emittenti radio-televisive e pubblicazioni on-line.\nAttivit\u00e0 internazionale.\nL'UGIS \u00e8 tra i soci promotori della \u00abEuropean Union of Science Journalists' Associations\u00bb (EUSJA), fondata nel 1971, e della \u00abWorld Federation of Science Journalists\u00bb (WFSJ), fondata nel 2002.\nSoci famosi.\nFra i soci dell'UGIS pi\u00f9 noti al grande pubblico vi sono:"}
{"id": "1554290", "revid": "92723", "url": "https://it.wikipedia.org/wiki?curid=1554290", "title": "L\u00e9on Skrbensk\u00fd Hr\u00edste", "text": ""}
{"id": "1554291", "revid": "222009", "url": "https://it.wikipedia.org/wiki?curid=1554291", "title": "Leggi dinastiche", "text": ""}
{"id": "1554292", "revid": "729019", "url": "https://it.wikipedia.org/wiki?curid=1554292", "title": "Oswald Boelcke", "text": "Fu un importante asso dell'aviazione tedesca e uno dei primi e pi\u00f9 influenti tattici della caccia aerea. Boelcke fu considerato il padre dell'aviazione militare tedesca; fu il primo a formalizzare le regole del combattimento aereo, che chiam\u00f2 \"Dicta Boelcke\". Il suo pi\u00f9 brillante allievo, Manfred von Richthofen, conserv\u00f2 sempre un ottimo ricordo del suo maestro.\nBoelcke fino alla prima guerra mondiale.\nOswald Boelche nacque a Giebichenstein, figlio di un maestro di scuola recentemente tornato dall'Argentina. Il nome della sua famiglia originariamente si scriveva B\u00f6lcke, ma Oswald e il suo fratello pi\u00f9 giovane Wilhelm decisero di cambiare la grafia tedesca per adottare quella latina: la pronuncia rimane la stessa. Dopo aver lasciato la scuola, cominci\u00f2 come cadetto ufficiale a Coblenza. Inizi\u00f2 ad allenarsi nel volo tra il maggio e l'agosto per poi diventare un aviatore militare attivo.\nCarriera come pilota da caccia.\nInizialmente oper\u00f2 nel Fliegerabteilung 13. Poi fu trasferito nel Fliegerabteilung 62 nell'aprile 1915, con base a Douai. L'osservatore di Boelcke abbatt\u00e9 un aereo il 4 luglio 1915. Nello stesso mese, Oswald Boelcke e Max Immelmann diventarono i primi aviatori tedeschi a poter utilizzare i nuovi prototipi Fokker M.5K/MG con mitragliatrice sincronizzata con i giri dell'elica.\nBoelcke vinse il suo primo combattimento aereo il 19 agosto 1915 e abbatt\u00e9 altri quattro aerei entro la fine dello stesso anno. Nel 1916, lui e Immelmann furono i primi aviatori tedeschi ad esser decorati con la pi\u00f9 prestigiosa onorificenza militare, la Pour le M\u00e9rite. Nel marzo 1916 Boelcke fu posto a capo del nuovo \"Fliegerabteilung Sivery\", operativo a Verdun.\nLa Luftstreitkr\u00e4fte, la forza aerea tedesca, fu riorganizzata nella met\u00e0 del 1916 e Boelcke fu posto a capo della Jasta 2, a settembre. Tra i primi membri selezionati da lui stesso, da ricordare Manfred von Richthofen, Erwin B\u00f6hme e Hans Reimann. Inizialmente con i Fokker D.II e gli Halberstadt D.II le forze aeree tedesche sembrarono avere la meglio, ma successivamente i nuovi aerei britannici li misero in seria difficolt\u00e0. Boelcke riport\u00f2 altre undici vittorie nel suo primo mese alla Jasta 2. I piloti da lui comandati dovevano sempre volare in formazioni disciplinate e dovevano ripetutamente addestrarsi seguendo i \"Dicta Boelcke\", la prima sistematica analisi di tattica militare aerea che continu\u00f2 ad aver applicazioni durante la seconda guerra mondiale.\nMorte in combattimento.\nBoelcke si scontr\u00f2 con un pilota della sua squadra, B\u00f6hme, per poi precipitare mortalmente. Il celebre asso dell'aviazione tedesca era appena riuscito a giungere alla cifra di 40 vittorie. Manfred von Richthofen avrebbe raggiunto tale risultato sei mesi dopo; B\u00f6hme sopravvisse all'incidente aereo con Boelcke, ma ne usc\u00ec talmente depresso da pensare anche al suicidio. B\u00f6hme avrebbe raggiunto le 24 vittorie, per poi morire in combattimento nel novembre del 1917, esattamente un anno, un mese e un giorno dopo la morte di Boelcke. Solamente altri undici assi tedeschi, nella prima guerra mondiale, avrebbero raggiunto o superato il suo numero di vittorie.\nDopo la morte di Boelcke, la Jasta 2 fu ribattezzata in suo onore, la sola squadriglia aeronautica tedesca ad avere tale distinzione. Nella moderna Luftwaffe, lo Jagdbombergeschwader 31 porta il nome di Boelcke."}
{"id": "1554294", "revid": "599013", "url": "https://it.wikipedia.org/wiki?curid=1554294", "title": "Lev Skrbensk\u00fd Hr\u00edste", "text": ""}
{"id": "1554296", "revid": "628767", "url": "https://it.wikipedia.org/wiki?curid=1554296", "title": "Provincia del Tamarugal", "text": " \nLa provincia del Tamarugal \u00e8 una delle due province della regione cilena di Tarapac\u00e1, il capoluogo \u00e8 la citt\u00e0 di Pozo Almonte. \nLa provincia comprende i comuni di "}
{"id": "1554297", "revid": "125911561", "url": "https://it.wikipedia.org/wiki?curid=1554297", "title": "Marco Liorni", "text": "Biografia.\nAppassionato di televisione sin da bambino, ha svolto studi umanistici, \u00e8 sposato in seconde nozze con Giovanna Astolfi e ha tre figli.\n\u00c8 inoltre un appassionato di calcio, in particolare \u00e8 tifoso della Roma.\nCarriera.\nGli inizi.\nProfessionalmente muove i primi passi conducendo programmi per varie radio locali, anche con il nome d'arte di Marco Donati, tra cui Tele Radio Domani e Radio Incontro. Successivamente diventa un volto dell'emittente televisiva GBR con \"Cronaca nera\" (ispirato a \"Telefono giallo\", di Corrado Augias) e \"Domenica a tutto goal\" assieme a Monica Leofreddi e Cristina Bianchino.\nL'esordio in tv (1996).\nNel 1996 esordisce su Canale 5 a \"Verissimo\", prima come inviato e poi finendo per sostituire alla conduzione Cristina Parodi; conduce poi \"Verissimo sul posto\", sempre sulla rete ammiraglia Mediaset. Su Italia 1 conduce serate speciali di \"Real TV\" ed \"Eroi per caso\" (remake di \"Ultimo minuto\" andato in onda su Rai 3 dal 1993 al 1997). Dal 1997 al 2000 conduce poi il programma televisivo \"Angeli\", una sorta di indagine sulla spiritualit\u00e0 attraverso le storie di persone che sentono di essere entrate in contatto con qualcosa che non riescono a spiegare razionalmente e che spesso attribuiscono agli angeli. Si dedica nuovamente ai programmi in radio, tornando sulle frequenze di RDS, Radio Dimensione Suono, dove approda nel 2003, per terminare nel 2014.\nL'inviato al Grande Fratello e gli altri progetti.\nDalla 1\u00aa edizione, nel 2000, e fino alla 7\u00aa edizione, nel 2007, quando lascia la trasmissione e anche Mediaset, \u00e8 l'inviato storico del programma televisivo \"Grande Fratello\", il \"caronte\" che traghetta all'interno della tv persone fino a quel momento sconosciute, raccontando poi i vissuti e i riflessi dell'improvvisa notoriet\u00e0 nelle famiglie di provenienza dei concorrenti. Nelle prime tre edizioni conduce speciali mensili di \"Grande Fratello story\" e le puntate domenicali all'interno del contenitore \"Buona Domenica\". Nel 2001 conduce un esperimento senza successo su Rete 4, un programma ideato da Anna Fermi intitolato 'Marte &amp; Venere', sui dialoghi all'interno della coppia. Per diversi anni cura sempre su Rete 4 \"Medici - storie di medici e pazienti\". Ancora su Italia 1 presenta serie test de \"Il protagonista\" e \"Diario - Esperimento d'amore\".\nAltre trasmissioni: \"Saranno famosi\" (ora \"Amici di Maria De Filippi\"), \"Modamare Capri e Taormina\", \"Trenta ore per la vita\", \"Padre Pio - Le prove della santit\u00e0\" con Giuliano Ferrara e su Sat2000, \u00abLa fabbrica e il bosco - Seveso 30 anni dopo\u00bb, un documentario firmato da Luciano Piscaglia e scritto con Marco Bergamaschi e Alessandro Zaccuri sull'incidente del 10 luglio 1976 a Seveso, quando una nube tossica contenente diossina si sprigiona dagli impianti della ICMESA nel confinante comune di Meda, ma in prossimit\u00e0 dell'abitato di Seveso. Nel 2003 conduce su Canale 5 \"Sposami subito!\", reality nel quale un uomo o una donna mettono alle strette il proprio partner chiedendo di essere sposati subito, con promessa di matrimonio in diretta TV. Il programma, prodotto da Endemol Italia, ha un buon successo di pubblico, ma la stessa societ\u00e0 di produzione lo vende invece alla Rai, dove vive due serie condotte da Antonella Clerici.\nNel 2006 presenta su Mediaset Premium, coadiuvato da Platinette, la trasmissione \"Il Candidato\", che permette di selezionare in diretta uno dei concorrenti della 7\u00aa edizione di \"Grande Fratello\". Nel 2008 presenta su Sky (SKY Vivo, oggi SKYUNO) \"The Singing Office\", un programma definito 'feel good show' in cui si esibiscono in canzoni coreografate gli impiegati di alcune importanti aziende. Alla fine Alitalia risulta vincente, proprio in una fase storica molto critica per la compagnia di bandiera italiana. Il programma viene poi messo in onda nelle prime settimane di programmazione di Cielo, canale di Sky sul digitale terrestre. Nel programma condotto da Liorni appare anche la cantante e conduttrice Amanda Lear.\nIl passaggio in Rai (2009).\nNell'aprile del 2009 esordisce su Rai 1 in prima serata curando i collegamenti de \"I sogni son desideri\", condotto da Caterina Balivo, remake di programmi come \"Sogni\" e \"Il treno dei desideri\". Su Rai 2 conduce invece \"Italia Fan Club Music Awards\" coadiuvato da Benedetta Valanzano e nel gennaio 2010 conduce su Rai 1 insieme con Arianna Ciampoli, \"Francesco, il frate piccolino\", speciale dedicato a Francesco d'Assisi in occasione dell'inaugurazione dell'Auditorium Antonianum, in Roma. \nNel 2010 \u00e8 conduttore e autore delle sedici puntate di \"Tra cielo e terra\", il programma dedicato alle pi\u00f9 belle abbazie e ai monasteri pi\u00f9 affascinanti d'Europa, trasmesso sul canale satellitare Marcopolo, all'epoca facente parte della piattaforma Sky.\nNel gennaio 2011 esordisce su Rai 1 alla conduzione di un numero zero dal titolo \"Perfetti innamorati\", assieme a Georgia Luzi, ed \u00e8 coautore con Giorgio Amato di \"Tutta colpa di Facebook!\", commedia teatrale che racconta ironicamente alcuni cambiamenti portati dai social network nei costumi sociali e nei rapporti sentimentali, tratto dallo stesso libro di Liorni \"Facebook. Tutti nel vortice\" edito da Armando Curcio Editore. Dall'11 luglio al 5 agosto 2011 conduce su Rai 1 con Lorella Landi \"Estate in diretta\", la versione estiva de \"La vita in diretta\". Nella stagione 2011/2012 conduce con Mara Venier \"Buon pomeriggio Italia!\" che va in onda alle 15.15 su Rai 1 dal luned\u00ec al venerd\u00ec; nello stesso periodo conduce sempre con Mara Venier anche \"La vita in diretta\" su Rai 1.\nNel 2012 con il programma vince l'Oscar della Tv, Premio regia televisiva, in coppia con Mara Venier ed \u00e8 candidato come \"personaggio rivelazione\" insieme a Teresa Mannino e Rocco Papaleo, che si aggiudicher\u00e0 il riconoscimento. Nel 2013 viene riconfermato per la seconda edizione di \"Estate in diretta\", affiancato da Barbara Capponi. Nel 2014 \u00e8 autore e conduttore di \"I love you! Ama e fa' ci\u00f2 che vuoi\", su Rai Premium, la serie, dedicata alle grandi storie d'amore, viene poi replicata su Rai 1. \nLa vita in diretta (2014-2018).\nInsieme a Cristina Parodi, conduce su Rai 1 l'edizione 2014/2015 de \"La vita in diretta\". Sulla stessa rete, dal 21 febbraio 2015 \u00e8 giudice della terza edizione del talent show \"Notti sul ghiaccio\", condotto da Milly Carlucci. Nella stagione 2015/2016 \u00e8 di nuovo alla guida de \"La vita in diretta\" insieme a Cristina Parodi e in prima serata su \"Rai 1\" conduce con Paola Perego il programma televisivo di intrattenimento \"Il dono\".\nNel 2016 scrive per il teatro \"X = Y\", testo contro la violenza di genere con la compagnia \"Teatro in movimento\", rappresentato nelle scuole e al Teatro Sistina in Roma nella giornata mondiale contro la violenza sulle donne davanti ai ragazzi di numerose scuole della capitale.\nLe nuove esperienze in tv: il successo di \"Reazione a catena\" (2018-presente).\nTerminata l'esperienza a \"La vita in diretta\", per la stagione 2018/2019 \u00e8 ideatore e conduttore del programma \"ItaliaS\u00ec\", in onda il sabato, programma confermato anche nella stagione 2019/2020 e nella stagione 2020/2021.\nDall'estate 2019 conduce su Rai 1 il game show \"Reazione a catena\"."}
{"id": "1554298", "revid": "1305772", "url": "https://it.wikipedia.org/wiki?curid=1554298", "title": "Full Circle", "text": ""}
{"id": "1554299", "revid": "39224", "url": "https://it.wikipedia.org/wiki?curid=1554299", "title": "Impero Tkon", "text": ""}
{"id": "1554302", "revid": "287204", "url": "https://it.wikipedia.org/wiki?curid=1554302", "title": "Manuel Garcia Gil", "text": ""}
{"id": "1554303", "revid": "85709", "url": "https://it.wikipedia.org/wiki?curid=1554303", "title": "Conte d'Alvernia", "text": ""}
{"id": "1554306", "revid": "85709", "url": "https://it.wikipedia.org/wiki?curid=1554306", "title": "Guglielmo I d'Aquitania", "text": ""}
{"id": "1554307", "revid": "287204", "url": "https://it.wikipedia.org/wiki?curid=1554307", "title": "Karel Boromejsk\u00fd Kaspar", "text": ""}
{"id": "1554308", "revid": "85709", "url": "https://it.wikipedia.org/wiki?curid=1554308", "title": "Guglielmo II d'Aquitania", "text": ""}
{"id": "1554309", "revid": "767487", "url": "https://it.wikipedia.org/wiki?curid=1554309", "title": "Provincia di Antofagasta", "text": " \nLa provincia di Antofagasta \u00e8 una delle tre province della regione cilena di Antofagasta, il capoluogo \u00e8 la citt\u00e0 omonima. \nLa provincia comprende i comuni di:"}
{"id": "1554310", "revid": "110157", "url": "https://it.wikipedia.org/wiki?curid=1554310", "title": "Chiesa di San Paolo (Legnano)", "text": "La chiesa di San Paolo \u00e8 un luogo di culto cattolico di Legnano. \u00c8 il riferimento della parrocchia di San Paolo, che corrisponde ad un quartiere della citt\u00e0 del Carroccio di recente costruzione.\nStoria.\nDalla seconda parte degli anni sessanta, il rione Ponzella inizi\u00f2 a conoscere un momento di grande espansione urbanistica. Si ebbe dunque la necessit\u00e0 di costruire una nuova chiesa, poich\u00e9 la chiesetta del quartiere poteva ospitare al massimo un centinaio di fedeli.\nNel 1968, per edificare la nuova chiesa, venne acquistato, per 15 milioni di lire, un terreno 8500 metri quadri. Come soluzione provvisoria, in luogo della chiesa vera e propria, fu inizialmente edificato un prefabbricato.\nIl 15 agosto 1970 fu eretta la nuova parrocchia, che nacque grazie all'apporto delle parrocchie legnanesi confinanti dei Santi Martiri e di San Magno, le quali rinunciarono a parte del loro territorio. La nuova parrocchia possedeva gi\u00e0, come luoghi di culto, la chiesa di Santa Maria Maddalena (o della Ponzella) e la cappella di San Bernardino. Il nuovo edificio religioso fu consacrato dal cardinale Giovanni Colombo il 26 settembre dello stesso anno e venne dedicata a San Paolo apostolo per celebrare i 50 anni di ordinazione sacerdotale di papa Paolo VI.\nLa chiesa e le opere artistiche.\nLa chiesa ha pianta esagonale e non possiede opere d'arte di valore, a parte un quadro del XIV secolo ascrivibile a Matteo di Giovanni che rappresenta la Madonna, uno smalto della Via Crucis della Scuola del Beato Angelico di Milano che guarnisce una parete e un mosaico di stile bizantino che si ispira ad una decorazione presente in una chiesa di Ravenna."}
{"id": "1554314", "revid": "767487", "url": "https://it.wikipedia.org/wiki?curid=1554314", "title": "Provincia di Tocopilla", "text": " \nLa provincia di Tocopilla \u00e8 una delle tre province della regione cilena di Antofagasta il capoluogo \u00e8 la citt\u00e0 di Tocopilla. \nLa provincia \u00e8 composta dai due comuni di:"}
{"id": "1554315", "revid": "767487", "url": "https://it.wikipedia.org/wiki?curid=1554315", "title": "F\u0103ge\u021belu", "text": "F\u0103ge\u021belu \u00e8 un comune della Romania di 1.340 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 6 villaggi: B\u00e2ge\u0219ti, Chilia, F\u0103ge\u021belu, Gruiu, Isaci, Pielcani."}
{"id": "1554316", "revid": "287204", "url": "https://it.wikipedia.org/wiki?curid=1554316", "title": "Fagetelu", "text": ""}
{"id": "1554318", "revid": "729019", "url": "https://it.wikipedia.org/wiki?curid=1554318", "title": "Matteo Albertone", "text": "Generale di divisione del Regio Esercito, prese parte alla battaglia di Adua al comando di una brigata di ascari eritrei; dopo una valida resistenza la sua unit\u00e0 fu distrutta ed egli cadde prigioniero.\nCarriera militare.\nPiemontese, come gran parte dei militari sabaudi dell'Ottocento, Matteo Albertone usc\u00ec nel 1861 dall'Accademia militare col grado di sottotenente dei Bersaglieri. Nei primi anni partecip\u00f2 alla campagna contro il brigantaggio nell'Italia meridionale, poi alla Terza guerra d'indipendenza del 1866 ed alla presa di Roma del 1870. Negli anni successivi fu nominato Capitano nel Corpo di Stato Maggiore ed insegn\u00f2 arte militare alla Scuola di Guerra. Nel 1888 ebbe il comando del I Reggimento \"Cacciatori d'Africa\" del Corpo speciale d\u2019Africa e poi, fino al 1890, il comando del contingente di stanza a Massaua. Nello stesso anno fu rimpatriato in Italia.\nLa guerra in Abissinia.\nNel 1895, in concomitanza con la ripresa delle ostilit\u00e0 fra le truppe italiane stanziate nella colonia eritrea e gli abissini del Negus Menelik II, Albertone venne rimandato in Africa con il grado di generale di divisione e assunse il comando della Brigata Indigeni, formata dagli \u00e0scari, militari per lo pi\u00f9 eritrei, che combattevano al fianco degli italiani previo un piccolo compenso. Qualche volta gli ascari dimostrarono infedelt\u00e0 verso gli ufficiali italiani, tradendo e consegnandosi ai ras abissini, in special modo dopo le sconfitte, ma vi sono innumerevoli casi di ascari che combatterono con fedelt\u00e0 al fianco dei militari italiani. Albertone succedeva al comando della Brigata Indigeni al generale Giuseppe Arimondi.\nNel gennaio del 1895 le truppe italiane, comandate dal generale Oreste Baratieri, si scontrarono con quelle del ras Mangasci\u00e0 e, dopo un aspro combattimento, l'esercito nemico fu decimato dal nutrito cannoneggiamento degli italiani. Nei mesi successivi Baratieri avanzava con decisione nel Tigr\u00e8 e nell'autunno tutta la regione poteva dirsi occupata. Tuttavia, trascorse poche settimane, fu lo stesso Negus Menelik II a tornare sul piede di guerra denunciando l'indebita occupazione italiana del Tigr\u00e8, territorio che il Trattato di Uccialli assegnava all'Etiopia. Menelik II mise insieme una forza immensa per marciare contro la colonna italiana e gi\u00e0 nella primavera del 1895 il suo esercito era pronto, ma l'avanzata venne rimandata all'autunno quando sarebbe terminata la stagione delle grandi piogge. Ai primi di dicembre l'esercito abissino, forte di uomini si trovava diviso in due tronconi: una a nord del lago Ascianghi al comando del Ras Maconnen ( uomini) e una a sud, al comando dello stesso Negus ( uomini). Le forze italiane, enormemente inferiori, erano anch'esse suddivise in due contingenti: uomini erano di stanza ad Adigrat e altrettanti a Macall\u00e8.\nNel dicembre del 1895 la compagnia del maggiore Pietro Toselli rimase isolata sull'altipiano dell'Amba Alagi, avendo il generale Baratieri impedito ad Arimondi di inviargli soccorso. I pochi superstiti, raccolti dal generale Arimondi, ripiegarono su Adigrat, mentre le truppe abissine assediavano il forte di Macall\u00e8, presidiato dal tenente colonnello Giuseppe Galliano. Negli ultimi giorni di febbraio, per l'esercito italiano le vettovaglie erano talmente ridotte da non poter bastare che per pochi giorni ancora. S'imponeva perci\u00f2 la necessit\u00e0 di ritirarsi oppure di tentare, con un'avanzata su Adua, di aprirsi la via pi\u00f9 breve di rifornimento per i magazzini di Adi Ugri e di Asmara. Baratieri era pi\u00f9 favorevole alla ritirata ma, sentito nella sera tra il 28 e 29 febbraio il parere degli altri generali, che all'unanimit\u00e0 propendevano per l'attacco, decise infine di affrontare il nemico coi suoi uomini contro gli oltre di Menelik II.\nLa battaglia di Adua.\n\"Casus belli\" e strategia.\nNella notte tra il 29 febbraio e il 1\u00ba marzo il generale Baratieri decise, dunque, di avanzare dalla ben difesa posizione di Sauri\u00e0. L'idea era quella di attirare l'esercito di Menelik, o almeno la sua retroguardia, in uno strenuo combattimento che l'avrebbe visto inevitabilmente capitolare. Fu indotto a compiere questa manovra rischiosa, pur di ingaggiare battaglia, a seguito del telegramma che il primo ministro Francesco Crispi gli aveva inviato in data 25 febbraio: \u00abCodesta \u00e8 una tisi militare, non una guerra\u00bb. Alle ore 21.00 del 29 febbraio l'esercito si mosse su tre colonne: alla destra marciava la colonna guidata dal generale Vittorio Dabormida ( uomini), al centro quella del generale Giuseppe Arimondi ( uomini anch'essa) e alla sinistra quella degli \u00e0scari al comando del generale Matteo Albertone ( uomini).\nFallimento del piano Baratieri.\nNelle intenzioni del governatore, l'arrivo delle teste di colonna sulle posizioni prestabilite sarebbe dovuto avvenire in contemporanea alle ore 5:00 del 1\u00ba marzo ma, a causa di molteplici disguidi e di un difetto di collegamento, le cose andarono molto diversamente. Durante l'avvicinamento si verific\u00f2 l'incrocio della brigata di Albertone con quella centrale di Arimondi, che dovette arrestarsi per lasciarla sfilare. La brigata di Albertone accelerava poi la marcia, giungendo intorno alle ore 3.00 alla localit\u00e0 prestabilita da Baratieri per il ricongiungimento delle colonne. Alle prime luci dell'alba, Albertone decise di riprendere l'avanzata, distanziandosi in tal modo enormemente dalle altre brigate italiane. I motivi di tale iniziativa non furono mai chiariti ma \u00e8 certo che nella mappa dei luoghi messa a punto da Baratieri il punto di riunione era erroneamente nominato come il colle Enda Chidane Meret, che si trova nella realt\u00e0 molti chilometri pi\u00f9 a sud-ovest, come fu chiarito ad Albertone dalle guide indigene. Alle ore 5:30 la colonna di Albertone raggiunse quindi il colle Enda Chidane Meret. L'avvistamento della colonna italiana avvenne immediatamente da parte degli abissini, ed ebbe l'effetto di mettere in allarme l'intero campo che si trovava poco lontano. La brigata del generale Albertone si trovava, sola, molto avanzata ed esposta, senza possibilit\u00e0 di sostegno dalle altre brigate.\nSconfitta del generale Albertone.\nIl battaglione \"Turitto\", avanguardia di Albertone, venne imprudentemente lanciato all'assalto del nemico e dopo oltre un'ora di valoroso combattimento fu decimato e costretto a ripiegare sul grosso della colonna, che a sua volta si vide attaccata frontalmente e sul fianco sinistro da uomini che cercavano di tagliare la ritirata. Poco prima delle ore 7:00 Albertone, preoccupato, stil\u00f2 un messaggio per il generale Baratieri, chiedendogli di intervenire. Questi ordin\u00f2 alla brigata guidata dal generale Dabormida di procedere verso sud-ovest per andare a sostenere quella di Albertone, ed alla brigata di Arimondi di piegare anch'essa verso sinistra in direzione del Monte Rajo. Il generale Dabormida, nel tentativo di alleggerire la pressione su Albertone, spinse la sua brigata nel profondo vallone di Mariam Sciauit\u00f9, dove per\u00f2 and\u00f2 a urtare contro forze nemiche molto superiori.\nAlle 10:30 la brigata Dabormida che aveva cercato vanamente di soccorrere Albertone era a sua volta tagliata fuori dall'esercito abissino. Di fatto la battaglia si era ormai scissa in tre scontri separati e indipendenti l'uno dall'altro: al colle Enda Chidane Meret combattevano gli \u00e0scari di Albertone, sul Monte Rajo i soldati di Arimondi, e infine nel vallone di Mariam Sciauit\u00f9 quelli guidati da Dabormida. In tutte e tre le posizioni il nemico godeva di una schiacciante superiorit\u00e0 numerica e le colonne italiane, troppo lontane tra loro, non erano in grado di prestarsi reciprocamente alcun aiuto. Alle 10:00, caduti tutti gli ufficiali e perduta l'artiglieria, i pochi superstiti della brigata Albertone furono costretti a ritirarsi in disordine finch\u00e9, alle 11:00, la brigata fu completamente annientata e il generale stesso, risparmiato dal fuoco (caso pi\u00f9 unico che raro fra gli ufficiali italiani), fu fatto prigioniero dagli abissini.\nTrattati di pace e successiva scarcerazione.\nAnnientate le truppe dei generali Dabormida e Arimondi, a loro volta rimasti sul campo, la battaglia di Adua si risolse in una vera carneficina per le truppe italiane, e il governo presieduto da Francesco Crispi doveva abbandonare ogni velleit\u00e0 di espansione coloniale in Africa Orientale e rassegnare le dimissioni. In prigionia, Albertone, logorato dai sensi di colpa per la responsabilit\u00e0 personale nella sconfitta e disperando della liberazione, tent\u00f2 il suicidio. Tuttavia la libert\u00e0 arriv\u00f2 in autunno, dopo la firma della pace di Addis Abeba del 26 ottobre 1896. Ritornato in Patria fu decorato con la medaglia d'argento al valor militare per il profondo senso del dovere ed il coraggio che, al di l\u00e0 della personale responsabilit\u00e0 nella disfatta, non gli mancarono. Nel 1897 ebbe per breve tempo il comando della Brigata \"Re\" e, nello stesso anno, fu collocato in ausiliaria a seguito di sua domanda. Mor\u00ec a Roma il 13 febbraio 1919, da tempo ritiratosi a vita privata."}
{"id": "1554319", "revid": "1525059", "url": "https://it.wikipedia.org/wiki?curid=1554319", "title": "Bili\u0161ane", "text": "Bili\u0161ane (in italiano \"Bilissane\" o \"Billissane\" o \"Belicciana\", desueti) \u00e8 una localit\u00e0 croata del comune di Obrovazzo, nella regione zaratina.\nStoria.\nL'insediamento venne fondato da coloni serbi nel XVII secolo, qui insediati dalla Repubblica di Venezia per popolare un'area devastata dalle guerre contro i Turchi."}
{"id": "1554320", "revid": "1305772", "url": "https://it.wikipedia.org/wiki?curid=1554320", "title": "F\u0103lcoiu", "text": "F\u0103lcoiu \u00e8 un comune della Romania di 4.199 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Cioroia\u0219u, Cioroiu, F\u0103lcoiu."}
{"id": "1554321", "revid": "287204", "url": "https://it.wikipedia.org/wiki?curid=1554321", "title": "Falcoiu", "text": ""}
{"id": "1554324", "revid": "1799940", "url": "https://it.wikipedia.org/wiki?curid=1554324", "title": "Citt\u00e0 Vecchia", "text": ""}
{"id": "1554325", "revid": "1305772", "url": "https://it.wikipedia.org/wiki?curid=1554325", "title": "F\u0103rca\u0219ele", "text": "F\u0103rca\u0219ele \u00e8 un comune della Romania di 4.786 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 4 villaggi: F\u0103rca\u0219ele, F\u0103rca\u0219u de Jos, Ghimpa\u021bi, Hot\u0103rani."}
{"id": "1554327", "revid": "287204", "url": "https://it.wikipedia.org/wiki?curid=1554327", "title": "Farcasele", "text": ""}
{"id": "1554328", "revid": "115533", "url": "https://it.wikipedia.org/wiki?curid=1554328", "title": "Frazionamento aria", "text": ""}
{"id": "1554329", "revid": "767487", "url": "https://it.wikipedia.org/wiki?curid=1554329", "title": "G\u0103neasa (Olt)", "text": "G\u0103neasa \u00e8 un comune della Romania di 4.149 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 5 villaggi: Dranov\u0103\u021bu, G\u0103neasa, Gr\u0103di\u0219tea, Izvoru, Olti\u0219oru."}
{"id": "1554336", "revid": "1516566", "url": "https://it.wikipedia.org/wiki?curid=1554336", "title": "Tasso (araldica)", "text": "In araldica il tasso compare quasi esclusivamente come arma parlante."}
{"id": "1554338", "revid": "767487", "url": "https://it.wikipedia.org/wiki?curid=1554338", "title": "G\u0103v\u0103ne\u0219ti", "text": "G\u0103v\u0103ne\u0219ti \u00e8 un comune della Romania di 2.245 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Bro\u0219teni, D\u00e2mburile, G\u0103v\u0103ne\u0219ti.\nG\u0103v\u0103ne\u0219ti \u00e8 divenuto comune autonomo nel corso del 2003, staccandosi dal comune di Baldovine\u0219ti."}
{"id": "1554339", "revid": "287204", "url": "https://it.wikipedia.org/wiki?curid=1554339", "title": "Gavanesti", "text": ""}
{"id": "1554343", "revid": "80598", "url": "https://it.wikipedia.org/wiki?curid=1554343", "title": "Musica &amp; Dischi", "text": ""}
{"id": "1554345", "revid": "767487", "url": "https://it.wikipedia.org/wiki?curid=1554345", "title": "G\u00e2rcov", "text": "G\u00e2rcov \u00e8 un comune della Romania di 2.725 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: G\u00e2rcov e Ursa."}
{"id": "1554347", "revid": "287204", "url": "https://it.wikipedia.org/wiki?curid=1554347", "title": "Garcov", "text": ""}
{"id": "1554355", "revid": "767487", "url": "https://it.wikipedia.org/wiki?curid=1554355", "title": "Ghimpe\u021beni", "text": "Ghimpe\u021beni \u00e8 un comune della Romania di 1.771 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 2 villaggi: Ghimpe\u021beni e Ghimpe\u021benii Noi.\nGhimpe\u0163eni \u00e8 divenuto comune autonomo nel corso del 2004, staccandosi dal comune di Nicolae Titulescu."}
{"id": "1554356", "revid": "287204", "url": "https://it.wikipedia.org/wiki?curid=1554356", "title": "Ghimpeteni", "text": ""}
{"id": "1554357", "revid": "287204", "url": "https://it.wikipedia.org/wiki?curid=1554357", "title": "Serie A1 1983-1984 (pallavolo femminile)", "text": "La Serie A1 femminile FIPAV 1983-84 fu la 39\u00aa edizione del principale torneo pallavolistico italiano femminile organizzato dalla FIPAV.\nPer la prima volta furono organizzati i play-off per l'assegnazione del titolo, che fu conquistato dalla Teodora Ravenna, al suo quarto scudetto consecutivo. Ceramiche Senesi Cecina e Isa Fano disputarono e vinsero gli spareggi contro La Vecchia Marina Livorno e Smalticeram Reggio Emilia."}
{"id": "1554360", "revid": "767487", "url": "https://it.wikipedia.org/wiki?curid=1554360", "title": "Greystoke - La leggenda di Tarzan, il signore delle scimmie", "text": "Greystoke - La leggenda di Tarzan, il signore delle scimmie (\"Greystoke: The Legend of Tarzan, Lord of the Apes\") \u00e8 un film del 1984 diretto da Hugh Hudson tratto dal romanzo \"Tarzan delle Scimmie\" di Edgar Rice Burroughs.\nTrama.\nLord e Lady Clayton, una coppia di aristocratici scozzesi, scompaiono in Africa durante un naufragio dopo che la donna ha partorito un bambino. Il neonato viene allevato da un branco di scimmie, dopo che la madre muore di malaria e il padre perde la vita durante la colluttazione con una scimmia, e sopravvive alle insidie della foresta e all'assalto dei cannibali, diventando il capo della comunit\u00e0.\nRitrovato dall'esploratore belga Philippe D'Arnot, il giovane John Clayton viene riportato in patria, ma adattarsi alla nuova vita sar\u00e0 impossibile, a causa delle costrizioni imposte dalla societ\u00e0 vittoriana, nonostante l'affetto dell'anziano nonno e dell'affascinante Jane, per cui il giovane scoprir\u00e0 il sentimento dell'amore.\nDopo la morte del nonno ed aver assistito, durante una visita ad un museo, all'uccisione del gorilla che per anni gli aveva fatto da padre, John prende la decisione di ritornare a vivere nella giungla: a riportarlo in Africa saranno D'Arnot e la stessa Jane, con la promessa che, un giorno, i due si rincontreranno."}
{"id": "1554366", "revid": "1776051", "url": "https://it.wikipedia.org/wiki?curid=1554366", "title": "Nicolae Titulescu (Olt)", "text": "Nicolae Titulescu \u00e8 un comune della Romania di 1.282 abitanti, ubicato nel distretto di Olt, nella regione storica della Muntenia. \nGi\u00e0 denominato Titule\u0219ti, il comune ha assunto l'attuale nome in onore di Nicolae Titulescu, diplomatico e uomo politico, gi\u00e0 presidente della Societ\u00e0 delle Nazioni.\nNel corso del 2004 si sono staccati da Nicolae Titulescu i villaggi di Ghimpe\u021beni e Ghimpe\u021benii Noi, andati a formare il comune di Ghimpe\u021beni"}
{"id": "1554371", "revid": "767487", "url": "https://it.wikipedia.org/wiki?curid=1554371", "title": "Moby Dick, la balena bianca", "text": "Moby Dick, la balena bianca (\"Moby Dick\") \u00e8 un film del 1956 diretto da John Huston, tratto dall'omonimo romanzo di Herman Melville, adattato per il cinema da Ray Bradbury.\nTrama.\nNell'autunno del 1841 Ismaele giunge a New Bedford, una cittadina costiera del Massachusetts, con l'intenzione di imbarcarsi per andare a caccia di balene e di avventura. Giunto in una locanda fa amicizia con Queequeg, un ramponiere che proviene dalle isole dell'Oceano Pacifico, decidendo di partire insieme sulla prima nave che salper\u00e0; il giorno dopo, aggirandosi per il porto, vengono avvicinati da Elia, un vecchio marinaio che li sconsiglia di imbarcarsi sul Pequod, una baleniera comandata dal capitano Achab, sostenendo che la nave \u00e8 maledetta e, esternando loro una profezia, li avverte che da quel viaggio tutti moriranno e che solo uno si salver\u00e0.\nI due non prendono sul serio l'avvertimento e, dopo essere saliti a bordo, la nave molla gli ormeggi e salpa per addentrarsi nell'Oceano Atlantico; durante i primi giorni di navigazione l'atmosfera \u00e8 allegra ed Ismaele fa la conoscenza degli altri membri dell'equipaggio ma il capitano non sale mai in coperta e l'unico segnale della sua presenza a bordo sono i suoi passi sul ponte durante la notte, fino a quando egli non si mostra e comunica all'equipaggio che il loro scopo primario sar\u00e0 quello di dare la caccia a Moby Dick, una balena bianca che lo ha mutilato di una gamba durante l'ultimo viaggio, offrendo un premio di un doblone d'oro al primo che la avvister\u00e0.\nIl viaggio prosegue ed Ismaele comincia a conoscere le difficolt\u00e0 della caccia alle balene fino a quando una notte Moby Dick non viene avvistata ed Achab inizia una caccia dissennata, abbandonando un ricco branco di balene, sordo ai richiami del suo saggio ufficiale in seconda Starbuck, e successivamente rifiutandosi di aiutare il capitano di un'altra nave che incrocia in quelle acque alla ricerca del figlio disperso in mare. La caccia proseguir\u00e0 fino a quando gli eventi profetizzati da Elia non si avverano: Achab, salito sul dorso della balena per trafiggerla con l'arpione viene trascinato sott'acqua annegando ma, una volta che la balena \u00e8 riemersa, la sua mano si muove in un cenno che sembra chiamare gli uomini verso il cetaceo e questa volta \u00e8 Starbuck ad incitare i marinai increduli ed impauriti; essi tuttavia vengono travolti da Moby Dick, la quale, dopo avere ucciso tutti i membri dell'equipaggio, si scaglia contro il Pequod affondandolo.\nSolo Ismaele viene risparmiato e, dopo essersi aggrappato ad una bara che Queequeg aveva fatto costruire dal carpentiere di bordo, presagendo la sua sorte, viene salvato dal veliero \"Rachel\" ancora alla ricerca del figlio del comandante.\nProduzione.\nDurante una riunione per discutere la sceneggiatura, Ray Bradbury inform\u00f2 John Huston che riguardo al romanzo di Melville, egli \"non era mai stato in grado di leggere quella dannata cosa\". Secondo la biografia \"The Bradbury Chronicles\", ci furono molta tensione e liti tra i due uomini durante le riprese del film, a causa dell'atteggiamento prepotente di Huston che cercava sempre di dire a Bradbury come fare il suo lavoro, nonostante Bradbury fosse uno scrittore affermato.\nHuston aveva sempre voluto ricavare un film da \"Moby-Dick\", e avrebbe voluto scritturare suo padre Walter per il ruolo di Achab. Sfortunatamente, Walter mor\u00ec nel 1950, prima che si trovassero i finanziamenti per la produzione del film.\nLe riprese del film ebbero inizio nel Galles dietro richiesta di Huston. Alcune scene furono girate in mare vicino alla costa del Portogallo. Altre location furono la spiaggia di Las Canteras, Las Palmas, Canarie, Spagna. A comandare la nave utilizzata nel film fu il capitano Alan Villiers.\nMolti esterni ambientati nel New Bedford furono filmati a Youghal, Contea di Cork, Irlanda. La cittadina aveva un pub, in origine chiamato \"Linehan's\", all'epoca di propriet\u00e0 di un certo Paddy Linehan, i cui esterni appaiono nel film. Il locale venne presto rinominato \"Moby Dick's\" poco tempo dopo l'uscita del film dallo stesso Mr. Linehan. Esiste ancora oggi ed \u00e8 sempre diretto dalla famiglia Linehan.\nUna leggenda metropolitana nata dall'autobiografia del direttore della fotografia Oswald Morris, \"Huston, We Have A Problem\", afferma che per le riprese del film non sia mai stato realizzato nessun modello completo della balena. In realt\u00e0, la balena bianca mostrata nel film venne realizzata in gomma dalla Dunlop a Stoke-on-Trent, Inghilterra. \"Moby Dick\" era lunga 23 metri circa e pesava 12 tonnellate, e richiese 80 batterie di aria compressa e un sistema idraulico per farla restare a galla e funzionante. Tuttavia, la balena artificiale si stacc\u00f2 dai cavi e si perse alla deriva nella nebbia. Il 90% delle scene con la balena furono realizzate con modelli di varia grandezza in una vasca artificiale negli Shepperton Studios di Londra.\nPoco tempo dopo l'uscita del film, Gregory Peck e John Huston ebbero dei forti contrasti. Peck scopr\u00ec con disappunto che non era stato la prima scelta di Huston per il ruolo di Achab, ma di essere stato imposto al regista dalla produzione. Anni dopo, l'attore cerc\u00f2 di pacificarsi con Huston, ma il regista rifiut\u00f2 e i due non si parlarono mai pi\u00f9. Tuttavia, nel 2003 Anjelica Huston disse nel corso di un'intervista al \"Larry King Live\" che suo padre aveva sempre \"adorato\" Peck.\nNel documentario realizzato per il trentesimo anniversario del film \"Lo squalo\", Steven Spielberg disse che la sua intenzione originaria era quella di introdurre il personaggio di Quint, mostrandolo mentre guardava \"Moby Dick, la balena bianca\" ridendo dell'inverosimiglianza di alcune situazioni presentate nel film. Tuttavia, Gregory Peck non diede il permesso all'utilizzo degli spezzoni originali in quanto era scontento della sua performance.\nQuando aveva quattro anni, Anjelica Huston incontr\u00f2 Peck vestito da capitano Achab quando visit\u00f2 il set del film di suo padre. Decenni dopo, lei e Peck si incontrarono nuovamente e divennero grandi amici fino alla scomparsa di quest'ultimo.\nAccoglienza.\nCritica.\nIl film \u00e8 stato accolto positivamente. Ha una valutazione dell'86% su Rotten Tomatoes, secondo 22 recensioni e con il consenso sul fatto che \"Potrebbe favorire lo spettacolo al posto dei temi pi\u00f9 profondi del romanzo di Herman Melville, ma Moby Dick di John Huston \u00e8 ancora un'avventura cinematografica\". Su Comingsoon.it ha una media di 4,1/5 basata su 19 votazioni. Su Movieplayer.it ha una media di 3,9/5 basata su 30 votazioni. Su Imdb il pubblico ha votato con una valutazione media di 7.4 su 10.\nIncassi.\nDistribuito il 27 giugno 1956, \"Moby Dick, la balena bianca\" \u00e8 stato un successo al botteghino. A fronte di un budget stimato di 4,500,000 dollari, ha incassato circa 10,400,000 dollari solo negli Stati Uniti d'America.\nRiconoscimenti.\n\"Moby Dick, la balena bianca\" \u00e8 sulla lista dei migliori dieci film del 1956 della National Board of Review, oltre che vincitore e candidato a diversi premi cinematografici.\n1956 - British Society of Cinematographers\n1957 - Directors Guild of America Award\n1957 - Nastro d'argento\n1956 - National Board of Review Award\n1956 - New York Film Critics Circle Awards\nHome Video.\nNel 2001 \u00e8 stato distribuito in DVD dalla Metro-Goldwyn-Mayer e nel 2016 dalla Sinister."}
{"id": "1554373", "revid": "124123", "url": "https://it.wikipedia.org/wiki?curid=1554373", "title": "Giovanni Bassano", "text": "Biografia.\nNulla si conosce della vita di Bassano fino al suo arrivo, quale giovane strumentista, alla Basilica di San Marco, probabilmente nel 1576 all'et\u00e0 di 18 anni. Egli acquis\u00ec velocemente la reputazione di uno dei migliori strumentisti che operavano nella citt\u00e0 di Venezia. Nel 1585 aveva gi\u00e0 pubblicato il libro \"Ricercate, passagi et cadentie\", che descriveva con grande dettaglio la trascrizione degli ornamenti delle parti vocali per l'esecuzione strumentale. Nello stesso anno divenne maestro di musica presso la scuola di musica di San Marco. Nel 1601 divenne direttore dell'ensemble strumentale della Basilica di San Marco subentrando a Girolamo Dalla Casa, posto che mantenne fino alla sua morte avvenuta nell'estate del 1617. La data esatta della sua morte non ci \u00e8 nota ma \u00e8 stata desunta dal fatto che entrambi i posti da lui occupati rimasero vacanti in contemporanea.\nLa sua musica.\nBassano fu la persona pi\u00f9 influente per l'affermazione delle musiche di Andrea e Giovanni Gabrieli, sia come esecutore che come direttore.Molto probabilmente Giovanni Gabrieli scrisse per Bassano le sue elaboratissime parti per cornetto.\nOltre alla direzione delle musiche a San Marco, Bassano era impegnato anche in altri incarichi a Venezia; egli dirigeva diversi gruppi di \"piffari\", gruppi di suonatori strumenti a fiato comprendenti cornamuse, flauti dolci, tromboni, e altri strumenti che venivano usati in altre chiese (come San Rocco) o in feste esterne.\nBassano fu anche un compositore e scrisse mottetti e \"concerti ecclesiastici\" nello stile policorale veneziano. Scrisse anche madrigale (musica)|madrigali, canzonette e diversa musica strumentale. Le sue canzonetta|canzonette ebbero fama anche fuori dall'Italia: Thomas Morley stamp\u00f2 a Londra nel 1597 una loro traduzione in lingua inglese.\nIn alcune delle musiche strumentali di Bassano viene usato magistralmente il contrappunto, che non fu capace di mostrare nelle sue composizioni omofoniche cerimoniali. Le sue fantasie e i suoi ricercare sono densamente imitativi e contengono permutazioni ed inversioni retrograde, una rarit\u00e0 nel contrappunto prima del XX secolo.\nLa similarit\u00e0 dei mottetti di Bassano con i primi lavori di Heinrich Sch\u00fctz, che studi\u00f2 a Venezia con Gabrieli, fanno supporre che i due si fossero conosciuti; certamente Sch\u00fctz conosceva la musica di Bassano. In ogni modo Sch\u00fctz port\u00f2 in Germania lo stile veneziano e continu\u00f2 a svilupparlo durante la sua carriera di compositore."}
{"id": "1554374", "revid": "486946", "url": "https://it.wikipedia.org/wiki?curid=1554374", "title": "Giovanni duca di Berry", "text": ""}
{"id": "1554375", "revid": "1543377", "url": "https://it.wikipedia.org/wiki?curid=1554375", "title": "Maria di Berry", "text": "Origine.\nMaria, secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, era la figlia quartogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387), che, secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo P\u00e8re Anselme, era la figlia terzogenita del Conte di Rodez, conte d'Armagnac e di Fezensac e visconte di Lomagne e d'Auvillar, Giovanni I (1306 -\u2020 1373) e della contessa di Charolais, Beatrice di Clermont (gennaio 1311 - Rodez 25 agosto 1364), principessa di sangue reale, figlia primogenita del conte di Charolais e signore di Saint-Just, Giovanni (figlio di Roberto di Francia, figlio del re di Francia, Luigi IX il Santo) e della sua seconda moglie, Giovanna di Dargies, signora di Dargies e di Catheux.&lt;br&gt;Giovanni di Francia o di Valois era il terzo figlio del duca di Normandia, conte d'Angi\u00f2 e Maine, conte di Poitiers e duca di Aquitania e re di Francia, Giovanni II il Buono e della sua prima moglie, Bona di Lussemburgo, battezzata Jutta (Jitka in ceco), che era la figlia del re di Boemia, conte di Lussemburgo e re titolare di Polonia, Giovanni I di Lussemburgo e di Elisabetta di Boemia, figlia del re di Boemia, Venceslao II e di Guta d'Asburgo. Bona di Lussemburgo era la sorella dell'imperatore Carlo IV del Sacro Romano Impero.\nBiografia.\nIl padre, Giovanni di Francia, era un grande collezionista di antichit\u00e0, mecenate e bibliofilo. \nPrimo matrimonio.\nMaria spos\u00f2, il 29 marzo 1386 nella Cattedrale di Saint-\u00c9tienne a Bourges, il conte di Dunois Luigi III di Blois-Ch\u00e2tillon, figlio del Signore di Chimay, di Guise e di Nouvion, Conte di Blois di Dunois e di Soissons e Signore d'Avesnes, Guido II di Blois-Ch\u00e2tillon e di Maria di Namur, figlia del marchese di Namur, Guglielmo I e della sua seconda moglie, Caterina di Savoia, signora di Vaud.\nIl padre diede a Maria una dote di 70.000 franchi. I festeggiamenti in occasione delle nozze sono descritti nelle \"Cronache di Jean Froissart\".\nMaria rimase presto vedova, in quanto Luigi mor\u00ec il 15 luglio 1391; Maria a Luigi non diede figli. \nSecondo matrimonio.\nIl 27 gennaio 1393 fu stipulato un contratto di matrimonio tra Maria e Filippo d'Artois, Connestabile di Francia e conte d'Eu. Il mese successivo al Palais du Louvre a Parigi Maria spos\u00f2 Filippo d'Artois, figlio di Giovanni d'Artois, conte di Eu, e d'Isabella di Melun; lo stesso re Carlo VI di Francia pag\u00f2 i festeggiamenti, mentre suo padre le diede una dote di 70.000 franchi. \nSuo marito era Connestabile dal 1392. Filippo, nel 1396, inizi\u00f2 la crociata e combatt\u00e9 al fianco del suo amico Jean le Meingre detto (\"Boucicaut\"), maresciallo di Francia, all'assedio di Nicopoli; nella disastrosa battaglia di Nicopoli, del 25 settembre 1396, entrambi furono catturati e Filippo mor\u00ec alcuni mesi dopo in prigionia a Micalizo, (oggi ), in Turchia, il 15 giugno 1397.&lt;br&gt;Dopo la morte di Filippo, il corpo del marito fu riportato a Eu, la sua citt\u00e0 natale, e Maria fece una donazione di \u00a3 100 all'anno alla Chiesa Collegiale di Notre-Dame-et-Saint-Laurent per una messa da celebrare l\u00ec il 17 giugno di ogni anno in sua memoria.&lt;br&gt;Insieme alla cognata, Jeanne di Thouars, Maria fu nominata tutrice dei tre figli sopravvissuti.\nMaria a Filippo aveva dato quattro figli:\nTerzo matrimonio.\nDi nuovo vedova, spos\u00f2 in terze nozze al Palais de la Cit\u00e9 a Parigi il 24 giugno 1400, Giovanni I di Borbone, Duca di Borbone, Conte di Clermont e conte di Forez, che, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlio del secondo Duca di Borbone e Conte di Clermont, Luigi II e di sua moglie, la Contessa di Forez Anna d'Alvernia, che, secondo l\"'Extrait des registres de Parlement\" datato 1436, era l'unica figlia del Conte di Clermont e di Montferrand e Delfino d'Alvernia, Beraldo II e di Giovanna di Forez (\u2020 1369). Il contratto era stato firmato a Parigi il 27 maggio 1400, dopo complesse trattative.\nSuo marito, Giovanni, il 12 giugno 1404, venne nominato capitano generale della Linguadoca e della Guienna; e nel 1408, Giovanni fu nominato Grand Chambrier de France.\nSuo suocero, Luigi II, mor\u00ec il 19 agosto 1410, a Montlu\u00e7on e fu tumulato nella cappella del Priorato di Souvigny. Giovanni gli succedette, come Giovanni I e Maria divenne Duchessa consorte di Borbone e Contessa consorte di Clermont.\nSuo marito, Giovanni, era stato nominato comandante delle truppe francesi nella Guienna e, nel 1415, fu al seguito del re agli assedi di Compi\u00e8gne e di Arras; inoltre, nel mese di ottobre, come comandante dell'avanguardia, partecip\u00f2 alla Battaglia di Azincourt, dove venne catturato dagli inglesi.&lt;br&gt;Il padre di Maria aveva convinto Carlo VI a non combattere, invece il marito di Maria combatt\u00e9 e fu catturato. Dopo la cattura, Giovanni venne imprigionato dagli inglesi che lo portarono in Inghilterra e non gli restituirono pi\u00f9 la libert\u00e0.\nDurante la prigionia del marito, Giovanni, il ducato venne retto da Maria, trasmettendolo quasi intatto al figlio Carlo I, nel 1429, quando Giovanni dalla prigionia intervenne con un documento che stabiliva che Carlo, conte di Clermont governasse in sua vece.\nNel settembre del 1416, sua suocera, Anna d'Alvernia, fece testamento in cui specific\u00f2 che suo figlio, Giovanni, fosse l'erede universale.&lt;br&gt;Esattamente un anno dopo mor\u00ec il 22 settembre 1417, a Moulins e fu inumata nella cappella del Priorato di Souvigny, accanto a suo padre, Luigi II.&lt;br&gt;Giovanni le succedette, nella contea di Forez e Maria divenne anche contessa di Forez.\nIl 30 gennaio 1434, suo marito, Giovanni I, a Londra, fece testamento, in cui oltre che confermare il figlio, Carlo, come erede, chiese di essere temporaneamente sepolto a Londra nella chiesa dei frati francescani, raccomandandosi altres\u00ec che la sua salma fosse riportata a Souvigny, per poter essere tumulata vicino ai genitori. Giovanni I mor\u00ec in prigionia il 5 febbraio 1434); fu sepolto nella chiesa dei Carmelitani, e in un secondo tempo, la salma fu inumata nella chiesa del Priorato di Souvigny, accanto a Maria, deceduta, anche lei nel 1434&lt;br&gt;Maria a Giovanni diede tre figli:\nDuchessa d'Alvernia e contessa di Montpensier.\nTutti e tre i fratelli Maria erano morti prima del 1400, il che spiega la complessit\u00e0 dei negoziati per il suo terzo matrimonio, in quanto lei e la sorella maggiore Bona, signora di Faucigny e Contessa consorte di Rodez, contessa consorte d'Armagnac e di Fezensac, divennero eredi dei titoli del padre, Giovanni di Berry, e la cosa richiedeva il consenso reale; suo padre mor\u00ec il 15 giugno 1416 e Maria divenne duchessa d'Alvernia e contessa di Montpensier il 26 aprile 1418; questi titoli furono confermati nel 1425. \nMaria mor\u00ec a Lione, pochi mesi dopo il marito, nel giugno del 1434 e fu tumulata nella chiesa del Priorato di Souvigny, dove fu raggiunta poco dopo dalla salma del marito.&lt;br&gt;Nel Ducato d'Alvernia, le succedette il primogenito, Carlo, mentre nella Contea di Montpensier, le succedette il figlio cadetto, Luigi."}
{"id": "1554376", "revid": "155634", "url": "https://it.wikipedia.org/wiki?curid=1554376", "title": "Case romane del Celio", "text": "Con la definizione Case romane del Celio si intendono i resti di un complesso residenziale romano sottostante la Basilica dei Santi Giovanni e Paolo, a Roma, nel rione Celio.\nStoria.\nGli ambienti romani furono riportati alla luce alla fine dell'Ottocento dall'allora rettore della basilica, Padre Germano di S. Stanislao, scavando oltre la piccola cella che costituiva il \"martyrium\" (il luogo della deposizione e delle reliquie) dei martiri titolari della basilica.\nVennero cos\u00ec riscoperti e lentamente scavati oltre 20 ambienti, dei quali 13 affrescati.\nSi riconosce ora, nel costruito, la stratificazione di diverse epoche ed usi. Originariamente l'immobile era costituito da due \"insulae\" popolari, la prima databile al 111, con un \"balneum\" al pianterreno e abitazioni al piano superiore, l'altra del secolo successivo con botteghe al piano terreno, le cui tracce restano negli archi oggi tamponati che segnano il fianco della basilica lungo il Clivo di Scauro, e abitazioni ai piani superiori, di cui restano tracce di due piani di finestre.\nI due edifici e le loro pertinenze (in particolare il cortile trasformato in ninfeo) furono riuniti nel III secolo in un'unica propriet\u00e0 e trasformati in una vera e propria \"domus\", con ambienti lussuosamente affrescati.\nSuccessivamente, nel IV secolo, il complesso divenne propriet\u00e0 della famiglia del senatore Byzas che vi istitu\u00ec un \"titulus\" cristiano (\"Titulus Byzanti\"), poi attribuito al figlio Pammachio (\"Titulus Pammachii\").\nNei secoli successivi, con la fondazione nel V secolo della basilica superiore, gli ambienti romani vennero in gran parte obliterati, in parte interrati e in parte utilizzati per le strutture di fondazione degli ambienti basilicali, fino al recupero novecentesco.\nGli affreschi e l'Antiquarium.\nGli affreschi denotano tempi diversi di realizzazione e intenzioni iconografiche diverse. I pi\u00f9 noti sono la grande scena con divinit\u00e0 marine del ninfeo, la cosiddetta \"Aula dell'orante\" (che si presume pertinente all'uso cristiano della casa), e quelli della \"Confessio\" (l'ambiente che custodiva le tombe o le reliquie dei martiri titolari).\nIl lungo restauro si \u00e8 concluso con un interessante allestimento museale, che espone e descrive appropriatamente, oltre agli ambienti ripristinati, materiali ritrovati in loco."}
{"id": "1554378", "revid": "767487", "url": "https://it.wikipedia.org/wiki?curid=1554378", "title": "Emerald Sword", "text": "Emerald Sword \u00e8 un singolo del gruppo musicale power metal neoclassico italiano Rhapsody ed \u00e8 probabilmente anche la loro canzone pi\u00f9 famosa. Ne esiste una versione in formato CD in edizione limitata di 5.000 copie e una versione in formato LP, sempre in edizione limitata di 5.000.\nLa traccia \"Where Dragons Fly\" \u00e8 contenuta solo in questo singolo e in nessun altro album della discografia della band.\nCover.\nIl gruppo musicale italiano Nanowar of Steel ha registrato una parodia del brano intitolata \"Emerald Fork\"."}
{"id": "1554381", "revid": "292162", "url": "https://it.wikipedia.org/wiki?curid=1554381", "title": "Monti Climiti", "text": "I Monti Climiti sono una catena collinare della Sicilia orientale posta a nordovest di Siracusa e compresa nei territori comunali di Melilli, Priolo Gargallo e Sortino. L'altezza massima dell'altopiano \u00e8 di 410 e rappresentano l'ultimo lembo degli Iblei che da qui digradano verso la \"Piana di Siracusa\" affacciandosi ad est sul mar Ionio e ad ovest sulla valle dell'Anapo. I Climiti rientrano tra i Siti di interesse comunitario della Sicilia.\nOrigini.\nIl nome \"Cl\u00ecmiti\" deriva dal greco \"\u03ba\u03bb\u03af\u03bc\u03b1\u03be\" (\"kl\u00edmax\") che vuol dire \u00abscala\u00bb, poich\u00e9 i fianchi dell'altopiano sono costituiti da gradoni di roccia affiorante, solcati radialmente da \"cave\" naturali che tagliano la roccia dalla base fino all'altopiano sommitale.\nTale complesso montuoso \u00e8 costituito, come del resto tutti i rilievi iblei, da rocce calcaree bianche conchiglifere, precisamente da roccia carbonatica originata da sedimi marini depositatisi nel Miocene, nella parte sommitale; alla base della placca calcarea, limitata - ad est e ad ovest - da profonde faglie che ne hanno determinato il sollevamento, vi sono sedimenti di varie epoche, dal Cretaceo al Quaternario; in particolare, ai piedi della scarpata orientale, sono presenti vulcaniti del Cretaceo, calcari miocenici e vulcanoclastici (tufo). Infine, al limite del bordo meridionale, c'\u00e8 un cratere vulcanico spento, morfologicamente evidenziato da una conca circolare di roccia piroclastica.\nPaesaggio.\nLa caratteristica principale della morfologia dei Climiti, oltre alle \"cave\", \u00e8 la presenza di numerose grotte, specialmente sulle pendici occidentali, che sono risultate importantissime per la paleontologia, poich\u00e9 al loro interno sono stati rinvenuti un gran numero di fossili (invertebrati marini lamellibranchi e gasteropodi ed echinodermi di varie specie) e di resti ossei della fauna siciliana esistente ai tempi delle glaciazioni (elefanti nani, ghiri giganti, rettili terrestri e marini).\nAltrettanto caratteristiche sono le numerose necropoli preistoriche castellucciane risalenti alla tarda et\u00e0 del bronzo e del ferro, cos\u00ec come le scalinate scavate nella roccia, risalenti al periodo greco bizantino ed il coevo insediamento militare di \"Castelluccio\", sito nell'omonima contrada, in territorio di Priolo Gargallo, della cui cinta muraria possono ammirarsi ancor oggi i resti.\nLungo i versanti orientale e meridionale sono presenti, poi, numerose cave artificiali, che stanno causando in breve tempo l'erosione del fianco della montagna e i due invasi della centrale idroelettrica dell'Anapo.\nFlora e fauna.\nMolte e diversificate sono le variet\u00e0 animali e vegetali che si riscontrano sui Climiti, grazie all'azione del mare che umidifica la zona e rende possibile la sopravvivenza di ampie zone di bosco.\nPer quanto concerne la flora, i dirupi sono ricoperti da arbusti sempreverdi; i pianori vedono la presenza di ulivi, mandorli, carrubi, rari campi di frumento e foraggere; sui pendii scoscesi dell'interno, si trovano pascoli, pinete di rimboschimento e cespugli di timo; nelle cave, invece, esistono boschi di leccio (\"quercus ilex\"), presente sia come albero, sia come arbusto cespuglioso e di doronico orientale, insieme a sporadici esemplari di carpino nero ed ortica rupestre, pianta tipica del versante nordorientale degli Iblei.\nLa fauna locale \u00e8 costituita perlopi\u00f9 da insetti, tra cui il cervo volante (\"lucanus tetraodon\"), ma non mancano i rapaci come il falco pellegrino (\"falco peregrinus\") ed il lanario (\"falco biarmicus\"), un falco molto raro in Italia e la coturnice siciliana (\"alectoris graeca whitakeri\").\nScale dei Monti Climiti.\nSui versanti sud ed est sono presenti tre o quattro scale antiche che conducevano sul pianoro, la pi\u00f9 famosa ha un andamento a zig zag e parzialmente scavata nella roccia. Si suppone che essa sia di epoca greca.\nCuriosit\u00e0.\nNel 2010, i consigli comunali di Solarino e Floridia hanno adottato un riferimento ai Monti Climiti nella denominazione dell'unione di comuni sorta tra i due enti."}
{"id": "1554384", "revid": "767487", "url": "https://it.wikipedia.org/wiki?curid=1554384", "title": "Lewin Nyatanga", "text": ""}
{"id": "1554385", "revid": "1305772", "url": "https://it.wikipedia.org/wiki?curid=1554385", "title": "Mondo senza fine", "text": ""}
{"id": "1554387", "revid": "767487", "url": "https://it.wikipedia.org/wiki?curid=1554387", "title": "Miles Addison", "text": "Carriera.\nClub.\nIl 27 agosto 2009 ha esordito con la Nazionale inglese Under-21 in una partita valida per le qualificazioni all'Europeo di categoria contro la "}
{"id": "1554388", "revid": "767487", "url": "https://it.wikipedia.org/wiki?curid=1554388", "title": "Athletics Australia", "text": "L'Athletics Australia \u00e8 l'organo regolatore dell'atletica leggera in Australia. La federazione \u00e8 membro della Oceania Athletics Association.\nStoria.\nLa fondazione risale al 1897 con il nome di Athletic Union of Australasia."}
{"id": "1554391", "revid": "298229", "url": "https://it.wikipedia.org/wiki?curid=1554391", "title": "Campionati australiani di atletica leggera", "text": "I campionati australiani di atletica leggera sono una competizione nazionale di atletica leggera organizzata annualmente dall'Athletics Australia.\nSi tennero per la prima volta il 31 maggio 1890 a Sydney, con il nome di Inter Colonial Meet. Fino alla stagione 1927-1928 vi parteciparono anche gli atleti neozelandesi; la prima partecipazione femminile fu nel 1930."}
{"id": "1554395", "revid": "767487", "url": "https://it.wikipedia.org/wiki?curid=1554395", "title": "Tyrone Mears", "text": ""}
{"id": "1554399", "revid": "767487", "url": "https://it.wikipedia.org/wiki?curid=1554399", "title": "Amici per sempre (film 1995)", "text": "Amici per sempre (\"The Cure\") \u00e8 un film del 1995, diretto dal regista Peter Horton.\nLa storia narra di due ragazzi (Brad Renfro e Joseph Mazzello) alla ricerca di una cura per l'AIDS, malattia di cui \u00e8 ammalato uno dei due. \u00c8 stato prodotto da Eric Eisner e Mark Burg, noti per essere stati anche i produttori dei film della serie Saw.\nTrama.\nErik \u00e8 un adolescente solitario che ha una madre fredda e assente. Un giorno, mentre sta giocando in giardino, conosce Dexter, il suo nuovo vicino di casa, malato di AIDS a causa di una trasfusione di sangue infetto avvenuta quando era pi\u00f9 piccolo. Malgrado la madre di Erik gli abbia raccomandato di non giocare con lui, i ragazzi fanno ugualmente conoscenza e diventano grandi amici nel giro di pochi giorni. I due cominciano a vedersi quotidianamente: passano le giornate a giocare nei boschi dietro casa, a mangiare le tante merendine comprate al supermarket e a percorrere\nBen presto Erik decide di far fruttare al meglio i pomeriggi passati assieme: vuole scoprire un modo per curare l'amico in modo che egli non debba pi\u00f9 soffrire. Cos\u00ec i due cominciano a preparare infusi con ogni tipo di foglia che si trovi nel bosco: Erik \u00e8 infatti convinto che tutte le cure per le malattie (compresa la penicillina) sono state trovate casualmente. Dopo l'ennesimo infuso bevuto, Dexter si sente male e viene ricoverato d'urgenza all'ospedale.\nAppena dimesso, i due amici leggono su un giornale locale che un professore di New Orleans dice di aver trovato la cura per l'AIDS: senza pensarci troppo i due riempiono i propri zaini e si mettono in viaggio via fiume sul canotto con cui erano soliti giocare.\nDopo poche miglia percorse, i due amici capiscono che a quella velocit\u00e0 non sarebbero mai riusciti ad arrivare alla loro meta; cos\u00ec chiedono un passaggio ad alcuni ragazzi che hanno una barca a motore. Questi ragazzi sono in vacanza con alcune loro amiche e non hanno alcuna intenzione di accelerare la marcia a causa di due preadolescenti. I ragazzi, costretti a dormire in tenda su una spiaggia per non disturbare, rubano dei soldi dalla barca e si inoltrano nel bosco. Arrivati ad una stazione degli autobus, vengono riconosciuti dagli stessi ragazzi che li avevano portati in barca e, per non farsi prendere, scappano.\nSfuggiti da loro e con Dexter ormai troppo ammalato, Erik decide che \u00e8 giunto il momento di gettare la spugna: cos\u00ec chiama la mamma di Dexter e compra due biglietti per tornare a casa. Dexter viene ricoverato all'ospedale dove poco dopo morir\u00e0, dopo essersi finto molte volte morto per scherzare con il suo amico.\nAl funerale di Dexter, Erik mette tra le mani della salma dell'amico la propria scarpa da ginnastica e prende quella di Dexter per metterla nel fiume dove \u00e8 iniziata la loro avventura: quella notte in tenda, mentre erano in viaggio per New Orleans, Dexter gli aveva detto che ogni tanto si svegliava al buio e aveva paura di essere da solo a un miliardo di anni luce dall'universo. Erik gi\u00e0 allora gli aveva dato la propria scarpa in modo che si potesse ricordare di averlo sempre al suo fianco."}
{"id": "1554400", "revid": "767487", "url": "https://it.wikipedia.org/wiki?curid=1554400", "title": "Caenolestes", "text": "Caenolestes \u00e8 un genere di opossum toporagno, ossia di marsupiali appartenenti alla famiglia Caenolestidae. Comprende quattro specie.\nDescrizione.\nSono marsupiali di piccola taglia; la lunghezza del corpo, testa compresa, \u00e8 tra 9 e 14\u00a0cm. La coda \u00e8 altrettanto lunga e non prensile. Le zampe anteriori sono pi\u00f9 corte di quelle posteriori. Il pelo, corto e folto, \u00e8 grigio o marrone e pu\u00f2 essere di colore uniforme o pi\u00f9 chiaro nella regione ventrale. Il muso \u00e8 lungo e appuntito, gli occhi piccoli e poco acuti, le orecchie rotonde. Le femmine sono prive di marsupio.\nDistribuzione e habitat.\nVivono nei boschi e praterie dell'estremit\u00e0 settentrionale delle Ande, dal Per\u00f9 settentrionale al Venezuela.\nBiologia.\nLe abitudini sono poco note: per la scarsa accessibilit\u00e0 del loro habitat le informazioni su questo genere derivano dalla cattura di pochi esemplari. Si pensa siano fondamentalmente insettivori, ma si nutrono anche di vegetali e probabilmente di cuccioli di vertebrati.\nSistematica.\nComprende le seguenti specie:"}
{"id": "1554401", "revid": "1402222", "url": "https://it.wikipedia.org/wiki?curid=1554401", "title": "Nicolae Titulescu", "text": "Formazione.\nFiglio di un procuratore legale, trascorse la sua infanzia a Titule\u015fti, localit\u00e0 che oggi porta il suo nome. Dopo essersi diplomato presso il liceo \"Carol I\" di Craiova, si laure\u00f2 in legge a Parigi diuscutendo una tesi dal titolo \"Essai sur une th\u00e9orie des droits \u00e9ventuels\".\nNel 1905 torn\u00f2 in patria, insegnando legge prime presso l'Universit\u00e0 di Ia\u015fi e dal 1907 a Bucarest.\nCarriera politica.\nNelle elezioni del 1912 venne eletto in Parlamento e, cinque anni pi\u00f9 tardi, divenne Ministro delle Finanze.\nNell'estate del 1918 fond\u00f2 a Parigi, con altri intellettuali romeni (Take Ionescu, Octavian Goga, Traian Vuia, Constantin Mille), il \"Comitato Nazionale Romeno\", con lo scopo di promuovere nell'opinione pubblica internazionale il diritto del popolo romeno all'unit\u00e0 nazionale.\nTra il 1927 ed il 1936, Nicolae Titulescu ricopr\u00ec diverse volte la carica di Ministro per gli Affari Esteri.\nSociet\u00e0 delle Nazioni.\nA partire dal 1921 divenne anche rappresentante permanente della Romania presso la Societ\u00e0 delle Nazioni a Ginevra, venendo due volte nominato presidente della sua Assemblea generale, nel 1930 e nel 1931 e distinguendosi per le sue battaglie in favore della stabilit\u00e0 dei confini, delle buone relazioni tra paesi confinanti grandi e piccoli e dell'uguaglianza e del rispetto della sovranit\u00e0 tra le diverse nazioni.\nEsilio.\nNel 1936 venne in contrasto con il Re Carlo II di Romania, il quale lo rimosse da tutte le cariche ufficiali e gli chiese di lasciare la Romania. Stabilitosi prima in Svizzera e poi in Francia, durante l'esilio Titulescu continu\u00f2 a diffondere le sue idee per il mantenimento della pace sia scrivendo articoli sui giornali sia tenendo conferenze, avendo il sentore di una nuova guerra che riteneva imminente. Pot\u00e9 fare ritorno in Romania nel novembre del 1937, anche grazie all'appoggio di Iuliu Maniu.\nDebilitato da una lunga malattia, mor\u00ec a Cannes nel 1941 ed \u00e8 sepolto a Bra\u0219ov, nel cimitero adiacente alla Chiesa di San Nicola."}
{"id": "1554403", "revid": "287204", "url": "https://it.wikipedia.org/wiki?curid=1554403", "title": "Mondo senza fine (romanzo)", "text": ""}
{"id": "1554406", "revid": "729019", "url": "https://it.wikipedia.org/wiki?curid=1554406", "title": "Gory Guerrero", "text": "\u00c8 stato uno dei primi lottatori professionisti ispanici, nei primi anni della lucha libre. Nel corso della sua lunga carriera ha lottato nell'Empresa Mexicana de la Lucha Libre (EMLL) e nella National Wrestling Alliance (NWA), oltre che per molte altre federazioni minori.\nEbbe sei figli, di cui due femmine (Cuqui e Linda) e quattro maschi (Chavo, H\u00e9ctor, Mando ed Eddie). I quattro figli seguirono le orme del padre, diventando anch'essi wrestler; anche il figlio di Chavo, Chavo jr. \u00e8 un lottatore, cos\u00ec come la figlia del defunto Eddie, Shaul Guerrero,che lotta col nome di Raquel Diaz. Inoltre Herlinda, moglie di Gory, era la sorella del wrestler messicano Enrique Llanes."}
{"id": "1554407", "revid": "1305772", "url": "https://it.wikipedia.org/wiki?curid=1554407", "title": "Teatro comunale Eschilo", "text": "Il Teatro Eschilo, di propriet\u00e0 comunale, \u00e8 il pi\u00f9 antico della cittadina di Gela in Sicilia. Di origine ottocentesca, l'attuale edificio \u00e8 il risultato della ristrutturazione operata nell'ultimo decennio sulla struttura gi\u00e0 rimodulata nella prima met\u00e0 del XX secolo. Chiuso definitivamente nel 1981, il teatro ha riaperto i battenti il 27 febbraio 2013.\nLa costruzione.\nCome altre attive cittadine costiere e commerciali della Sicilia, Terranova di Sicilia aveva l'esigenza di un luogo di ritrovo e di cultura per le classi pi\u00f9 agiate. Cos\u00ec nella prima met\u00e0 dell'Ottocento i pi\u00f9 facoltosi possidenti della citt\u00e0 in collaborazione con l'amministrazione comunale decisero di finanziare la costruzione di un teatro, piccolo ma elegante, dove poter tenere rappresentazioni teatrali e concerti.\nCome area per la sua edificazione venne scelto il terreno su cui, un tempo, sorgeva la chiesa di San Giovanni di Dio (con annesso Ricovero) in una zona centrale del centro: \"piazza Sant'Agostino\" (una delle pi\u00f9 belle della citt\u00e0).\nIl teatro venne inaugurato nel 1832 col nome di \"Maria Teresa\", poi convertito in \"Giuseppe Garibaldi\", .\nLa struttura.\nUnico elemento di relativo interesse nell'esterno \u00e8 il prospetto principale in stile neoclassico caratterizzato da 3 ingressi con arco a tutto sesto su superficie bugnata, sottostanti ad altrettante finestre con cornicione decorato in rosa e al grande frontone. La facciata venne ricostruita, cercando di imitare quella originaria, intorno al 1920.\nL'interno, elegante e raccolto, era incentrato su una \"sala a ferro di cavallo\" con tre file di \"palchi\" (compresi quelli al piano rialzato). , con gli \"stucchi\", le decorazioni in oro zecchino e i raffinati tessuti in velluto, fosse molto grazioso e che presentasse pure un'ottima acustica.\nIl teatro nei primi decenni del Novecento inizi\u00f2 a mostrare i segni della sua vetust\u00e0 nel cendimento delle pareti perimetrali. Il Comune allora decise di abbattere e ricostruire la struttura esterna intorno agli anni venti e di demolire e ricostruire ex novo la sala interna intorno al 1930.\nLa nuova sala, sempre con pianta a ferro di cavallo, era formata da: un'ampia platea e da due piccole \"barcacce\" a piano terra, da una \"balconata\" senza divisioni al primo piano e da una galleria al secondo.\nQuesta volta per\u00f2, forse per carenza di fondi, non si diede grande importanza alle finiture interne e la nuova sala appariva molto spartana: superfici lisce e bianche, pilastri a vista, pavimentazione in cemento, sedie in legno.\nNella demolizione dell'antico teatro, dunque, la citt\u00e0 perse un autentico gioiellino architettonico del XIX secolo.\nLa nuova struttura, inoltre, non si poteva definire il migliore dei teatri: mancava la fossa orchestrale (era presente solamente un piccolo spazio tra platea e palco delimitato da una ringhierina lignea poi eliminata), l'acustica era pessima e i pochi camerini esistenti erano ricavati su una precaria struttura lignea sviluppata in altezza posta alle spalle della scena. In compenso si aveva un discreto numero di posti a sedere (circa 600) e una scena di dimensioni pi\u00f9 che sufficienti.\nNel corso dei decenni nessun intervento di miglioramento delle finiture interne del teatro venne messo in pratica (come era nelle intenzioni iniziali dei progettisti).\nNegli ultimi tempi la struttura and\u00f2 incontro ad un progressivo degrado, sia per la poca cura da parte dell'Ente pubblico sia per il poco senso civico di alcuni frequentatori.\nLe precarie condizioni del tetto (a causa delle infiltrazioni d'acqua), le scarse condizioni igieniche e di sicurezza (era presente una sola uscita di sicurezza, peraltro utile solamente ai palchi) portarono alla sua definitiva chiusura per inagibilit\u00e0 nella seconda met\u00e0 degli anni settanta.\nDa allora le saracinesche del teatro rimasero chiuse per quasi 20 anni.\nL'attivit\u00e0.\nSecondo testimonianze forniteci principalmente da manifesti dell'epoca gelosamente custoditi da locali cultori di storia patria, il Teatro comunale sin dalla sua apertura avvenuta nella prima met\u00e0 dell'Ottocento, ospit\u00f2 con regolarit\u00e0 rappresentazioni teatrali di gusto differente che richiamavano l'attenzione della locale borghesia e piccola nobilt\u00e0.\nLe prime proiezioni cinematografiche si ebbero, presumibilmente, intorno ai primi anni trenta del Novecento e ci\u00f2 consent\u00ec alla citt\u00e0, che alla fine dello stesso decennio registrava una popolazione di poco oltre 30.000 anime, di godere di ben tre sale cinematografiche.\nIl degrado inizi\u00f2 a colpire in modo significativo la struttura gi\u00e0 alla fine degli anni sessanta ma essendo l'unica struttura del genere di propriet\u00e0 pubblica essa continu\u00f2 sino alla chiusura definitiva a funzionare in maniera intensa, spessissimo da mattina a sera inoltrata, ospitando eventi di ogni genere e spessore: comizi, saggi di danza, convegni, dibattiti, concerti, spettacoli e proiezioni per le scuole, sfilate. Negli ultimi tempi, purtroppo, ospit\u00f2 spesso anche spettacoli di spogliarello, di pugilato e proiezioni di film a luci rosse che, probabilmente, contribuirono a fare avvicinare la data della chiusura definitiva che avvenne nel 1980.Prima della chiusura definitiva il teatro ospit\u00f2 una rassegna teatrale di tre opere allestite dalla prima - in ordine di tempo- compagnia di Gela \" I Roccaverdina\", guidata dal regista Biagio Pardo. Le tre opere seguite da un attento e folto pubblico furono: Scuru, di Nino Martoglio, Pensaci Giacomino, di Pirandello, e Gatta ci cova di Russo Giusti.\nIl pi\u00f9 moderno e accogliente \"Cine-Teatro Royal\" di via Omero da allora svolse per il successivo ventennio la funzione di teatro cittadino.\nLa ristrutturazione.\nI lavori di ristrutturazione dell'ex cine-teatro Eschilo furono avviati nel 2000 dall'allora amministrazione comunale guidata dall'avvocato Franco Gallo con fondi interamente comunali. I lavori continuarono con periodiche interruzioni sino alla met\u00e0 degli anni 2000; questa prima tranches di lavori ha visto la demolizione e la ricostruzione degli interni del teatro e il rifacimento quasi totale del prospetto esterno.\nNel gennaio del 2009 sono ripresi i lavori di restauro, passati nel frattempo ad un'altra ditta (in quanto la prima era sospettata di condizionamenti mafiosi). In questa seconda tranches di lavori, per i quali il Comune di Gela ha ottenuto un finanziamento della Comunit\u00e0 Europea, si \u00e8 proceduto alla rifacimento dell'asse del palcoscenico che era stato mal realizzato dalla precedente ditta. Nel 2010, a lavori quasi ultimati, durante la realizzazione di una scala d'emergenza esterna sono ritornati alla luce i ruderi di due edifici religiosi un tempo esistenti sul luogo dell'attuale teatro; tale scoperta ha provocato la fermata dei lavori per qualche mese ma, una volta eseguite tutte le indagini archeologiche da parte della Sovrintendenza, i lavori sono stati ripresi. L'amministrazione comunale nei primi mesi del 2011 ha fatto sapere che i lavori sono quasi al termine. Dopo ulteriori ritardi, dovuti ad autorizzazioni mancanti e forniture rimandate, l'inaugurazione dovrebbe avvenire nel febbraio 2013.\nIl progetto prevede, per la seconda volta, il totale rifacimento degli interni del teatro con il recupero dell'originaria orditura lignea delle coperture eliminata nella ricostruzione del 1930.\nDal ridotto, attraverso un ingresso centrale si acceder\u00e0 alla platea; da due rampe di scale laterali si potr\u00e0 accedere ai due ordini di palchi superiori e alla galleria.\nNon si avr\u00e0 pi\u00f9 la tipica pianta a ferro di cavallo e la sala presenter\u00e0 una \"pianta rettangolare\" con due ordini di \"palchi\" (15 per piano) e, superiormente, la galleria. Inoltre sono previsti il golfo mistico e un'ampia scena (con botola) con adeguate attrezzature. Grande attenzione, nella progettazione della nuova struttura, \u00e8 stata data all'efficienza acustica della sala. Inoltre il nuovo teatro sar\u00e0 dotato di un impianto di climatizzazione ed aerazione della sala che consentir\u00e0 lo sfruttamento dello stabile anche nella stagione estiva."}
{"id": "1554409", "revid": "767487", "url": "https://it.wikipedia.org/wiki?curid=1554409", "title": "Un tassinaro a New York", "text": "Un tassinaro a New York \u00e8 un film diretto e interpretato nel 1987 da Alberto Sordi, sequel de \"Il tassinaro\", girato dallo stesso Sordi nel 1983.\nTrama.\nIl tassista romano Pietro Marchetti si trova per caso ad assistere a un delitto mafioso. Dovendo testimoniare al processo, viene controllato a vista dalla polizia, specie quando deve recarsi negli Stati Uniti per assistere alla laurea del figlio Francesco.\nNegli Stati Uniti finisce per trovarsi spesso in situazioni pericolose, tuttavia proprio grazie a lui, un poliziotto locale riuscir\u00e0 a catturare gli esponenti mafiosi coinvolti nel delitto romano.\nCitazioni.\nNella scena all'acquario di Miami si sente in sottofondo la colonna sonora di un altro film di Sordi, \"Il presidente del Borgorosso Football Club\"."}
{"id": "1554410", "revid": "1431409", "url": "https://it.wikipedia.org/wiki?curid=1554410", "title": "Mando Guerrero", "text": "Nel corso della sua carriera, iniziata nel 1974, lott\u00f2 nell'American Wrestling Association (AWA), nella National Wrestling Alliance (NWA) e per altre federazioni minori. Ha allenato Ivory. \nArmando \u00e8 figlio di Gory Guerrero e fratello di Chavo, H\u00e9ctor ed Eddie. Suo nipote, Chavo jr., \u00e8 anch'egli un wrestler."}
{"id": "1554411", "revid": "767487", "url": "https://it.wikipedia.org/wiki?curid=1554411", "title": "Celene", "text": "Celene (; ) era un'antica citt\u00e0 della Frigia, situata sulla via che portava ad oriente.\nStoria.\nSecondo Erodoto, proprio nella piazza principale di Celene sgorgava uno degli affluenti del fiume Meandro, il fiume Marsia, che riprende il nome dall'omonimo personaggio mitologico, con la cui pelle (sempre secondo Erodoto) era stato ottenuto un otre, appeso nella stessa piazza. Sulla riva sinistra del fiume, poco a nord della citt\u00e0, nell'estate del 497 a.C. l'esercito persiano sconfisse l'esercito ribelle della provincia di Caria.\nIn epoca achemenide fu sede del palazzo di Serse I, mentre Ciro vi organizz\u00f2 un'enorme riserva dedicata agli animali selvatici.\nLa sua acropoli venne restaurata da Alessandro Magno e il suo successore Eumene, ne fece la capitale del suo regno, come Antigono. Pass\u00f2 poi nelle mani di Lisimaco, finch\u00e9 Antioco I costru\u00ec una nuova citt\u00e0 con migliori possibilit\u00e0 di sviluppo data l'importanza della zona, Apamea.\nSecondo una leggenda a Celene mor\u00ec Ancuro, figlio di Mida: dopo che una voragine si apr\u00ec in citt\u00e0 e che un oracolo predisse al re che per chiuderla avrebbe dovuto gettarvi dentro ci\u00f2 che possedeva di pi\u00f9 caro, questi vi ammass\u00f2 oro a argento, senza per\u00f2 ottenere alcun risultato; Ancuro cap\u00ec che l'oracolo parlava proprio lui, ci\u00f2 che Mida aveva di pi\u00f9 prezioso in quanto suo figlio: decise allora di lanciarsi a cavallo dentro la voragine e allora la terra si richiuse."}
{"id": "1554414", "revid": "339392", "url": "https://it.wikipedia.org/wiki?curid=1554414", "title": "Syxx", "text": ""}
{"id": "1554415", "revid": "267046", "url": "https://it.wikipedia.org/wiki?curid=1554415", "title": "Formula fiorale", "text": "La formula fiorale \u00e8 una convenzione adottata per schematizzare la descrizione di un fiore utilizzando sigle e numeri che indicano i verticilli e la loro disposizione.\nLe sigle convenzionali adottate sono le seguenti:\nCome esempio, la formula del fiore delle Lamiaceae che possiedono, generalmente, cinque sepali saldati, cinque petali saldati, cinque stami (di cui uno abortito) e un ovario che pu\u00f2 variare tra cinque e due carpelli, \u00e8 la seguente:\n\u2193K(5)[C(5)A5]G(5-&gt;2)\nLa formula pu\u00f2 contenere anche simboli relativi alla simmetria (posti all'inizio della formula):\no al sesso del fiore (sempre posti all'inizio della formula):\nAlla fine della formula invece si possono trovare le informazioni sulla posizione dell'ovario e sul tipo di frutto:\nOvario:\nFrutto:\nEsempio per un'orchidea del genere \"Ophrys\":"}
{"id": "1554416", "revid": "729019", "url": "https://it.wikipedia.org/wiki?curid=1554416", "title": "Junkers Ju 488", "text": "Lo Junkers Ju 488 era un quadrimotore ad impennaggio bideriva realizzato dall'azienda aeronautica tedesca Junkers Flugzeug- und Motorenwerke AG nei primi anni quaranta e rimasto alle prime fasi di sviluppo.\nDestinato ai reparti della Luftwaffe nel ruolo di bombardiere a lungo raggio, questo modello, rimasto alla fase di prototipo, \u00e8 stato costruito in soli 2 esemplari con diverse configurazioni e motorizzazioni senza mai arrivare ad un modello definitivo.\nLo Ju 488 rimase l'ultimo tentativo di dotare la Luftwaffe di un bombardiere strategico prima della fine della seconda guerra mondiale.\nStoria del progetto.\nNei primi mesi del 1944, il reparto di progettazione Junkers a Dessau propose un progetto per produrre un bombardiere pesante da costruire semplicemente e rapidamente, minimizzando le parti di nuova costruzione necessarie per l'assemblaggio. Fondamentalmente il nuovo apparecchio non doveva ricorrere ad alcuna parte di velivoli Junkers in produzione durante quel periodo, per cui si ricorse, analogamente al prototipo dello Junkers Ju 287, ad un collage di varie parti dismesse. La cabina di pilotaggio proveniva da uno Ju 388 K, la parte posteriore della fusoliera da uno Ju 188 E, la gondola ventrale era quella utilizzata dallo Ju 88 A-15 e dalla serie Ju 388 K, quest'ultimo fornitore anche della sezione esterna delle ali e, per finire, il piano di coda era preso dallo Ju 288 C. Le uniche parti originali da realizzare rimanevano la sezione centrale della fusoliera e quella delle ali che avevano il compito di accogliere i 4 motori BMW 801, su cui poi si sarebbero collegate tutte le parti provenienti dagli altri aerei. Il risultato si concretizz\u00f2 in un elegante velivolo con una lunghezza di circa 24 metri ed una apertura alare maggiore di 31 metri.\nI primi due prototipi, denominati Ju 488 V401 e 402, dovevano essere costruiti interamente in metallo, con la sola eccezione della gondola ventrale realizzata in legno. La fusoliera conteneva i cinque serbatoi di carburante collocati sopra il vano bombe. altri otto erano collocati nelle quattro sezioni centrali dell'ala, la quale era supportata da una struttura bilongherone su cui erano collocate anche le estremit\u00e0. I motori, quattro radiali BMW 801 TJ a 14 cilindri dotati di grandi eliche quadripala, erano montati in altrettante singole gondole che contenevano ognuna anche un singolo carrello retrattile verso la parte posteriore. La collocazione dei motori risultava insolita in quanto era stato necessario collocare le gondole a sbalzo verso la parte inferiore dell'ala. A causa della conformazione a diedro della stessa il carrello risultava piuttosto corto, per cui abbassando tutta la gondola si riusciva a recuperare un po' di altezza da terra. Nei due prototipi iniziali non era previsto il montaggio di alcun armamento difensivo.\nMentre si affinavano le procedure che avrebbero portato alla realizzazione dei primi due prototipi, si gettavano gi\u00e0 le basi della possibile evoluzione del progetto originale. Quest'ultimo doveva essere la versione da avviare alla produzione in serie come Ju 488 A, e ne furono ordinati 4 esemplari denominati da V403 a V406. Questa nuova versione era caratterizzata dall'assenza della gondola ventrale in legno e dall'arretramento dell'ala. Inoltre era prevista una nuova motorizzazione fornita da 4 Junkers Jumo 222 A-3 e B-3 in luogo dei precedenti BMW. La pi\u00f9 importante modifica per\u00f2 era dovuta all'allungamento della fusoliera, per la quale sono stati utilizzati tubi d'acciaio saldati, rivestiti di lamiera nella la parte anteriore e in tela in quella posteriore. Questo consentiva l'inserimento di un altro serbatoio di carburante, portati a sei, che ne elevava la capacit\u00e0 totale a 15.066 L. L'armamento difensivo era affidato a due mitragliatrici MG 131 montate in coda controllate in remoto e da due cannoni MG 151/20 da 20\u00a0mm installate in una torretta dorsale comandata in remoto e controllata dalla cabina di pilotaggio tramite un periscopio.\nPer la realizzazione delle parti originali si decise di utilizzare gli ex stabilimenti della Forges et Ateliers de Construction Lat\u00e9co\u00e8re, vicino a Tolosa, nella Francia occupata, mentre le fabbriche Junkers di Dessau e Bernburg in territorio tedesco, sarebbero state deputate all'assemblaggio. La speranza era di riuscire ad avere lo Ju 488 in servizio operativo entro la met\u00e0 del 1945. Nel luglio 1944, a causa della rapida avanzata delle truppe alleate, si pens\u00f2 di trasferire i primi due prototipi gi\u00e0 in costruzione avanzata e di tutto il procedimento di costruzione nella fabbrica di Bernburg tramite un convoglio ferroviario. Durante la notte a cavallo tra il 16 ed il 17 luglio un gruppo di combattenti della resistenza francese guidati da M. Elissalde, un meccanico che lavorava nella fabbrica Lat\u00e9co\u00e8re, riuscirono a danneggiare irreparabilmente la sezione del V401. L'altra sezione, la V402, fu ritrovata alla fine di agosto abbandonata in un carro ferroviario, dopo che le forze militari tedesche in ritirata avevano abbandonato l'abitato. Di questo a tutt'oggi se ne sono perse le tracce.\nL'intero progetto dello Ju 488 fu sospeso nel novembre del 1944, quando oramai era chiaro che in quella fase della guerra non era pi\u00f9 necessario sprecare risorse in un simile velivolo."}
{"id": "1554417", "revid": "13563297", "url": "https://it.wikipedia.org/wiki?curid=1554417", "title": "Friariello", "text": ""}
{"id": "1554418", "revid": "73843", "url": "https://it.wikipedia.org/wiki?curid=1554418", "title": "Giovanni Pintori", "text": "Biografia.\nNativo della provincia di Oristano, i suoi genitori erano originari di Nuoro, dove la famiglia fa ritorno nel 1918. \nNel 1930 vince una delle due borse di studio del Consorzio dell'Economia Corporativa (l'altra borsa va a Salvatore Fancello) e inizia a seguire i corsi dell'ISIA di Monza.\nConclusi gli studi, nel 1936 inizia a collaborare con l'Ufficio Tecnico Pubblicit\u00e0 della Olivetti di Ivrea (societ\u00e0 dove gi\u00e0 lavorava Costantino Nivola suo conterraneo e compagno di studi all'ISIA) e ne diventa il responsabile nel 1940. \nProduce materiale pubblicitario di ogni genere: manifesti, pagine pubblicitarie, insegne. \nNel 1950 ottiene il primo di una lunga serie di riconoscimenti: la Palma d'Oro della Federazione Italiana Pubblicit\u00e0. Nello stesso anno diventa art director della Olivetti, alle dirette dipendenze del presidente Adriano.\nNel 1952 il MoMA di New York organizza la mostra Olivetti: Design in Industry, nella quale il suo lavoro \u00e8 ampiamente rappresentato. Nel 1953 entra a far parte dell'AGI Alliance Graphique Internationale, che nel 1955, con un'esposizione al Louvre, dedica una sala al suo lavoro per Olivetti. \nGiovanni Pintori produce per Olivetti centinaia di annunci, brochures, manifesti; progetta allestimenti per fiere e mostre. Si collega alle ricerche grafiche contemporanee del Razionalismo europeo ed esercita la sua influenza su designers quali Leo Lionni (che si occuper\u00e0, insieme a Costantino Nivola, della diffusione dell'immagine Olivetti in America) e Paul Rand.\nSempre nel 1955 riceve il Certificate of Excellence of Graphic Arts dell'AIGA (l'Associazione dei graphic designer statunitensi) e, l'anno successivo, la Medaglia d'Oro e il Diploma di Primo Premio di Linea Grafica e della Fiera di Milano. \nNel 1957 gli viene conferito il diploma di Gran Premio all'XI Triennale di Milano; nello stesso anno espone a Londra con l'AGI.\nDopo la morte di Adriano Olivetti (1960) continua a raccogliere prestigiosi riconoscimenti internazionali come il Typographic Excellence Award del Type Directors Club di New York nel 1964. Nel 1966 espone una personale a Tokyo.\nVarie testate pubblicano sue immagini: \"Fortune\", \"Graphic Design\", \"Horizon\".\nNel 1967 lascia Olivetti e lavora come libero professionista per Pirelli, Ambrosetti, Gabbianelli, Parchi di Liguria, Merzario.\nNel 1984 la rivista giapponese \"Idea\" lo pone tra i trenta designers pi\u00f9 influenti del ventesimo secolo.\nNegli ultimi anni torna a dedicarsi solamente alla pittura. Muore a Milano nel 1999.\nAnche suo nipote, Giovanni Pintori, \u00e8 artista."}
{"id": "1554419", "revid": "486946", "url": "https://it.wikipedia.org/wiki?curid=1554419", "title": "Classe Town/Crown Colony", "text": ""}
{"id": "1554421", "revid": "1305772", "url": "https://it.wikipedia.org/wiki?curid=1554421", "title": "Miracles", "text": ""}
{"id": "1554423", "revid": "43530", "url": "https://it.wikipedia.org/wiki?curid=1554423", "title": "Vene brachiocefaliche", "text": ""}
{"id": "1554426", "revid": "110157", "url": "https://it.wikipedia.org/wiki?curid=1554426", "title": "The Show (Girls Aloud)", "text": "The Show \u00e8 un singolo del gruppo musicale pop britannico Girls Aloud, estratto dal secondo album del gruppo \"What Will the Neighbours Say?\".\nIl singolo \u00e8 stato pubblicato il 18 giugno 2004 dall'etichetta discografica Polydor e ha debuttato alla posizione numero due della classifica britannica, rimanendo per sei settimane tra le prime quaranta posizioni. Il singolo conteneva vari remix e un'intervista, intitolata \"The After Show\".\nLa canzone \u00e8 stata scritta da Miranda Cooper, Brian Higgins, gli Xenomania, Tim Powell, Lisa Cowling e Jon Shave ed \u00e8 stata prodotta da Brian Higgins insieme agli Xenomania. \u00c8 stato pubblicato il 3 giugno 2006, due anni dopo, in Australia, come secondo singolo dell'album."}
{"id": "1554431", "revid": "62004", "url": "https://it.wikipedia.org/wiki?curid=1554431", "title": "Record del mondo di piedi nudi", "text": ""}
{"id": "1554435", "revid": "1226", "url": "https://it.wikipedia.org/wiki?curid=1554435", "title": "Night Life", "text": ""}
{"id": "1554438", "revid": "697352", "url": "https://it.wikipedia.org/wiki?curid=1554438", "title": "Amici per sempre", "text": ""}
{"id": "1554440", "revid": "834", "url": "https://it.wikipedia.org/wiki?curid=1554440", "title": "Tailandese", "text": ""}
{"id": "1554442", "revid": "599013", "url": "https://it.wikipedia.org/wiki?curid=1554442", "title": "Oldfield Thomas", "text": "Considerato tra i fondatori della sistematica moderna dei mammiferi, fu uno dei pi\u00f9 importanti catalogatori del XIX e XX secolo, contribuendo allo sviluppo della collezione di mammiferi del Museo di Storia Naturale di Londra.\nDopo aver frequentato la scuola al Haileybury College di Hertford, la sua famiglia si trasfer\u00ec in Sudafrica per poi fare nuovamente ritorno in Inghilterra nel 1876. Fu durante questo periodo che svilupp\u00f2 la passione per la storia naturale, in particolare catturando insetti sulla Table Mountain. Trovato un impiego come commesso nell'ufficio del segretario del British Museum, due anni dopo fu trasferito presso il dipartimento di Zoologia, dove per breve tempo fu al servizio di Albert G\u00fcnther. Nel 1891 spos\u00f2 Mary Kane, figlia del noto medico Sir Andrew Clark, ed insieme a lei fu in grado di supportare e finanziare diverse spedizioni in tutto il mondo con lo scopo di catturare e rendere disponibili pi\u00f9 esemplari possibili per la collezione del museo.\nDurante questo periodo classific\u00f2 oltre 2.500 nuove specie e sottospecie di mammiferi, diventando cos\u00ec uno dei massimi esperti in Mammologia del suo tempo, pubblicando oltre 1.000 tra articoli scientifici e libri.\nMor\u00ec suicida nel 1929 poco dopo la morte della sua adorata moglie.\nA lui sono stati dedicate diverse specie, sottospecie e un genere di mammiferi."}
{"id": "1554444", "revid": "62004", "url": "https://it.wikipedia.org/wiki?curid=1554444", "title": "Record europei di piedi nudi", "text": ""}
{"id": "1554445", "revid": "842", "url": "https://it.wikipedia.org/wiki?curid=1554445", "title": "Leto II", "text": ""}
{"id": "1554446", "revid": "21880", "url": "https://it.wikipedia.org/wiki?curid=1554446", "title": "Michael Rogers Oldfield Thomas", "text": ""}
{"id": "1554449", "revid": "767487", "url": "https://it.wikipedia.org/wiki?curid=1554449", "title": "Antarctica (film)", "text": " \u00e8 un film del 1983 diretto da Koreyoshi Kurahara.\nIl soggetto \u00e8 basato su una storia realmente accaduta.\nAi piedi della Torre di Tokyo, vi sono le statue dei 15 cani da slitta pi\u00f9 famosi del Giappone dopo Hachik\u014d: sono i cani che nel 1956 accompagnarono un team di 11 scienziati giapponesi in una base di ricerca (Stazione Sh\u014dwa) situata al Polo Sud.\nTrama.\nNel febbraio del 1958 fu inviata una nave rompighiaccio, con a bordo una seconda spedizione, che doveva dare il cambio agli uomini che erano rimasti tra i ghiacci per pi\u00f9 di un anno. A causa delle avverse condizioni climatiche, per\u00f2, la nave non riusc\u00ec ad arrivare nelle vicinanze del campo e si decise di farla tornare indietro.\nA quel punto anche gli uomini della prima spedizione furono costretti a lasciare la base e fu mandato a prelevarli un aereo. Non fu possibile, per\u00f2, imbarcare anche i cani, che vennero lasciati alla base con la convinzione che presto sarebbe stato possibile mandare altri uomini a prendersi cura di loro.\nMa questo non avvenne, ed i cani vennero abbandonati al loro destino, legati ad una catena, con scorte di cibo sufficienti per una sola settimana.\nQuasi un anno dopo, il 14 gennaio 1959, uno degli scienziati della prima spedizione torn\u00f2 al Polo Sud con una terza spedizione, con l'intenzione di seppellire i suoi amati cani. Ma, con sua grande sorpresa, venne accolto alla base proprio da due di loro: Taro e Jiro, due fratelli.\nAncora non si \u00e8 riuscito a capire come i due cani siano potuti sopravvivere al rigido inverno dell'Antartide, tanto pi\u00f9 che il cibo rimasto al campo \u00e8 stato ritrovato intatto. Forse sono sopravvissuti cacciando pinguini e foche.\nQuesta storia, comunque, \u00e8 stata raccontata in un film del 1983, che si intitolava \"Nankyoku Monogatari\" (La storia del Polo Sud), meglio conosciuto in Italia e nei paesi anglosassoni come \"Antarctica\".\nDopo questa avventura, Jiro \u00e8 morto durante la quinta spedizione in Antartide nel Luglio del 1960. Il suo corpo \u00e8 stato riportato in Giappone e imbalsamato ed ora giace insieme a quello del fedele Hachik\u014d, nel Museo Nazionale di Scienze a Ueno, Tokyo. Taro, invece, \u00e8 potuto tornare in Hokkaido, dove ha trascorso i suoi ultimi anni fino alla morte, all'et\u00e0 di 15 anni, nel 1970. Il suo corpo imbalsamato si trova all'Hokkaido University.\nColonna sonora.\nAnche se il film \u00e8 poco noto, la colonna sonora, invece, (composta da Vangelis), \u00e8 famosissima: viene spesso utilizzata nei documentari naturalistici.\nCollegamenti esterni.\n "}
{"id": "1554450", "revid": "1226", "url": "https://it.wikipedia.org/wiki?curid=1554450", "title": "Premio Oscar 1977", "text": ""}
{"id": "1554451", "revid": "198277", "url": "https://it.wikipedia.org/wiki?curid=1554451", "title": "Incendio del Cinema Statuto", "text": "Lincendio del Cinema Statuto fu un tragico evento, avvenuto a Torino la sera del 13 febbraio 1983, che provoc\u00f2 la morte di 64 persone, principalmente per intossicazione da fumi.\nDurante la proiezione del film \"La capra\", delle fiamme si sarebbero propagate in sala partendo da una tenda: le vittime, sebbene avessero tentato la fuga, trovarono le uscite di sicurezza chiuse, non riuscendo cos\u00ec a scampare alle esalazioni di ossido di carbonio e acido cianidrico prodotte dalla combustione del poliuretano espanso delle poltrone, dal rivestimento plastico delle lampade e dai tendaggi alle pareti.\n\u00c8 considerata la pi\u00f9 grande strage verificatasi a Torino dal secondo dopoguerra oltrech\u00e9, a livello nazionale, punto di svolta circa la revisione delle normative in materia di sicurezza nei locali pubblici.\nAntefatti.\nIl cinema, che prendeva il nome dalla vicina piazza Statuto, era sito in via Cibrario 16-18, nel quartiere semicentrale di San Donato. Al momento dell'incendio, era in proiezione il film \"La capra\". Nonostante una capienza di circa posti, quel giorno erano presenti in sala solo un centinaio di persone, tra galleria e platea, trattandosi di una pellicola alla tredicesima settimana di programmazione a Torino: lo Statuto, infatti, era un cosiddetto cinema di \"seconda visione\". A contribuire alla bassa affluenza di pubblico erano state anche le avverse condizioni atmosferiche, data la nevicata che si stava abbattendo sulla citt\u00e0.\nL'esercizio era stato ristrutturato pochi mesi prima, superando tutte le verifiche imposte dalle normative all'epoca in vigore in Italia: \u00ab...la commissione di controllo mi aveva dato ragione. [...] Erano venuti in sette, circa un mese prima della tragedia. Sette ispettori con competenze specifiche diverse. Avevano guardato dappertutto. Non c'era una sola lampadina fulminata, niente fuori posto. Si erano complimentati. Nel rapporto non mi avevano fatto neanche una prescrizione\u00bb, ricorder\u00e0 venticinque anni dopo Raimondo Capella, proprietario dello Statuto al tempo dei fatti.\nDinamica degli eventi.\nIntorno alle 18:15, quando era iniziata da circa venti minuti la proiezione, si verific\u00f2 un'improvvisa fiammata (i sopravvissuti riferiranno di aver udito un tonfo sordo, simile all'accensione di una stufa) causata da un cortocircuito, che incendi\u00f2 una tenda adibita a separare il corridoio di accesso di destra dalla platea; cadendo, questa innesc\u00f2 il fuoco alle poltrone delle ultime file, tagliando in questo modo un'importante via di fuga che, comunque, alcuni riusciranno ugualmente a guadagnare. Gli altri spettatori, terrorizzati, si rovesciarono in massa sulle sei uscite di sicurezza le quali, per\u00f2, erano state tutte chiuse tranne una, per iniziativa del gestore, il quale in questo modo aveva voluto contrastare i frequenti ingressi di \"portoghesi\". Dall'esterno si udivano le urla e le richieste di aiuto, mentre alcuni spettatori della platea riuscirono a raggiungere l'atrio della biglietteria, dov'era presente il proprietario del cinema, il quale cerc\u00f2 inutilmente di calmare gli animi temendo un'ondata di panico collettivo.\nA questo punto ebbe luogo una serie di errori che risulteranno determinanti: venuta a mancare l'illuminazione principale, non furono accese le luci di sicurezza tramite l'interruttore ausiliario ubicato dietro la cassa e la proiezione non fu interrotta, sempre secondo la ricostruzione, nel tentativo di contenere il panico. Le conseguenze furono catastrofiche, perch\u00e9 in galleria il pericolo non fu percepito, se non quando fu invasa dal fumo. Chi riusc\u00ec a rendersi conto della situazione si diede alla fuga: alcuni si diressero verso l'accesso di sinistra che dava sull'atrio, ma nessuno riusc\u00ec a raggiungerlo (in questo punto si conteranno quasi quaranta morti); un'altra parte del pubblico, invece, si rovesci\u00f2 in quello di destra, che per\u00f2 portava alle \"toilette\", dalle quali non furono pi\u00f9 in grado di uscire. Altri spettatori, inoltre, vennero trovati morti ancora seduti in poltrona. Comune a tutte le vittime, il viso annerito dal fumo tossico scatenato dall'incendio, che aveva trasformato la galleria in una sorta di camera a gas soffocando i presenti in meno di un minuto.\nIl 15 febbraio seguente, nel duomo cittadino furono celebrati pubblici funerali, alla presenza del presidente della Repubblica Italiana Sandro Pertini e del sindaco di Torino Diego Novelli. Dei 64 morti, 31 erano maschi e altrettante femmine, mentre i rimanenti due erano un bambino e una bambina; la vittima pi\u00f9 giovane aveva 7 anni, la pi\u00f9 anziana 55.\nIndagini e procedimenti giudiziari.\nLe perizie successive alla tragedia dimostrarono che le cause dell'incendio, in realt\u00e0, andavano oltre le responsabilit\u00e0 o le negligenze individuali, comunque presenti: venne messo in dubbio l'intero sistema di leggi vigenti in materia di sicurezza, su scala nazionale, nell'Italia dei primi anni 80 del Novecento, redatte in maniera superficiale e altrettanto superficialmente mal applicate. In quegli anni le porte con maniglione antipanico erano poco diffuse nei pubblici esercizi e, soprattutto, non ancora obbligatorie, al pari di altri sistemi di prevenzione quali i rilevatori antincendio; i locali erano generalmente dotati di impianti elettrici in gran parte datati e, come nel caso del Cinema Statuto, spesso la certificazione sui rivestimenti dei sedili si limitava all'accertamento delle propriet\u00e0 ignifughe, soprassedendo quindi, in materia di fuoco, su altre possibili fonti di pericolo quali i fumi e le esalazioni tossiche: \u00abTessuto ignifugo autorizzato dallo Stato. Sull'etichetta c'era scritto: \"Produce fumo\". [...] Sprigionava acido cianidrico. In galleria sono morti nel giro di quaranta secondi\u00bb.\nLe vittime dell'incendio torinese perirono in un luogo che, paradossalmente, sulla carta rispettava tutte le norme di sicurezza richieste all'epoca dalla legge. Persino la circostanza della chiusura della maggior parte delle uscite d'emergenza non violava la normativa del 1983, la quale prescriveva, in modo generico, che queste fossero \u00abapribili\u00bb senza tuttavia specificare come e da chi: \u00ab\"Apribile\", in questa accezione, significa semplicemente che non devono essere \"murate\". Anche una porta chiusa a chiave \u00e8 \"apribile\", basta avere la chiave...\u00bb\nDal successivo processo emerse la causa accidentale del rogo, pur se inizialmente si era ipotizzata anche la mano di un piromane, dato che pochi mesi prima, nel giugno del 1982, in appena una settimana tre cinema della citt\u00e0 erano rimasti vittima di atti similari. Undici persone furono imputate e, di queste, sei condannate per aver concorso alla concatenazione di eventi e per le manchevolezze culminate nell'omicidio colposo plurimo. Il proprietario Raimondo Capella fu condannato a otto anni in primo grado, poi ridotti a due in appello con sentenza definitiva, oltrech\u00e9 a risarcire i 250 parenti delle vittime, costituitisi parte civile, con una somma di 3 miliardi di lire del 1985, che gli cost\u00f2 il sequestro e la successiva vendita di tutti i beni posseduti. Tra gli altri imputati, il geometra Amos Donisotti, il quale aveva supervisionato i lavori di ristrutturazione dell'esercizio (cos\u00ec come aveva fatto in altri incarichi del genere in oltre un centinaio di cinema della provincia torinese), fu condannato a sette anni, il tappezziere Antonio Ricci e l'operatore Antonio Iozza a quattro, mentre risult\u00f2 assolto l'elettricista con la motivazione dell'insufficienza di prove; pene poi ridotte in appello, mentre in seguito la Cassazione concesse la prescrizione agli imputati rimasti.\nConseguenze.\nLa tragedia diede il via a una revisione completa della normativa italiana in materia di sicurezza contro gli incendi nei locali pubblici e, in particolare, cinematografi: \u00ab...riuscimmo ad accertare la verit\u00e0 dei fatti in maniera sicura, ma soprattutto riuscimmo a sviluppare una nuova cultura della sicurezza nei luoghi pubblici\u00bb, affermer\u00e0 dopo trent'anni Gian Carlo Caselli, all'epoca dei fatti giudice istruttore nel procedimento d'inchiesta. Nei mesi che seguirono, le nuove verifiche portarono alla chiusura, temporanea o definitiva, di vari esercizi sia a Torino, per opera dell'allora pretore Raffaele Guariniello, sia nel resto del Paese.\nLa vicenda ebbe riflessi anche sul patrimonio artistico nazionale, dato che molti storici teatri italiani necessitavano a questo punto di pesanti modifiche strutturali: \u00ab...all'improvviso, si \u00e8 scoperto che nel nostro Paese non esisteva quasi un cinema o un teatro in regola con la legge\u00bb. Ci\u00f2 port\u00f2 a un dibattito acceso, dato che in quegli anni l'orientamento era di non stravolgere le architetture del passato in funzione di una sopravvenuta \u00abventata \"moralizzatrice\"\u00bb; il rogo che nel 1996 distrugger\u00e0 il Gran Teatro La Fenice di Venezia, con i suoi \u00ab...stucchi in carta pressata e dorata, sotto accusa perch\u00e9 non posseggono quelle caratteristiche di \"reazione al fuoco\" richieste dalla legge\u00bb, di fatto porr\u00e0 fine a tale argomentazione.\nLa catastrofe ebbe una vasta eco emotiva in citt\u00e0, accentuata dal fatto che dal giorno dell'incendio il Cinema Statuto non riapr\u00ec pi\u00f9, rimanendo per anni un triste monito con la sua facciata annerita dalle fiamme, fin quando fu abbattuto nel 1996 per far posto a un condominio.\nNel febbraio del 2013, a trent'anni dalla tragedia, pochi metri pi\u00f9 avanti, in largo Cibrario, un'aiuola fu intitolata alla memoria delle vittime. L'anno prima tre cineasti della citt\u00e0, Fabrizio Dividi, Marta Evangelisti e Vincenzo Greco, avevano realizzato un documentario intitolato \"Sale per la capra\", ricostruendo la tragedia, con corredo di interviste ai protagonisti dell'epoca e di documentazione giudiziaria, per la prima volta resa pubblica."}
{"id": "1554452", "revid": "380654", "url": "https://it.wikipedia.org/wiki?curid=1554452", "title": "The Radicalz", "text": "Radicalz \u00e8 stata una stable di wrestling attiva nella World Wrestling Federation tra il 2000 e il 2001. I suoi membri erano tutti ex wrestler della World Championship Wrestling: Chris Benoit, Eddie Guerrero, Perry Saturn e Dean Malenko. Ai quattro si aggiunse poi Terri Runnels, che divent\u00f2 fidanzata di Saturn nella kayfabe. Benoit, Malenko e Saturn fecero parte di una stable simile in WCW, chiamata Revolution.\nStoria.\nWorld Championship Wrestling.\nNel 1999, quattro midcarder della WCW, insoddisfatti del loro utilizzo nella federazione di Atlanta, decisero di lasciare la compagnia al termine del loro contratto. All'inizio del 2000 Benoit, Guerrero, Malenko e Saturn firmarono quindi per la WWF. Benoit, Malenko e Saturn erano inoltre membri di una stable chiamata Revolution, capitanata da Shane Douglas. Il trasferimento di questi wrestler alla WWF aliment\u00f2 quindi le voci che anche Douglas potesse fare lo stesso entro breve tempo.\nAl momento della partenza, Benoit era in possesso del WCW World Heavyweight Championship, titolo che gli era stato assegnato dall'allora booker Kevin Sullivan per convincerlo a restare, anche se tra i due non correva buon sangue, vista la relazione tra il canadese e l'ex moglie di Sullivan Nancy.\nWorld Wrestling Federation.\nI quattro fecero il loro debutto nella WWF durante una puntata di Raw, in un segmento con Mick Foley. Il gruppo si fece conoscere con il nome di Radicalz. La stable ebbe un discreto successo, nonostante i membri fossero assillati da tanti infortuni. Uno dei match migliori disputati da questa alleanza fu durante una puntata di Heat, in un incontro che li vide opposti agli Hardy Boyz. Saturn e Benoit, accompagnati da Terri Runnels, riuscirono ad ottenere la vittoria proprio grazie alla loro manager, che interfer\u00ec nel match e cost\u00f2 la vittoria a Matt e Jeff Hardy.\nSeparazione.\nI quattro si separarono nell'estate del 2000, per consentire ad ognuno dei membri della stable la continuazione della propria carriera in singolo. Nel novembre 2000 il gruppo si riform\u00f2, alleandosi con Triple H durante il suo feud con Steve Austin. All'inizio del 2001, Benoit effettu\u00f2 un turn face durante la sua faida con Kurt Angle, mentre il resto del gruppo rest\u00f2 tra le file degli heel, forzando il canadese ad uscire dal gruppo. Eddie Guerrero divent\u00f2 il nuovo leader della stable.\nLo stesso Guerrero lasci\u00f2 la stable, ma Saturn, Malenko e Terri continuarono a farsi chiamare Radicalz fino al ritiro di Malenko."}
{"id": "1554453", "revid": "36426", "url": "https://it.wikipedia.org/wiki?curid=1554453", "title": "Chiesa madre (Gela)", "text": "La chiesa madre di Gela o chiesa di Santa Maria Assunta, derivata dalla primitiva chiesa di Santa Maria de' Platea, \u00e8 un esempio di neoclassico che primeggia nel centro storico della cittadina del golfo. Interessante appare il prospetto esterno alla pari dell'interno ricco d'opere d'arte.\nStoria.\nLa chiesa madre sorse nel 1760, dinnanzi la principale piazza cittadina (piazza Umberto I, gi\u00e0 del Duomo), in sostituzione della trecentesca chiesa di Santa Maria de' Platea, e fu completata con la realizzazione nel 1844 della facciata neoclassica in pietra arenaria e con l'innalzamento della torre campanaria nel 1837 su progetto di Emanuele Di Bartolo. Per la sua costruzione probabilmente vennero sfruttati i massi della vecchia chiesetta provenienti a loro volta dai templi e monumenti dell'antica citt\u00e0 greca.\nL'esterno.\nLa facciata presenta due ordini di colonne doriche e ioniche e due gruppi di statue. Vi si aprono l'ingresso principale e due ingressi secondari laterali, con sopra delle lapidi iscritte. Nella parte superiore della facciata \u00e8 una grande finestra. L'imponente facciata \u00e8 preceduta da una scalea sulla piazza.\nIl fianco meridionale presenta un ingresso e diversi finestroni a forma di semicirconferenze; sul fianco settentrionale si trovano un ingresso laterale, l'orticello parrocchiale, il campanile e la vecchia casa parrocchiale. Un tempo su largo Matrice (sud) si trovava un piccolo cimitero parrocchiale.\nL'interno.\nL'interno, ampio e luminoso, presenta: pianta a croce latina con schema basilicale e cupola ed \u00e8 suddiviso in tre navate da pilastri e arcate neoclassiche, decorate in oro zecchino; diversi affreschi con iscrizioni latine sono presenti sulla volta della navata centrale. Le navate laterali presentano volte a vela.\nAl suo interno vi \u00e8 una tela rappresentante il \"transito di Maria\", gi\u00e0 conservata nella chiesa di Santa Maria de Platea. Sopra l'altare maggiore in marmo policromo misto a vetro, \u00e8 situata una tela raffigurante l\"Assunzione della Madonna\", opera di Giuseppe Tresca (1710-1795). \nSopra l'ingresso principale \u00e8 presente un grande organo del 1939 con 31 canne di facciata.\nNelle navate laterali sono conservati altri dipinti, altari minori e monumenti funerari marmorei, tra i quali spicca quello dedicato al \"Mallia\", opera di Filippo Pennino. \nInfine nella moderna casa parrocchiale sono custoditi dipinti con ritratti di eminenti personaggi ecclesiastici del passato e, nell'archivio, antichi documenti risalenti al XVI secolo.\nCuriosit\u00e0.\nDurante gli ultimi lavori di rifacimento della pavimentazione sono venute alla luce diverse cripte, probabilmente settecentesche e ancora con diversi cadaveri, che in un prossimo futuro saranno visitabili; oltre a numerosi resti di scheletri e a centinaia di cocci, sono venuti alla luce anche reperti di epoca greca come ad esempio una grossa pietra squadrata definita dagli archeologi come una componente della base di un tempio.\nPare che durante il XVIII secolo la Chiesa Madre di Terranova, oggi Gela, fu per qualche tempo Cattedrale in quanto il vescovo di Siracusa (alla cui diocesi apparteneva la citt\u00e0) in fuga da Siracusa si stabil\u00ec proprio in questa chiesa che aveva sede nella localit\u00e0 prossima al confine diocesano.\nAll'interno si trova l'antico quadro medievale della Patrona Maria Ss. dell'Alemanna. Si dice che, dove sorge oggi il santuario, un contadino arava la terra e ad un punto della terra non si poteva continuare, cos\u00ec si ferm\u00f2 e inizi\u00f2 a scavare sperando di trovare un tesoro, ma appena fin\u00ec di scavare trovo la Sacra Icona,oggi conservata nella Chiesa Madre di Gela, e girandosi si accorse che i suoi buoi si inginocchiano davanti alla Santa Madre con in braccio il Bambin Ges\u00f9.\nDopo tanti anni avvenne in quasi tutta la Sicilia un terremoto che colp\u00ec anche Gela, e proprio qui furono portati in processione le sacre immagini della Madonna dell'Alemanna e del SS. Crocifisso e la citt\u00e0 si trov\u00f2 salvata. Un altro grande miracolo fu quello dell'8 settembre 2017, giorno della festa. In quel giorno cadde tanta acqua (temporale) e fu un bene per i contadini perch\u00e9 quell'anno c'era molta siccit\u00e0 ma all'improvviso,poco prima della processione, il cielo si rassener\u00f2 e torn\u00f2 a splendere il sole sulla citt\u00e0 grazie alla Madre di Dio."}
{"id": "1554456", "revid": "2023207", "url": "https://it.wikipedia.org/wiki?curid=1554456", "title": "Carl'Antonio Tanzi", "text": "Biografia.\nNacque in un'antica famiglia milanese di lontane origini genovesi e un tempo particolarmente ragguardevole, che vantava origini aristocratiche (i conti Tanzi di Blevio appartenevano ad un altro ramo della famiglia) e antenati illustri, quali il letterato rinascimentale Francesco Tanzi Cornigero. A quei tempi, tuttavia, quel ramo della famiglia versava in condizioni relativamente modeste. Unico erede maschio della famiglia, tuttavia, il Tanzi riusc\u00ec comunque a coltivare gli studi delle lettere, e a trovare, al pari del padre - funzionario alla ferma del sale - un impiego che gli permettesse di vivere decorosamente.\nDi salute alquanto cagionevole (si ammal\u00f2 precocemente di quella tubercolosi che lo condusse alla morte), alla debolezza del corpo faceva per\u00f2 riscontro un animo vivace e infaticabile. Una descrizione fisica del Tanzi ci viene dal Parini, il quale cur\u00f2 una raccolta di sue poesie pochi anni dopo la sua morte: \"La fisonomia dell'animo era nella persona: alto di statura, grand'occhi neri vivaci, gran naso aquilino, tratti del viso aperti e fortemente scolpiti, parlare e movimenti vibrati e risoluti (...) di voce aggradevole e bravissimo declamatore.\"\nA giudizio dello stesso Parini, Tanzi fu uno di coloro che contribuirono \"a far rinascere in Milano il gusto delle lettere\" nel secolo XVIII. E il Porta lo colloca tra i cinque \"omenoni de spallera\" che avevano meglio onorato il dialetto meneghino, insieme all'autore del \"Varon milanes\" ed a Maggi, Balestrieri e Parini.\nCom'era d'uso a quei tempi, partecip\u00f2 alle attivit\u00e0 dell'Accademia dei Trasformati, creata nel 1546 ma fatta rinascere nel 1743 ad opera del conte Giuseppe Maria Imbonati, divenendone il segretario perpetuo. Firm\u00f2 qualche composizione col nome arcadico di Epiento. Amico di tanti letterati lombardi, tra cui in particolare Domenico Balestrieri, prese parte insieme a quest'ultimo alla \"Brandana\", una vivace polemica fatta di opuscoli e composizioni poetiche contro il padre Onofrio Branda, autore nel 1759 di un \"Dialogo sulla lingua toscana\" in cui irrideva all'uso del dialetto.\nQuando mor\u00ec, il 18 maggio 1762, nella sede dell'Accademia venne recitata in suo onore un'orazione funebre da parte dell'abate Pier Domenico Soresi, e una poesia in milanese dell'amico Balestrieri, che \u00e8 uno dei suoi capolavori."}
{"id": "1554457", "revid": "71155", "url": "https://it.wikipedia.org/wiki?curid=1554457", "title": "Fiorenzo Bava-Beccaris", "text": ""}
{"id": "1554462", "revid": "767487", "url": "https://it.wikipedia.org/wiki?curid=1554462", "title": "The Guardian - Salvataggio in mare", "text": "The Guardian - Salvataggio in mare (\"The Guardian\") \u00e8 un film del 2006 diretto da Andrew Davis con protagonisti Kevin Costner ed Ashton Kutcher.\nTrama.\nIl film inizia con una voce fuori campo che parla di una leggenda di un uomo che vive in fondo al mare. Il capo di 1\u00aa classe Ben Randall \u00e8 un veterano della Guardia Costiera degli Stati Uniti, con alle spalle innumerevoli salvataggi in mare. Il suo matrimonio \u00e8 da tempo in crisi e la moglie Helen lo ha appena lasciato. Durante una delle spedizioni di salvataggio, per prestare soccorso ad un peschereccio, a causa di una tragica fatalit\u00e0, tutto il suo equipaggio perde la vita, incluso il suo migliore amico Carl. Segnato nel fisico e nello spirito, a Randall viene offerta la possibilit\u00e0 di addestrare un gruppo di reclute aspiranti aerosoccorritori: pur riluttante, accetta. Nel gruppo spicca il ribelle ed ambizioso Jake Fischer. Ben inizia ad addestrare a modo suo i giovani cadetti, stravolgendo le regole tradizionali e scontrandosi pi\u00f9 volte con la spavalderia di Jake. Ma Ben vede nel ragazzo tutte le abilit\u00e0 e il coraggio per diventare un ottimo aerosoccorritore.\nDurante il lungo e rigoroso addestramento, Jake conosce la bella insegnante Emily. Una volta divenuto a tutti gli effetti guardacoste, Jake viene assegnato alla CG Air Station Kodiak in Alaska a protezione del Mare di Bering, divenendo cos\u00ec collega di Ben Randall. Jake affronter\u00e0 la sua prima vera missione con Ben, salvare due uomini rimasti bloccati in una caverna, Jake se la caver\u00e0 ma Ben, impietrito dopo aver rivissuto la tragedia nella quale ha perso il suo equipaggio, si render\u00e0 conto che \u00e8 giunto il momento di concludere la sua gloriosa carriera. Tuttavia, quando Jake si trova in difficolt\u00e0 su un peschereccio che sta per affondare da un momento all'altro, Ben andr\u00e0 in suo soccorso. Al momento di risalire sull'elicottero, il cavo che regge il peso dei due uomini inizia a cedere, cos\u00ec Ben, per salvare il suo amico, decide di sacrificarsi lasciandosi cadere in mare, morendo eroicamente.\nIl film si conclude con la voce fuori campo di Jake che ricorda come la US Coast Guard condusse la pi\u00f9 vasta missione di ricerca per un solo uomo nella sua storia, ma il corpo del capo di prima classe Ben Randall non fu mai ritrovato. Durante un salvataggio, un uomo parla a Jake di una presenza che \u00e8 rimasta con lui tutto il tempo, incoraggiandolo a non mollare fino all'arrivo dei soccorsi. Jake ha trovato la sua risposta sulla sorte del suo mentore (il suo spirito \u00e8 rimasto in mare, e va in soccorso dei naufraghi) e conclude dicendo che c'\u00e8 una leggenda che parla di un uomo che vive in fondo al mare. \u00c8 un pescatore di uomini, l'ultima speranza per tutti i dispersi in balia delle acque. \u00c8 conosciuto come \"il guardiano\".\nProduzione.\nIl film \u00e8 stato girato in Alaska, California e Oregon. Dopo che una serie di uragani ha colpito il sud degli Stati Uniti nel 2005, la produzione si \u00e8 trasferita in Louisiana, girando molte scene a New Orleans e Shreveport. Alcune scene sono state girate presso la Barksdale Air Force Base di Bossier City e anche al Camp Minden a Minden, sempre in Louisiana.\nLe scene in mare sono state girate grazie all'utilizzo di un'enorme piscina, costruita da imprenditori locali ingaggiati dalla produzione. Gli effetti speciali, come le superfici oceaniche, le onde, gli spruzzi e la pioggia, sono stati creati da Flash Film Works a Hollywood e dalla Fusion CI Studios di Los Angeles.\nUna delle reclute del corso \u00e8 interpretato da Mark Gangloff, nuotatore olimpico medaglia d'oro al XXVIII Olimpiade di Atene.\nClancy Brown interpreta il Capitano William Hadley, stesso grado e cognome del personaggio che interpretava ne \"Le ali della libert\u00e0\" del 1994.\nIncassi.\nNel suo primo weekend di programmazione ha incassato negli Stati Uniti 18 milioni di dollari, incassando globalmente circa 55 milioni di dollari. In Italia il film ha incassato la cifra di \u20ac426.663."}
{"id": "1554464", "revid": "34928", "url": "https://it.wikipedia.org/wiki?curid=1554464", "title": "Carlo Antonio Tanzi", "text": ""}
{"id": "1554465", "revid": "287204", "url": "https://it.wikipedia.org/wiki?curid=1554465", "title": "The Guardian (film)", "text": ""}
{"id": "1554467", "revid": "1226", "url": "https://it.wikipedia.org/wiki?curid=1554467", "title": "Night life", "text": ""}
{"id": "1554468", "revid": "1318658", "url": "https://it.wikipedia.org/wiki?curid=1554468", "title": "Freddie King", "text": "Biografia.\nIncoraggiato dal suo nucleo familiare, inizi\u00f2 a coltivare la passione per il blues e per il gospel fin dalla pi\u00f9 tenera et\u00e0 e ben presto inizi\u00f2 a suonare la chitarra. Sub\u00ec le influenze dei grandi bluesman come Robert Johnson, Muddy Waters, T-Bone Walker, B.B. King. Incise varie hit di successo tra le quali: \"Have you ever loved a woman\", \"Hideaway\", \"The Stumble\". Inventore di numerosi lick blues, fu il maestro ispiratore di Eric Clapton.\nConosciuto anche col soprannome di \"Texas Cannonball\", \u00e8 spesso citato come uno dei \"Tre King\" (in inglese \"Three Kings\", letteralmente \"tre re\") del blues assieme ad Albert King e B.B. King.\nMor\u00ec di complicazione da ulcera e pancreatite il 28 dicembre del 1976. Secondo quanti lo conobbero, la sua morte, precocissima, fu dovuta sia allo stress (arriv\u00f2 a stare in tour oltre 300 giorni all'anno) sia alla dieta povera che sosteneva (aveva l'abitudine di consumare Bloody Mary in sostituzione del cibo solido per non \"perdere tempo\" nel preparare gli spettacoli).\nStrumenti usati.\nFreddie King utilizz\u00f2 prevalentemente nella prima parte della sua carriera le Gibson Les Paul (la Goldtop con i pick up P-90 soap bar) e da met\u00e0 anni sessanta le chitarre Gibson ES-335, 345 e 355TDC che diventeranno suo marchio inconfondibile."}
{"id": "1554471", "revid": "767487", "url": "https://it.wikipedia.org/wiki?curid=1554471", "title": "Love Machine (Girls Aloud)", "text": "Love Machine \u00e8 un singolo del gruppo musicale pop britannico Girls Aloud, estratto dal secondo album del gruppo, \"What Will the Neighbours Say?\".\nIl singolo \u00e8 stato pubblicato il 13 settembre 2004 dall'etichetta discografica Polydor e conteneva la b-side \"Androgynous Girls\". Ha raggiunto la seconda posizione della classifica dei singoli britannica nel settembre 2004.\nLa canzone \u00e8 stata scritta da Miranda Cooper, Brian Higgins, Tim Powell, Nick Coler, Shawn Lee, Lisa Cowling e Myra Boyle ed \u00e8 stata prodotta da Brian Higgins insieme agli Xenomania.\nUn demo della canzone \u00e8 stato incluso nella compilation \"Popjustice: 100% Solid Pop Music\", di Popjustice, ma si trattava di una versione totalmente diversa poich\u00e9 cantata solamente da due componenti del gruppo, Nadine Coyle e Cheryl Cole, e con il testo totalmente diverso dall'originale."}
{"id": "1554476", "revid": "64771", "url": "https://it.wikipedia.org/wiki?curid=1554476", "title": "David Mickey Marcus", "text": ""}
{"id": "1554485", "revid": "7", "url": "https://it.wikipedia.org/wiki?curid=1554485", "title": "La Ruota della Fortuna", "text": ""}
{"id": "1554489", "revid": "59645", "url": "https://it.wikipedia.org/wiki?curid=1554489", "title": "Romeo Samuel Greenschpoon", "text": ""}
{"id": "1554494", "revid": "125121093", "url": "https://it.wikipedia.org/wiki?curid=1554494", "title": "Sindrome della guerra del Golfo", "text": "La sindrome della guerra del Golfo, GWS (Gulf War Syndrome) o GWI (Gulf War Illness), \u00e8 un disordine cronico e multi-sintomatico che colpisce i veterani militari di ritorno dalla Guerra del Golfo. Una vasta gamma di sintomi acuti e cronici \u00e8 stata collegata ad essa, tra cui affaticamento, dolore muscolare, problemi cognitivi, insonnia, eruzioni cutanee e diarrea. Circa 250.000 dei 697.000 veterani statunitensi che hanno prestato servizio nella Guerra del Golfo del 1991 sono affetti da patologie croniche a pi\u00f9 sintomi, una condizione con gravi conseguenze.\nDal 1995 al 2005, la salute dei veterani di combattimento \u00e8 peggiorata rispetto ai veterani non impiegati, con l'insorgenza di pi\u00f9 nuove malattie croniche, compromissione funzionale, visite e ricoveri ospedalieri ripetuti, malattia simile alla sindrome da affaticamento cronico, disturbo post traumatico da stress e maggiore persistenza di incidenti sanitari avversi.\nIl Governo degli Stati Uniti ha riconosciuto la causa di servizio ai veterani statunitensi che ne sono affetti, i quali, ai fini del conseguimento dell'invalidit\u00e0, non hanno pi\u00f9 bisogno di dimostrare una connessione tra l'impiego militare in Iraq e le seguenti affezioni croniche: CFS, fibromialgia, sindrome dell'intestino irritabile, dispepsia funzionale o altri disordini funzionali dell'apparato gastroenterico.\n\u00c8 stato scoperto che l'esposizione a pesticidi e pillole contenenti piridostigmina bromuro (usato come pretrattamento per proteggere dagli effetti degli agenti nervini) \u00e8 associata agli effetti neurologici osservati nella sindrome della guerra del Golfo. Altre cause che sono state studiate sono il sarin, la ciclosarina e le emissioni di fuoco dei pozzi di petrolio, ma il loro rapporto con la malattia non \u00e8 molto chiaro.\nGli studi hanno costantemente indicato che la sindrome della Guerra del Golfo non \u00e8 il risultato di combattimenti o altri fattori di stress e che i veterani della Guerra del Golfo hanno tassi pi\u00f9 bassi di disturbo post-traumatico da stress (PTSD) rispetto ai veterani di altre guerre.\nIl \"Veterans Affairs Department\" del Governo Usa preferisce non servirsi pi\u00f9 della dizione di \"sindrome della guerra del Golfo\", ma riferirsi alle sue varie manifestazioni col nome di \"malattia cronica multisintomo\" (CMI), per il cui trattamento nel 2014 ha pubblicato le linee guida.\nDescrizione.\nI sintomi della malattia sono molti, seppure variabili da paziente a paziente. Essi comprendono: fatica cronica, fibromialgia, dolore neuropatico, muscolare e articolare, problemi dermatologici, problemi gastroenterici, intolleranza ortostatica, manifestazioni sensoriali e autonomiche (formicolii, parestesie, rossore, variazioni della frequenza cardiaca e della pressione arteriosa, incontinenza sfinterica), disturbi respiratori, cefalee, vertigini, perdita dell'equilibrio, perdita di controllo muscolare, problemi cognitivi e di memoria. Non si tratta di malattia psicosomatica o depressiva, sebbene alcuni malati possano contrarre forme depressive di tipo reattivo a causa della severit\u00e0 della patologia.\nDalla fine della guerra del Golfo, la \"United States Veteran Administration\" e il Ministero della difesa britannico hanno condotto numerosi studi sui veterani e nel 2005 sono giunti a riconoscere che nei militari impiegati nelle operazioni in Iraq, rispetto a quelli non impiegati, c'era un aumento di 4 delle 12 condizioni mediche riportate in associazione alla malattia: sindrome da fatica cronica, fibromialgia, eczema e dispepsia. Anche le morti per tumore cerebrale e sclerosi laterale amiotrofica sono state riconosciute dal \"Defence and Veterans Affairs departments\" come potenzialmente connesse al servizio durante la guerra.\nNel 2014 uno studio dell'Universit\u00e0 della California ha dimostrato per la prima volta che i soldati arruolati nel conflitto del 1990-1991 affetti dalla \u201cGulf War illness\u201d mostrano alterazioni delle funzioni dei mitocondri, le \u201ccentrali energetiche\u201d delle cellule. L'indagine ha utilizzato la spettroscopia fosforica (31P MRS) che rivela le quantit\u00e0 di composti contenenti fosforo nelle cellule. Dagli esami \u00e8 emerso che i veterani affetti dalla sindrome della Guerra del Golfo manifestano un significativo ritardo del recupero della fosfocreatina dopo una serie di esercizi. Secondo l'autrice dello studio, Beatrice Golomb, \u201cla funzione mitocondriale alterata \u00e8 correlata a molti sintomi della malattia della Guerra del Golfo simili a quelli che emergono nelle malattie mitocondriali, tra cui affaticamento, problemi muscolari e cognitivi, disturbi gastrointestinali e neurologici e intolleranza agli esercizi\u201d.\nIl \"Veteran Affairs\" (VA) e l'Istituto di Medicina (IOM) collaborano per rivedere scientificamente le attuali cognizioni circa i collegamenti possibili fra le malattie dei veterani della Guerra del Golfo e l'esposizione agli agenti ambientali e fra dette malattie e la medicina preventiva durante il servizio (come per esempio le vaccinazioni), nonch\u00e9 per individuare i migliori trattamenti per queste malattie. In fase di revisione sono anche i rapporti dello IOM su guerra del Golfo e salute: \"Effetti a lungo termine alle esposizioni di scoppio\" e \"Trattamento per la malattia cronica multisintomo\" .\nLa ricerca pubblicata dalla rivista \"Cortex\" nel gennaio 2016 qualifica la malattia della guerra del Golfo come una \"patologia persistente a causa di intossicazione da sostanze chimiche\". I ricercatori sono giunti alle seguenti conclusioni: l'esposizione a pesticidi e/o a PB (piridostigmina bromuro) \u00e8 connessa in nesso causale con la GWI e le disfunzioni neurologiche nei veterani della Guerra del Golfo; l'esposizione ad agenti nervini sarin/cyclosarin e alle emissioni dovute all'incendio dei pozzi petroliferi \u00e8 anch'essa associata con i sintomi neurologici, bench\u00e9 il loro contributo allo sviluppo della GWI sia meno chiaro; le interazioni tra geni e ambiente hanno probabilmente contribuito allo sviluppo della GWI nei militari impiegati. Le conseguenze sulla salute delle esposizioni chimiche nella Guerra del Golfo e in altri conflitti sono state chiamate dai veterani \"ferite tossiche\", su cui la ricerca ha sollecitato ulteriori studi e attivit\u00e0 di ricerca concentrati sui trattamenti, di cui potrebbero beneficiare anche altri gruppi con patologie simili da esposizione.\nQuesto spiega perch\u00e9 sia assolutamente auspicabile una sempre maggiore comunicazione e integrazione tra le ricerche realizzate in ambito civile e in ambito militare.\nPer quanto riguarda il trattamento della malattia cronica multisintomo che si caratterizza prevalentemente con sintomi da fatica cronica e intolleranza agli sforzi (SEID), le linee guida per i veterani potrebbero integrarsi, per esempio, con le pi\u00f9 recenti linee guida dell'Institute of Medicine IOM sulla CFS, pubblicate nel febbraio 2015. Ci si pu\u00f2 aspettare una svolta fondamentale nell'approccio a queste malattie dell'aumento di finanziamenti alla ricerca, da un rafforzato impegno del National Institutes of Health e anche a seguito della recente scoperta da parte della Columbia University di specifici marcatori nei pazienti affetti da CFS, sia nel plasma, che nel liquido cerebrospinale.\nEpidemiologia.\nCirca il 30% dei 700 000 soldati statunitensi impiegati nella prima guerra del Golfo riferirono sintomi che vennero inseriti in un database medico. Siccome i soldati di ogni nazione della coalizione parteciparono in diverse aree geografiche, gli epidemiologi utilizzarono queste statistiche per trovare una connessione con l'esposizione a diverse cause ipotizzate. Gli USA e l'Inghilterra, con i tassi maggiori di malattia, sono distinti dalle altre nazioni per un uso maggiore di fitofarmaci, per l'uso di vaccini per l'antrace, l'esposizione ai fumi derivati dagli incendi dei pozzi di petrolio ed altri fattori. I soldati francesi, con il tasso minore, hanno fatto minore uso di fitofarmaci e non sono stati vaccinati contro l'antrace. Inoltre furono dispiegati a nord e ad ovest, lontani e sopravvento rispetto ai luoghi delle principali battaglie.\nAumento dei sintomi (solo per le forze della coalizione impiegate in scontri diretti):\nAumento di disturbi medici riconosciuti:\nMalattie congenite sono state suggerite come conseguenza dell'impiego nella guerra del Golfo. Tuttavia, nel 2006 una revisione di diversi studi sui figli dei veterani internazionali della coalizione ha mostrato l'assenza di prove forti o consistenti nell'aumento di malattie congenite, trovando un aumento modesto di malattie congenite che era all'interno del range standard della popolazione generale, oltre a non poter escludere il recall bias come spiegazione per i risultati. Un report del 2008 ha concluso che \"\u00e8 difficile tracciare conclusioni nette circa le malattie congenite e gli esiti della gravidanza nei veterani della guerra del Golfo\", osservando che sebbene vi sia stato un \"significativo, ma modesto, aumento nella percentuale di malattie congenite nei figli dei veterani della guerra del Golfo, le percentuali totali rimangono pur sempre all'interno del range normale osservato nella popolazione generale\". Lo stesso report ha auspicato maggiori ricerche sulla questione.\nComorbilit\u00e0.\nI veterani della guerra del Golfo hanno mostrato un maggior rischio di sclerosi multipla.\nUno studio del 2017 svolto dal Dipartimento per gli affari dei veterani degli Stati Uniti ha scoperto che i veterani che probabilmente sono stati esposti ad agenti tipici delle guerre chimiche nel Khamisiyah hanno sperimentato un maggior aumento del rischio di mortalit\u00e0 da cancro al cervello rispetto ad altri gruppi, e un maggior rischio di sviluppare cancro al cervello nel periodo immediatamente successivo alla guerra del Golfo.\nCause possibili.\nCome si \u00e8 gi\u00e0 detto, una ricerca pubblicata a inizio 2016 sulla rivista scientifica \"Cortex\" sancisce un nesso causale tra GWI ed esposizione a pesticidi e/o a PB (piridostigmina bromuro), un'associazione tra GWI ed esposizione ad agenti nervini sarin/cyclosarin e alle emissioni dovute all'incendio dei pozzi petroliferi, nonch\u00e9 un contributo all'insorgere della malattia da parte delle interazioni tra geni e ambiente.\nAl meeting nel dicembre 2005 del \"Research Advisory Committee on Gulf War Veterans' Illnesses\" furono considerate le seguenti cause:\nLe seguenti sostanze furono riscontrate in associazione con incrementi nei sintomi della sindrome nei soldati impiegati:\nAltre cause sono state scartate dalle autorit\u00e0:\nDurante la guerra molti pozzi petroliferi furono dati alle fiamme, e i fumi furono inalati da molti soldati, che soffrirono di polmoniti acute e altri disturbi cronici, tra cui asma e bronchiti. Tuttavia nessun pompiere assegnato a questi incendi, pur respirando i fumi, svilupp\u00f2 i sintomi della sindrome.\nUranio impoverito.\nL'uranio impoverito fu utilizzato su larga scala per la prima volta nella Guerra del Golfo nei proiettili perforanti con abbandono d'involucro, comprese le granate adoperate dagli equipaggi dei carri armati. Le munizioni spesso bruciano all'impatto su un bersaglio duro, generando prodotti della combustione tossici. La tossicit\u00e0, gli effetti, la distribuzione e l'esposizione sono stati soggetti a dibattiti lunghi e complessi.\nMentre gli studi epidemiologici condotti su animali da laboratorio esposti ad alti livelli di uranio impoverito tendono ad evidenziarne gli effetti teratogeni, neurotossici e cancerogeni e leucemici, non c'\u00e8 una connessione ben definita tra gli effetti sulla salute negli animali da laboratorio e gli esseri umani. Durante la guerra vennero utilizzati circa 320 tonnellate di uranio impoverito, corrispondenti a quasi un cubo di lato 2,20m. Gli studi sull'esposizione all'uranio impoverito hanno concluso che la combustione dell'uranio genera prodotti di combustione che si disperdono facilmente nell'aria. Le misurazioni effettuate nelle aree dove furono utilizzati estensivamente delle munizioni all'uranio impoverito non hanno mostrato livelli di concentrazione di uranio significativamente superiori nel suolo, solo pochi mesi dopo la contaminazione.\nLa maggior parte degli studi hanno mostrato che tali munizioni hanno effetti dannosi sulla salute misurabili, sia a breve termine che a lungo termine. L'Agenzia internazionale per l'energia atomica per esempio ha affermato nel 2003 che \"basandosi sulle prove scientifiche credibili, non c'\u00e8 una connessione tra l'esposizione all'uranio impoverito e l'incremento di cancro negli esseri umani o altri effetti ambientali o sulla salute significativi\", anche se \"come gli altri metalli pesanti, l'uranio impoverito \u00e8 potenzialmente velenoso. In quantit\u00e0 sufficienti, se l'uranio impoverito viene ingerito o inalato pu\u00f2 essere dannoso a causa della sua tossicit\u00e0 chimica. Concentrazioni elevate pu\u00f2 provocare danni ai reni\". La RAND corporation ha studiato l'effetto sulla salute dell'uranio impoverito, ed ha concluso che il dibattito su questo problema \u00e8 maggiormente politico piuttosto che tecnico. Lo studio ha commentato che \"la piena e indipendente presentazione dei fatti ai governi del mondo \u00e8 risultata nella continuazione dell'uso dell'uranio impoverito - anche di fronte ad azioni concertate per distorcere i fatti e ai media pi\u00f9 interessati all'effetto shock rispetto alla presentazione della verit\u00e0\".\nNel 2001, uno studio pubblicato nella rivista \"Military medicine\" paragon\u00f2 i veterani con frammenti di uranio impoverito nei loro corpi e veterani che erano solo stati esposti a particelle in sospensione nell'aria. Lo studio scopr\u00ec che mentre quelli che possedevano frammenti nel corpo avevano elevati livelli di uranio impoverito nell'urina, quelli esposti alle particelle non avevano mostrato incrementi nei loro campioni di urina. Un altro studio, pubblicato in \"Health Physics\" nel 2004 afferma che dopo la rimozione dei frammenti di uranio impoverito le concentrazioni di uranio impoverito nelle urine diminuirono. uno studio di 16 veterani inglesi che potrebbero essere esposti all'uranio impoverito ha mostrato delle aberrazioni nei cromosomi dei loro globuli bianchi. In Italia il dibattito sull'uranio impoverito \u00e8 ancora attuale a seguito di vari decessi tra i soldati impiegati in Kosovo.\nMalattie infettive.\nAssieme ai possibili problemi causati dall'esposizione per una o pi\u00f9 sostanze elencate precedentemente, sono state escluse le comorbilit\u00e0 con altre malattie infettive, dalla Leishmaniosi alle punture di pappataci, fino a parassiti di tipo Mycoplasma. Alcuni pensano che, analogamente alla CFS, la GWI possa costituire una risposta abnorme e cronica del sistema immunitario a un'infezione contratta da un organismo gi\u00e0 indebolito dalle esposizioni tossiche o addirittura il risultato di un'infezione cronica di un patogeno non ancora individuato. Sono riportati aneddoti di miglioramento in pazienti trattati con antibiotici.\nVaccino contro l'antrace.\nDurante l'operazione \"Tempesta nel deserto\", il 41% dei soldati statunitensi e tra il 57% e il 75% dei soldati inglesi furono vaccinati contro l'antrace. La versione del vaccino utilizzata all'inizio degli anni Novanta fu causa di diversi gravi effetti collaterali, tra cui i sintomi della sindrome della guerra del golfo. Le reazioni avverse concernono reazioni cutanee che in alcuni casi duravano settimane o mesi. Mentre venne approvato dalla \"Food and Drug Administration\", non venne mai utilizzato in grande scala, in paragone ad altri vaccini utilizzati negli Stati Uniti. Nel 2002 venne pubblicato uno studio che collegava lo squalene, un coadiuvante sperimentale dei vaccini, ad individui che mostravano i sintomi clinici della sindrome del Golfo. La pubblicazione forn\u00ec dei forti sospetti che lo squalene fosse alla base dei sintomi e venne suggerito di effettuare uno studio epidemiologico su grande scala per verificare questa teoria.\nIl particolare che ebbe una risonanza mediatica minore era che i vaccini per l'antrace somministrati durante la guerra del Golfo, non contenevano squalene. Anche dopo la guerra, le truppe che non erano mai state fatte sbarcare oltreoceano, dopo aver ricevuto la vaccinazione svilupparono sintomi simili. Il Pentagono non comunic\u00f2 al Congresso circa 20 000 casi di ospedalizzazione di soldati che erano stati vaccinati tra il 1998 e il 2000. Nonostante le ripetute assicurazioni sulla sicurezza e la necessit\u00e0 del vaccino, un giudice federale statunitense stabil\u00ec che c'era un buon motivo per credere che fosse dannoso e ordin\u00f2 al Pentagono di interrompere la somministrazione nell'ottobre 2004. Il 15 dicembre 2005 la Food and Drug Administration ha inoltrato un comunicato dove viene affermato che il vaccino contro l'Antrace \u00e8 sicuro ed efficace. Tuttavia il vaccino utilizzato non \u00e8 lo stesso somministrato durante la prima guerra del Golfo.\nArmi chimiche.\nMolti sintomi della sindrome della Guerra del Golfo sono simili ai sintomi di avvelenamento da esposizione di organofosfati, gas Iprite e gas nervino. I veterani della guerra furono esposti a diverse fonti di questi composti. Pi\u00f9 di 125.000 soldati statunitensi e 9.000 inglesi furono esposti al gas nervino e all'iprite quando venne bombardato un deposito a Khamisiyah in Iraq nel 1991. Durante la costituzione e il dispiegamento delle forze inglesi nel deserto dell'Arabia Saudita scattarono costantemente gli allarmi del \"NIAD Detecion System\" in dotazione a tutte le forze inglesi presenti nel teatro di guerra. Il NIAD \u00e8 un sistema di rilevazione di sostanze chimiche e biologiche che \u00e8 posizionato a qualche distanza dalle unit\u00e0 dispiegate e fa scattare un allarme se viene rilevato un agente. Durante il dispiegamento delle truppe si attivarono numerose volte questi rilevatori, e i soldati indossarono i loro respiratori.\nFurono fornite molte spiegazioni per questi allarmi, che vanno dalla rilevazione dei fumi di scarico degli elicotteri al fumo di sigarette e addirittura deodoranti utilizzati dalle truppe nelle postazioni dei NIAD. Anche se questo sistema \u00e8 stato impiegato moltissime volte precedentemente alla guerra del golfo, un tale numero di allarmi non era mai stato registrato, e un tale evento \u00e8 per lo meno piuttosto insolito. Il \"rapporto Riegle\" ha indicato che gli allarmi chimici scattarono 18000 volte durante la guerra. Gli USA non possedevano alcun sistema di rilevazione di agenti biologici. Dopo l'inizio della guerra, le forze della coalizione vennero cronicamente esposte a bassi livelli (non letali) di agenti biologici e chimici rilasciati dagli attacchi iracheni tramite i missili, razzi, artiglieria, munizioni degli aerei e fallout radioattivo derivato dal bombardamento di fabbriche di munizioni chimiche. I sistemi di rilevamento dell'esercito della Repubblica Ceca, Francia e Inghilterra confermarono la presenza di agenti chimici, riferendolo alle forze statunitensi che effettuarono la conferma degli agenti chimici.\nAlcuni esperti, come Richard Cuthrie della Universit\u00e0 del Sussex, hanno affermato che la causa pi\u00f9 probabile delle malformazioni alla nascita dei bambini \u00e8 l'esposizione all'iprite utilizzata dall'esercito iracheno. Nel 1997 il governo statunitense rilasci\u00f2 un rapporto non classificato dove si affermava che \"La Intelligence Community ha stimato che l'Iraq non utilizz\u00f2 le armi chimiche durante la Guerra del Golfo. Tuttavia, in base alle analisi delle informazioni di intelligence e delle informazioni rese disponibili dalla United Nation Special Commission, si pu\u00f2 concludere che furono rilasciati degli agenti chimici dalla demolizione dei razzi con testate chimiche avvenuta in un bunker (chiamato Bunker 73) e in un'area chiamata Khamisiyah\". Khamisiyah \u00e8 stata la locazione di un deposito di armi chimiche bombardato durante la guerra.\nStudi e controversie.\nLa Malattia della Guerra del Golfo non fu subito riconosciuta. Inizialmente essa fu accompagnata da scetticismo e perplessit\u00e0. I Veterani in America hanno dovuto attendere parecchi anni prima che avvenisse il riconoscimento della malattia e della causa di servizio.\nColoro che negavano la sussistenza stessa della malattia sostenevano che simili sindromi sono state osservate anche al termine di altri conflitti, spesso correlate a fattori di stress emotivo, per esempio la Reazione da stress per combattimento (detta in inglese \"shell shock\" o \"Combat stress reaction\") dopo la Prima guerra mondiale e il Disturbo post traumatico da stress dopo la Guerra del Vietnam. Controllando le registrazioni mediche di 15.000 soldati nella guerra civile americana, si faceva rilevare che \"quelli che persero almeno il 5% della loro compagnia possedevano un aumento del 51% di rischio di sviluppo di successive malattie nervose, cardiache o gastrointestinali\".\nAlle obiezioni volte a ridurre i disturbi a reazioni di tipo psicosomatico da stress post traumatico si opponeva il fatto che la Malattia della Guerra del Golfo ha colpito molti veterani mai ingaggiati in operazioni di combattimento.\nD'altro canto, bisogna riconoscere che gli ambienti bellici hanno sempre comportato forti esposizioni a sostanze patogene e tossiche e non si pu\u00f2 escludere che malattie come la CFS e la Fibromialgia possano aver colpito anche veterani di guerre del passato senza che venissero diagnosticate come tali. Per esempio \u00e8 ben noto che Florence Nightingale, ispiratrice degli ospedali da campo e del corpo militare della Croce Rossa, di ritorno dal suo servizio infermieristico nella Guerra di Crimea, pass\u00f2 il resto dei suoi giorni con una malattia del tutto indistinguibile dalla CFS/ME che \u00e8 appunto una delle forme principali in cui si manifesta la sindrome della guerra del Golfo.\nUn articolo del novembre 1996 pubblicato nel \"New England Journal of Medicine\" evidenziava che non sussistevano variazioni nel tasso di morti, di ospedalizzazioni o sintomi riportati tra i veterani del Golfo ed altri veterani. L'articolo comprendeva un insieme di dozzine di singoli studi riguardanti decine di migliaia di veterani che non rilevavano un aumento statisticamente rilevante nel numero di incidenti tra veterani del golfo e non.\nNell'aprile 1998 un articolo riguardante le malattie infettive emergenti riferiva di non aver riscontrato incrementi nei tassi di ospedalizzazione tra i veterani che parteciparono alla guerra del golfo rispetto agli altri. L'istituto di medicina statunitense mostr\u00f2 le proprie conclusioni in un rapporto del settembre 2006, dove venivano gettate ulteriori ombre sulla validit\u00e0 della sindrome del Golfo. Infatti si affermava che, nonostante circa il 30% degli uomini e delle donne che avevano preso servizio in Iraq avessero sofferto o soffrissero dei sintomi, non era stato identificato alcun insieme costante di sintomi che potesse costituire un'unica sindrome specifica.\nUno studio americano condotto nel 1996 sui membri del Mississippi National Guard inviati nel Golfo persico concludeva che \"il tasso di malformazioni alla nascita di qualunque tipo nei bambini nata da questo gruppo di veterani \u00e8 simile a quello che si verifica tra la popolazione generica\". Alle stesse conclusioni perveniva uno studio del 1997 condotto dal \"New England Journal of Medicine.\"\nAl contrario, una ricerca condotta nel 2001 su 15.000 veterani che avevano combattuto in Iraq, in confronto con un gruppo di controllo formato da altrettanti soldati non impiegati in Iraq, rilevava che le malformazioni alla nascita di bambini nati da veterani della guerra potevano essere riscontrate nel primo gruppo in un numero di 1,8 volte superiore (per i padri) e 2,8 volte superiore (per le madri).\nNel 2002 venne rilevato che la mortalit\u00e0 tra i veterani era maggiore che nella popolazione civile e che questo aumento era da attribuire anche ad incidenti automobilistici. Anche in questo caso, comunque, la mortalit\u00e0 era paragonabile ai dati postbellici delle guerre del passato\nNel 2003 l'Alta Corte di Londra conferm\u00f2, contro l'appello del Ministero della Difesa, la sentenza che attribuiva a Shaun Rusling il diritto ad una pensione in qualit\u00e0 di vittima di una sindrome attribuibile al suo servizio nella guerra del Golfo. Il Ministero della Difesa contestava l'esistenza di una specifica sindrome, pur accettando che alcuni veterani soffrissero di problemi di salute a causa della guerra per fattori quali l'esposizione all'uranio impoverito e al fumo dalla combustione dei pozzi di petrolio. Il giudice chiar\u00ec che la sentenza non rappresentava un riconoscimento ufficiale del concetto generico di sindrome della guerra del Golfo e che i casi successivi avrebbero dovuto essere valutati nel merito.\nUno studio inglese del 2004 che metteva a paragone 24.000 veterani del Golfo con un gruppo di controllo di 18.000 persone scopr\u00ec che chi aveva partecipato alla guerra aveva una fertilit\u00e0 inferiore e una possibilit\u00e0 dal 40% al 50% in meno di avviare una gravidanza. Tra i soldati del Golfo, i fallimenti nel concepimento erano 2,5% contro l'1,7% nel gruppo di controllo e il tasso di aborti spontanei era del 3,4% contro il 2,3%, piccole differenze, ma statisticamente significative.\nNel gennaio 2006, uno studio guidato da Malvin Blanchard e pubblicato nel \"Journal of Epidemiology\", parte del \"National Health Survey of Gulf War-Era Veterans and Their Families\", affermava che i veterani impiegati nella guerra del Golfo hanno quasi il doppio della probabilit\u00e0 di incidenza della Malattia cronica multisintomo (\"chronic multisymptom illness\").\nNel novembre 2004, un rapporto indipendente di Lord Lloyd concluse per la prima volta che migliaia di veterani inglesi e statunitensi avevano avuto problemi di salute a causa del loro servizio nella Guerra del Golfo. Il rapporto inoltre afferm\u00f2 che i veterani del Golfo erano due volte pi\u00f9 a rischio di contrarre problemi di salute rispetto a quelli impiegati da altre parti e che il loro malessere era stato provocato da una combinazione di fattori, tra cui: iniezione di vaccini, uso nelle tende di insetticidi a base di organofosfati, basse esposizioni a gas nervini e inalazione di polveri contenenti uranio impoverito. Questo rapporto \u00e8 stato il primo ad indicare una connessione diretta tra il servizio militare nel Golfo Persico e i sintomi, contraddicendo direttamente le teorie che suggerivano lo stress come causa primaria della sindrome.\nIn un rapporto del settembre 2004 il gruppo di esperti dello \"United States Veterans Affairs Secretary\" afferm\u00f2 che gli studi precedenti suggerivano che i disturbi dei veterani fossero neurologici e potessero essere collegati all'esposizione a neurotossine, come il gas sarin, il farmaco anti gas nervino (piridostigmina bromuro) e gli insetticidi che colpiscono il sistema nervoso. Il comitato afferm\u00f2 che: \"Le ricerche condotte fin dalla guerra hanno indicato in modo consistente che i malesseri psichiatrici, l'esperienza di combattimento o altri fattori stress relativi al dispiegamento in battaglia non spiegano i disturbi dei veterani nella maggior parte dei casi\".\nAl contrario in Inghilterra, le ricerche pubblicate nel 2006 sul giornale medico \"the Lancet\" hanno paragonato la salute di migliaia di persone che hanno preso parte alle operazioni militari con quella di migliaia di persone che non hanno prestato servizio, senza trovare prove di aumenti di condizioni plurisintomatiche associate con la sindrome del Golfo. Dopo 10 anni di ricerche mondiali, supervisionate dagli avvocati dei veterani e finanziate dalla \"Legal Services Commission\" inglese, non sono state accertate prove che stabiliscano delle cause specifiche per l'insieme di problemi di salute in oltre 2.000 veterani inglesi che hanno chiesto una pensione di invalidit\u00e0 a causa della sindrome della guerra del Golfo."}
{"id": "1554509", "revid": "767487", "url": "https://it.wikipedia.org/wiki?curid=1554509", "title": "Titti Bianchi", "text": "Ha esordito a 17 anni vincendo nel 1966 il \"Festival degli sconosciuti\" di Ariccia, organizzato da Teddy Reno. Dopo una breve esperienza con la Rca, si dedica al genere liscio, del quale \u00e8 diventata una delle pi\u00f9 apprezzate interpreti e autrici. \u00c8 stata premiata con 4 Dischi d\u2019oro, e col \"Microfono d'oro\". Titti registra da tempo un successo nel suo genere pari a quello dei nomi pi\u00f9 noti della musica leggera, con circa 300 serate ogni anno e un numero di presenze altrettanto imponente. Tra i suoi brani pi\u00f9 noti, \"Opera\", \"La mia bambina\", \"Orgogliosa di te\", \"Innamorata\", \"Il gondoliere\".\nBiografia.\nLa sua storia artistica comincia da giovanissima con le partecipazioni ai vari concorsi canori per debuttanti, molti dei quali da lei vinti.\nSuccessivamente si lega sentimentalmente e artisticamente a Francesco, \"leader\" di un'orchestra cremonese molto quotata (il quale diventer\u00e0 suo marito) e comincia la sua avventura nel mondo delle balere, dei \"dancing\" e delle feste di piazza. Il successo \u00e8 immediato.\nAll'inizio degli anni Novanta Titti incide il suo primo disco, \"La mia bambina\", riscuotendo buoni riscontri anche in campo discografico. Uno dei suoi dischi pi\u00f9 conosciuti e venduti \u00e8 sicuramente \"Opera\" del 1998. \nA coronamento del suo successo le sono stati riconosciuti ben 4 dischi d'oro; sono varie, inoltre, le collaborazioni artistiche di Titti con numerosi colleghi: tra questi, Ruggero Scandiuzzi, con il quale ha inciso tre \"album\", Franco Bastelli e Roberto Polisano.\nNegli anni Novanta e Duemila anche la Rai, le emittenti private e i giornali nazionali puntano i riflettori sulla musica da ballo e la Regina, nome con cui viene spesso soprannominata, \u00e8 ospite di parecchie trasmissioni come \"Superclassifica Show\" con Maurizio Seymandi, il \"Festival delle orchestre\" condotto da Iva Zanicchi e \"Ballo, amore e fantasia\", presentato da Emanuela Folliero e dal proprietario di Radio e Studio Zeta, Angelo Zibetti.\nOltre alle serate nelle piazze e nei locali pi\u00f9 importanti d'Italia, negli anni si esibisce persino sulle navi da crociera e nei villaggi turistici in Egitto, in Grecia, a Tenerife e in Turchia.\nNel 2008 vince il concorso \"Microfono d'oro\" con il brano \"Orgogliosa di te\", dedicato alla nascita del suo primo nipote e alla figlia neo mamma.\nDal 2010 \u00e8 affiancata da Paolino Boffi, animatore, trasformista, comico e cantante, aggiungendo cos\u00ec un pizzico di cabaret alle serate da ballo.\nNel 2014 si classifica quarta, su oltre 90 orchestre, al \"Microfono d'oro\" organizzato da Radio Zeta con il brano \"Grazie amore\".\nVita privata.\nHa due figli, Francesca e Alessandro, ed \u00e8 nonna di tre nipoti, Alessio, Bianca e Amelia."}
{"id": "1554511", "revid": "43530", "url": "https://it.wikipedia.org/wiki?curid=1554511", "title": "Colon (anatomia)", "text": ""}
{"id": "1554515", "revid": "123584263", "url": "https://it.wikipedia.org/wiki?curid=1554515", "title": "I'll Stand by You", "text": "I'll Stand by You \u00e8 il secondo singolo estratto dal sesto album dei The Pretenders \"Last of the Independents\".\nScritta da Chrissie Hynde, quest'ultimo successo in ordine cronologico del gruppo \u00e8 una ballata che parla d'amore. Ha raggiunto la posizione numero 16 della classifica americana \"Billboard Hot 100\", \u00e8 entrato in top40 nella classifica \"Billboard's Modern Rock Tracks\" e ha raggiunto la posizione numero 10 in Regno Unito, riscuotendo cos\u00ec maggior successo del precedente singolo Night in My Veins in entrambi i paesi. \nNel 2005 la cantautrice italiana Soul-Pop Giorgia Todrani ne incide una versione live per il suo Mtv Unplugged.\nNel 2010 la canzone \u00e8 stata interpretata dalla cantante colombiana Shakira in occasione della raccolta fondi per il terremoto che ha colpito Haiti; anche Glee ha eseguito questa canzone durante la sua prima stagione tramite la voce di Cory Monteith/Finn Hudson, diventando presto una delle performance pi\u00f9 apprezzate di Finn da parte dei fan i cosiddetti Gleeks, il pezzo \u00e8 stato interpretato una seconda volta nella serie tv,ma questa volta da Amber Riley / Mercedes Jones nell'episodio tributo proprio a Monteith, scomparso il 13 luglio 2013, l'episodio \u00e8 chiamato The Quarterback .\nVersione delle Girls Aloud.\nLe Girls Aloud hanno eseguito una cover della canzone inserendola nel loro album \"What Will the Neighbours Say?\" ed estraendola come terzo singolo, abbinato alla campagna benefica \"Children in Need\". La canzone ha raggiunto la vetta della classifica britannica e rimanendo in cima alla classifica per due settimane consecutive.\nLa versione delle Girls Aloud \u00e8 stata prodotta da Brian Higgins insieme agli Xenomania.\nIl singolo, pubblicato il 15 dicembre 2004 dall'etichetta discografica Polydor, conteneva anche le b-side \"Real Life\", gi\u00e0 contenuta nel disco, e un medley dell'album stesso.\nVersione di Carrie Underwood.\nUn'altra cover, in chiave country, \u00e8 stata eseguita da Carrie Underwood nel 2007."}
{"id": "1554516", "revid": "34928", "url": "https://it.wikipedia.org/wiki?curid=1554516", "title": "Accademia dei trasformati", "text": ""}
{"id": "1554524", "revid": "122385932", "url": "https://it.wikipedia.org/wiki?curid=1554524", "title": "Milleluci (programma televisivo)", "text": "Milleluci \u00e8 stato un programma televisivo italiano diretto da Antonello Falqui e condotto da Mina e da Raffaella Carr\u00e0. Il variet\u00e0 fu trasmesso di sabato alle 20.40 sul Programma Nazionale dal 16 marzo all'11 maggio 1974, per un totale di otto puntate.\nLa sigla di apertura, cantata e ballata dalla Carr\u00e0, era \"Din don dan.\" La sigla di chiusura, interpretata da una Mina in versione \"femme fatale\", accompagnata dall'armonicista Toots Thielemans, era \"Non gioco pi\u00f9\".\nGenesi del programma.\nIl progetto iniziale del variet\u00e0 prevedeva la co-conduzione di Mina e di Alberto Rabagliati, che mor\u00ec improvvisamente per trombosi dopo la registrazione della prima puntata. Mina propose al regista Falqui di dare maggior spazio e la co-conduzione dello \"show\" a Raffaella Carr\u00e0. La stessa Carr\u00e0 dichiar\u00f2, in seguito, che l'impegno profuso per la conduzione dello show fu talmente faticoso che a lei sembr\u00f2 di aver realizzato, in poche settimane, addirittura otto film.\nPer Mina fu anche l'ultimo spettacolo televisivo: terminato \"Milleluci\" la cantante si limit\u00f2 a un paio di ospitate, prima del definitivo ritiro dalle scene nel 1978. Mina fece capire che stava per finire un'epoca con il brano della sigla finale, \"Non gioco pi\u00f9\", il cui testo intendeva essere il suo messaggio d'addio ai teleschermi, divenuto definitivo col video che chiudeva \"Mille e una luce\" del 1978, \"Ancora, ancora, ancora\".\nDal 2011 si festeggia a Bellaria-Igea Marina o a Rimini il festival Milleluci, nel 2013 affidato a Platinette. Raffaella Carr\u00e0 vi ha partecipato pi\u00f9 volte.\nContenuto.\nOgni puntata celebrava un diverso genere di spettacolo, con la partecipazione di diversi ospiti, grandi interpreti del tipo di spettacolo oggetto della puntata:\nIl materiale audio della prima puntata fu parzialmente stampato su un disco, \"Milleluci sulla radio\", a cura dell'Ufficio Relazioni Pubbliche della RAI, con la dicitura \"disco fuori commercio\" sull'etichetta e il numero di catalogo RAI 001, per festeggiare il primo cinquantenario (1924-1974) di Radio RAI, edito con copertina apribile, illustrata da alcune foto di scena della trasmissione.\nStaff.\nAutore, assieme a Falqui, il commediografo Roberto Lerici. Il direttore d'orchestra e compositore delle musiche originali \u00e8 Gianni Ferrio (con la partecipazione del coro di Alessandro Alessandroni e, nella quinta puntata, anche di quello di Nora Orlandi); il coreografo \u00e8 Gino Landi; lo scenografo \u00e8 Carlo Cesarini da Senigallia; il costumista, Corrado Colabucci; il direttore della fotografia, Corrado Bartoloni."}
{"id": "1554529", "revid": "729019", "url": "https://it.wikipedia.org/wiki?curid=1554529", "title": "Arado Ar 76", "text": "LArado Ar 76 era un caccia leggero monomotore ad ala alta a parasole prodotto dall'azienda tedesca Arado Flugzeugwerke GmbH nella seconda parte degli anni trenta.\nVenne utilizzato dai reparti Jagdgeschwader (JG) della Luftwaffe, l'aeronautica militare tedesca del periodo, e successivamente come addestratore avanzato nelle scuole di volo per la formazione di piloti da caccia.\nStoria del progetto.\nGi\u00e0 nelle prime fase della sua esistenza il \"Reichsluftfahrtministerium\" (RLM), il ministero deputato alla gestione dell'intera aviazione civile e militare della Germania dopo l'ascesa politica di Adolf Hitler, cominci\u00f2 a definire un programma di ricostituzione dell'aeronautica militare nazionale. A tale scopo il \"Technisches Amt\" (identificato anche come \"C-Amt\"), ufficio tecnico della sua componente militare e che faceva capo alla Luftwaffe espresse l'esigenza di dotarsi di un aereo da caccia leggero identificato come \"Heimatschutzj\u00e4ger\", una soluzione gi\u00e0 sperimentata anche in Francia e che si basava su un velivolo compatto, di peso contenuto e mosso da un motore aeronautico dalla potenza ridotta ma tuttavia adeguata alla massa del modello. Questa particolare categoria di caccia, che sfruttava le potenziali doti di agilit\u00e0 date dalla massa ridotta, e che era destinata al ruolo di caccia \"di emergenza\" e da difesa aerea del territorio, risultava anche adatta all'addestramento avanzato dei piloti destinati ai Jagdgeschwader (JG) cos\u00ec che nel 1935 emise una specifica relativa alla fornitura di un nuovo modello monoposto che potesse soddisfare tali esigenze da destinare alle scuole di volo della Luftwaffe. Tra le caratteristiche richieste quella dell'adozione del motore Argus As 10C, un 8 cilindri a V rovesciata raffreddato ad aria in grado di esprimere una potenza pari a 240 CV (180 kW). Alla richiesta risposero quattro aziende aeronautiche nazionali, la Arado, la Focke-Wulf Flugzeugbau, la Ernst Heinkel Flugzeugwerke e la Henschel Flugzeugwerke.\nL'ufficio tecnico dell'Arado disegn\u00f2 un modello dall'impostazione convenzionale per il periodo, un velivolo realizzato in tecnica mista caratterizzato dalla fusoliera con struttura in tubi d'acciaio saldato rivestita in tela trattata, velatura monoplana ad ala alta a parasole, realizzata in legno telato, e carrello fisso triciclo classico con ruotino posteriore.\nDopo la valutazione comparativa del 1935, dove si scontr\u00f2 con i concorrenti Focke-Wulf Fw 56, Heinkel He 74, Henschel Hs 121 ed Hs 125, il Reichsluftfahrtministerium, pur considerando tra tutti vincitore l'Fw 56, rimase comunque sufficientemente impressionato da ordinare alla Arado un piccolo numero di esemplari."}
{"id": "1554532", "revid": "256896", "url": "https://it.wikipedia.org/wiki?curid=1554532", "title": "Caenolestes fuliginosus", "text": "L'opossum toporagno scuro (\"Caenolestes fuliginosus\" Tomes, 1863) \u00e8 un marsupiale americano della famiglia Caenolestidae.\nDescrizione.\nMostra dimorfismo sessuale, con le femmine notevolmente pi\u00f9 piccole. Il peso dei maschi varia tra 25 e 41 g, quello delle femmine tra 16,5 e 22,5 g; la lunghezza del corpo, testa compresa, \u00e8 tra 9 e 14\u00a0cm. Il pelo, soffice e folto, varia dal marrone scuro a quasi nero sul dorso, mentre \u00e8 nettamente pi\u00f9 chiaro nella regione ventrale. La coda \u00e8 quasi nuda. Il muso \u00e8 lungo e appuntito, gli occhi piccoli e poco acuti, le orecchie rotonde. Le femmine sono prive di marsupio.\nDistribuzione e habitat.\nVive in boschi e praterie umide delle Ande, in aree di fitta vegetazione nella quale si sposta scavando tunnel. L'areale comprende zone della Colombia, dell'Ecuador e del nordest del Venezuela.\nBiologia.\nLe abitudini sono poco note: si ritiene che sia prevalentemente notturno. La dieta comprende insetti, vermi e anche piccoli vertebrati e semi. Dotato di vista debole, nella ricerca del cibo usa soprattutto l'olfatto e l'udito, che sono molto sviluppati, oltre alle sensibili vibrisse.\nSistematica.\nComprende tre sottospecie:\nConservazione.\nLa \"IUCN red list\" classifica questa specie come a basso rischio di estinzione."}
{"id": "1554534", "revid": "79454", "url": "https://it.wikipedia.org/wiki?curid=1554534", "title": "Minuto di 61 secondi", "text": ""}
{"id": "1554536", "revid": "37401", "url": "https://it.wikipedia.org/wiki?curid=1554536", "title": "Cattedrale di sant'Agata", "text": ""}
{"id": "1554537", "revid": "37401", "url": "https://it.wikipedia.org/wiki?curid=1554537", "title": "Borremans", "text": ""}
{"id": "1554538", "revid": "47767", "url": "https://it.wikipedia.org/wiki?curid=1554538", "title": "Desiree", "text": ""}
{"id": "1554539", "revid": "123437753", "url": "https://it.wikipedia.org/wiki?curid=1554539", "title": "B\u00f6rdeland", "text": "B\u00f6rdeland \u00e8 un comune di abitanti del land della Sassonia-Anhalt, in Germania.\nAppartiene al circondario del Salzland.\nStoria.\nIl comune di B\u00f6rdeland fu creato il 29 dicembre 2007 dall'unione dei comuni di Biere, Eggersdorf, Eickendorf, Gro\u00dfm\u00fchlingen, Kleinm\u00fchlingen, Welsleben e Zens, che ne divennero frazioni.\nSuddivisione amministrativa.\nIl territorio comunale comprende 7 centri abitati (\"Ortsteil\"):"}
{"id": "1554540", "revid": "13565257", "url": "https://it.wikipedia.org/wiki?curid=1554540", "title": "Boerdeland", "text": ""}
{"id": "1554541", "revid": "287204", "url": "https://it.wikipedia.org/wiki?curid=1554541", "title": "Bordeland", "text": ""}
{"id": "1554542", "revid": "83531", "url": "https://it.wikipedia.org/wiki?curid=1554542", "title": "L\u00f6dderitz", "text": "L\u00f6dderitz \u00e8 una frazione di 241 abitanti della citt\u00e0 tedesca di Barby, situata nel land della Sassonia-Anhalt. Gi\u00e0 comune autonomo, il 1\u00ba gennaio 2010 \u00e8 stata accorpato a Barby assieme agli altri comuni soppressi di Gro\u00df Rosenburg, Breitenhagen, Glinde, P\u00f6mmelte, Sachsendorf, Tornitz, Wespen e Zuchau."}
{"id": "1554543", "revid": "267975", "url": "https://it.wikipedia.org/wiki?curid=1554543", "title": "Sede titolare di Malamocco", "text": "Malamocco () \u00e8 una sede vescovile titolare della Chiesa cattolica.\nStoria.\nMalamocco, sull'isola del Lido di Venezia, \u00e8 stata la primitiva sede dei vescovi di Chioggia, dal IX secolo fino al 1110, quando il vescovo Enrico Grancarolo trasl\u00f2 la sede a Chioggia.\nDal 2018 Malamocco \u00e8 annoverata tra le sedi vescovili titolari della Chiesa cattolica; dal 10 novembre 2020 il vescovo titolare \u00e8 Noel Saw Naw Aye, vescovo ausiliare di Yangon."}
{"id": "1554544", "revid": "155136", "url": "https://it.wikipedia.org/wiki?curid=1554544", "title": "Vescovo di Malamocco", "text": ""}
{"id": "1554545", "revid": "101175", "url": "https://it.wikipedia.org/wiki?curid=1554545", "title": "Robert Dunlop", "text": "Biografia.\nDopo un apprendistato su circuiti minori, il giovane Dunlop debutta nelle gare su strada nel 1979 alla Temple 100. La sua prima apparizione al Cookstown 100 arriva nel 1980, alla guida di una Yamaha da 347\u00a0cm\u00b3. La sua prima gara da professionista \u00e8 stata a Aghadowey nel 1981.\nDunlop ha poi stabilito il giro record alla Cookstown 100, dove vinse per la prima volta nel 1985, nella gara riservata alla classe 250, con una velocit\u00e0 media di 88.57\u00a0mph e davanti a Gary Cowan (EMC) e Noel Hudson (Rotax). Il suo anno con pi\u00f9 successi \u00e8 stato il 1987 quando \u00e8 stato il \"\u201cMan of the Meeting\u201d\", vincendo le gare riservate alle 125, 350 e 1000 cm\u00b3. Quattro altre vittorie su 125 sono arrivate nel 1988, 1989, 1991 e 1993 per un totale di 8 vittorie in quest'evento.\nVinse il Gran Premio di Macao nel 1989 su una Honda 500, battendo Phillip McCallen e Steve Hislop, entrambi su Honda 750.\nNel 1990 \u00e8 approdato al team JPS Norton racing, per correre su una Norton dotata di motore rotativo e su circuiti permanenti ha ottenuto una delle 3 vittorie al MCN Supercup (le altre due le colse Terry Rymer). Dunlop vinse due volte nella gara irlandese North West 200 e fin\u00ec terzo nella categoria F1 al Tourist Trophy dell'Isola di Man.\nNel 1994 Dunlop ebbe un grave infortunio al TT, quando la ruota posteriore della sua Honda RC45 si \u00e8 disintegrata apparentemente senza motivo in un lungo curvone a sinistra; riport\u00f2 lesioni multiple e fu estremamente fortunato a sopravvivere all'incidente. La lunga degenza in ospedale e il successivo recupero non gli permisero di continuare la stagione 1994, e lo tennero fuori anche per tutto il 1995.\nMolti pensarono che dopo il grave incidente si sarebbe ritirato, avendo anche perso in parte mobilit\u00e0 a una gamba, rimastagli anche pi\u00f9 corta dell'altra. Nonostante la riabilitazione, l'unico regolamento che gli permetteva ancora di correre era quello della classe 125 e Dunlop scelse per il ritorno la Cookstown 100 e il 20 aprile 1996, anche se non completamente a posto, prese il via e arriv\u00f2 nono, in una gara vinta da suo fratello Joey. Pur non avendo mai vinto la corsa, le sue partecipazioni si ripeterono anche negli anni successivi e raccolse buoni piazzamenti: 3\u00ba nel 1997, 4\u00ba nel 1998, 3\u00ba nel 2002 e 2\u00ba nel 2004.\nA causa del dolore e del progressivo aggravarsi della condizione della gamba, il 16 dicembre 2003 Dunlop annuncia che si ritirer\u00e0 alla fine della stagione 2004 (a 43 anni), dichiarando anche di voler vincere il TT e la North West 200 prima di smettere e passare il testimone ai figli William e Michael. Robert ha corso l'ultimo Tourist Trophy nel 2004.\nL'8 febbraio 2005 \u00e8 stato il primo pilota eletto nella \"Irish Motorcycle Hall of Fame\". Alla premiazione, Dunlop ha annunciato che presto si sarebbe dovuto far operare alla gamba infortunata nel 1994, e che se tutto fosse andato bene gli sarebbe piaciuto tornare a correre in moto nel 2006.\nRobert Dunlop nel 2006 ha vinto per la 15\u00aa volta la North West 200, stabilendo il primato assoluto di vittorie.\nIl 15 maggio 2008 durante le qualifiche della North West 200, sul circuito stradale di 14,426\u00a0km che collega le cittadine di Portrush, Portstewart e Coleraine, in Irlanda del Nord, giunto in prossimit\u00e0 di Mather's Cross, il quarantasettenne di Ballymoney \u00e8 stato catapultato a terra, a 260\u00a0km/h, dal grippaggio della sua Honda 250 e poi investito da Darren Burns, che lo seguiva a breve distanza.\nRecord al Tourist Trophy.\nVincitore alla sua prima gara, nel Newcomers 350 Manx Grand Prix del 1983, nel 1989 ottenne la sua prima vittoria nella 125 con un giro record a 103.02\u00a0mph di media (165\u00a0km/h). Nel 1990 ripet\u00e9 il successo nella 125 con un nuovo record a 104.09\u00a0mph. Nel 1991 ottenne due vittorie: la gara 125 per il terzo anno consecutivo a 103.68\u00a0mph di media, con un nuovo giro record a 106.71\u00a0mph di media, e la vittoria al Junior TT a 114.89\u00a0mph. Nel 1992 fin\u00ec 2\u00ba nella 125 e 3\u00ba nella Junior e nella Senior e nel 1993 fin\u00ec 2\u00ba nella 125.\nDopo l'incidente del 1994 non corse pi\u00f9 il TT fino al 1997, quando arriv\u00f2 terzo nella 125. Nel 1998 vinse la gara delle Ultra-Lightweight, mentre nel 1999 fin\u00ec 5\u00ba. Nel 2000 arriv\u00f2 terzo nella Ultra-Lightweight guidando una Honda\nPremi.\nNel febbraio 2006 \u00e8 stato annunciato che Dunlop e suo fratello Joey sarebbero stati onorati del Honorary Degrees dell'University of Ulster, per i loro successi in campo motociclistico.. Il 4 luglio ricevettero la laurea honoris causa alla University of Ulster di Coleraine."}
{"id": "1554546", "revid": "43530", "url": "https://it.wikipedia.org/wiki?curid=1554546", "title": "Cavit\u00e0 nasale", "text": ""}
{"id": "1554547", "revid": "13565324", "url": "https://it.wikipedia.org/wiki?curid=1554547", "title": "Loedderitz", "text": ""}
{"id": "1554548", "revid": "287204", "url": "https://it.wikipedia.org/wiki?curid=1554548", "title": "Lodderitz", "text": ""}
{"id": "1554551", "revid": "226458", "url": "https://it.wikipedia.org/wiki?curid=1554551", "title": "Fidatezza", "text": ""}
{"id": "1554562", "revid": "380654", "url": "https://it.wikipedia.org/wiki?curid=1554562", "title": "Il commissario Scali", "text": "Il commissario Scali (\"The Commish\") \u00e8 una serie televisiva statunitense andata in onda sulla ABC dal 1991 al 1996 e su Canale 5 durante lo stesso periodo.\nTrama.\nTony Scali (Michael Chiklis) \u00e8 un commissario trentottenne di polizia in una piccola citt\u00e0 dell'Upstate New York."}
{"id": "1554563", "revid": "228587", "url": "https://it.wikipedia.org/wiki?curid=1554563", "title": "Vlasta", "text": "Vlasta fu, secondo la leggenda, un'amazzone della Boemia. \nVecchia compagna di Libussa, volle, dopo la morte di questa principessa, nel 735, formare uno stato in cui le donne avrebbero dominato sugli uomini.\nNe stabilisce la sede sul monte Vidovl\u00e9, da cui il suo esercito avanzava sulle pianure vicine per devastarle. Fu cos\u00ec per otto anni il terrore della Boemia. Eman\u00f2 un codice che consacrava la dipendenza e l'inferiorit\u00e0 degli uomini sotto ogni punto di vista. Il forte di Vidovl\u00e9 fu preso d'attacco da P\u0159emysl, il re della Boemia, e Vlasta muore combattendo."}
{"id": "1554571", "revid": "767487", "url": "https://it.wikipedia.org/wiki?curid=1554571", "title": "Igor' Severjanin", "text": "Verseggiatore abile e gradevole, abbin\u00f2 molto bene rime da \"chansonnier\" ai modi e alle forme della poesia decadente. Nella sua poesia trovano ricetto il solipsismo e la ricerca del vivere l'istante: molto ben tratteggiata \u00e8 la noncuranza e la frivolezza della borghesia russa, incurante della Rivoluzione incombente. Per questo fu assai popolare e, per un certo tempo, anche apprezzato. \nNel 1918 Severjanin si trovava in Estonia, dove decise di rimanere per il resto della vita, scosso dai rivolgimenti che la Rivoluzione russa stava apportando alla nazione.\nAutori come Vladimir Majakovskij criticano l'assenza nella sua poesia (appunto, di stampo borghese) di impegno politico.\nDelle sue opere resta oggi valida l'ardita novit\u00e0 del linguaggio, ricco di neologismi."}
{"id": "1554573", "revid": "122473308", "url": "https://it.wikipedia.org/wiki?curid=1554573", "title": "Zone di Roma", "text": "Le zone di Roma sono suddivisioni toponomastiche tracciate all'interno dell'area dell'agro romano, ripartite tra Roma Capitale e il comune di Fiumicino.\nCostituiscono il quarto e ultimo livello di suddivisioni toponomastiche di Roma Capitale e coprono, considerando le sole zone di sua competenza, una superficie di circa . La popolazione totale residente \u00e8 di abitanti.\nStoria.\nCon delibera del Commissario Straordinario n\u00ba 2453 del 13 settembre 1961, a causa della nuova urbanizzazione, l'intera area dell'Agro Romano ricadente nel comune di Roma, fu suddivisa in 59 zone, codificate con la lettera Z seguita dalla numerazione romana.\nNel 1992, con la costituzione del comune di Fiumicino, sei zone complete e parte di altre tre furono assegnate al nuovo comune, quindi ufficialmente soppresse con delibera del Commissario Straordinario n\u00ba 1529 dell'8 settembre 1993.\nLa seguente tabella riporta le 59 zone definite nel 1961."}
{"id": "1554583", "revid": "1318658", "url": "https://it.wikipedia.org/wiki?curid=1554583", "title": "Capolavori", "text": ""}
{"id": "1554585", "revid": "56620", "url": "https://it.wikipedia.org/wiki?curid=1554585", "title": "Giovan Battista Dell'Era", "text": "Biografia.\nNato nel 1765, a Treviglio, allora milanese. Nel 1785 si rec\u00f2 per la prima volta a Roma, dove cominci\u00f2 la sua attivit\u00e0 di ritrattista, per la quale fu apprezzato e stimato in tutta la Lombardia. Mor\u00ec il 7 gennaio del 1799 a Firenze. \nDipinse \"Ester ed Assuero\" per la Basilica di San Martino ad Alzano Lombardo.\nI suoi disegni, tra cui l\"'Incontro di Giuseppe e Giacobbe\", sono esposti al museo civico di Treviglio. Tali opere sono realizzate principalmente con matita, penna, inchiostro e acquarelli."}
{"id": "1554586", "revid": "767487", "url": "https://it.wikipedia.org/wiki?curid=1554586", "title": "Maciste contro i mostri", "text": "Maciste contro i mostri \u00e8 un film peplum del 1962 diretto da Guido Malatesta.\nTrama.\nIn una non meglio definibile era protostorica in cui gli esseri umani convivono con colossali rettili di ogni tipo, una trib\u00f9 nomade guidata da un uomo di nome Aidar arriva in una zona molto fertile nota come la \"Valle del Sole\". Quando si scopre che in questa valle abita un mastodontico rettile molto feroce che minaccia la popolazione, Maciste accorre in aiuto di Aidar ed elimina il pericoloso essere. Poco dopo la partenza dell'eroe il popolo di Aidar \u00e8 assalito dai Druti, abitanti delle caverne che compiono una strage e rapiscono le donne per sacrificarle alle loro divinit\u00e0; inoltre rubano il fuoco alla popolazione. Maciste viene informato da Aidar dei fatti e decide di prendere le difese del popolo e capeggiando un esercito riesce, dopo aver ucciso un rettile che sembrerebbe avere 3 teste, ad invadere le grotte e salvare le donne, sconfiggendo definitivamente i Druti. Dopo la vittoria il popolo di Aidar pu\u00f2 finalmente vivere in pace, mentre Maciste riparte verso nuove terre e nuove avventure portando con s\u00e9 Moah, una fanciulla del popolo dei Druti che si \u00e8 innamorata di lui."}
{"id": "1554587", "revid": "1871", "url": "https://it.wikipedia.org/wiki?curid=1554587", "title": "Filtro di Sobel", "text": ""}
{"id": "1554588", "revid": "1871", "url": "https://it.wikipedia.org/wiki?curid=1554588", "title": "Filtro di Roberts", "text": ""}
{"id": "1554591", "revid": "54354", "url": "https://it.wikipedia.org/wiki?curid=1554591", "title": "Trasversalit\u00e0", "text": "In matematica, e pi\u00f9 precisamente in topologia differenziale, la trasversalit\u00e0 \u00e8 una propriet\u00e0 opposta alla tangenza. Viene definita nel contesto di curve, superfici o pi\u00f9 generali variet\u00e0 differenziabili contenute in un qualche spazio. \nLa nozione di trasversalit\u00e0 fa uso del calcolo infinitesimale (in particolare, dello spazio tangente).\nDefinizione.\nDue sottovariet\u00e0 differenziabili di una variet\u00e0 differenziabile \"M\" di dimensione \"n\" si intersecano in modo trasverso in un punto \"x\" se i due spazi tangenti corrispettivi in quel punto generano lo spazio tangente di \"x\" in \"M\".\nNel caso in cui le sottovariet\u00e0 abbiano dimensioni complementari (cio\u00e8 la cui somma \u00e8 \"n\"), questo equivale a chiedere che i due sottospazi tangenti siano in somma diretta, ovvero che si intersechino solamente in un punto (questo segue dalla formula di Grassmann).\nPropriet\u00e0.\nL'intersezione di due variet\u00e0 trasverse \u00e8 anch'essa una variet\u00e0, la cui codimensione \u00e8 pari alla somma delle codimensioni delle due variet\u00e0 di partenza (quando non \u00e8 vuota). \nEntrambe queste propriet\u00e0 dipendono dalla trasversalit\u00e0: se l'intersezione di due variet\u00e0 non \u00e8 trasversa, l'intersezione pu\u00f2 non essere una variet\u00e0, e se \u00e8 una variet\u00e0 pu\u00f2 comunque avere dimensione arbitraria.\nIn particolare, due variet\u00e0 con dimensioni complementari si intersecano in punti isolati. Se una delle due variet\u00e0 \u00e8 compatta, questi punti sono finiti. Se le due variet\u00e0 e la variet\u00e0 ambiente sono tutte orientate, ciascun punto di intersezione ha un segno + o -. La somma di questi segni \u00e8 una quantit\u00e0 importante in topologia algebrica, perch\u00e9 non cambia se una delle due variet\u00e0 \u00e8 spostata tramite una isotopia.\nDue variet\u00e0 la cui somma delle dimensioni \u00e8 minore della dimensione \"n\" della variet\u00e0 ambiente sono trasverse se e solo se non si intersecano. Infatti in questo caso gli spazi tangente hanno dimensione troppo piccola e non possono in nessun caso generare uno spazio di dimensione \"n\".\nPi\u00f9 in generale, secondo la definizione, due variet\u00e0 che non si intersecano sono comunque trasverse."}
{"id": "1554592", "revid": "1568601", "url": "https://it.wikipedia.org/wiki?curid=1554592", "title": "Regione del San Lorenzo", "text": "La regione del San Lorenzo \u00e8 una vasta pianura canadese, che si sviluppa lungo le rive del fiume San Lorenzo.\n\u00c8 una regione agricola (cereali e frutta, allevamento di bovini) e costituisce la zona pi\u00f9 industrializzata del Canada, essendo particolarmente adatta all'insediamento umano.\nVi si trovano la capitale del Canada, Ottawa, e le citt\u00e0 pi\u00f9 popolose dello Stato, Toronto e Montr\u00e9al."}
{"id": "1554593", "revid": "124146403", "url": "https://it.wikipedia.org/wiki?curid=1554593", "title": "Geografia economica", "text": "La geografia economica \u00e8 una sottodisciplina della geografia, che analizza le connessioni economiche globali, occupandosi di fenomeni come la macroeconomia, la globalizzazione, o di entit\u00e0 sovranazionali come l'ASEAN, il MERCOSUR, l'Unione europea, il NAFTA, l'APEC, l'EFTA, l'ALCA, l'OPEC. \nRispetto alla geografia classica, quella economica approfondisce questioni che dalla prima vengono soltanto sfiorate: l'economia, la geopolitica, le dinamiche socio-economiche, l'andamento dei settori primario, secondario, terziario e quaternario, i flussi di persone, capitali, beni ed informazioni, la differenza tra Nord e Sud e le pi\u00f9 moderne tendenze in atto vedendo le trasformazioni anche da un punto di vista storico.\nLo spazio geografico e lo spazio economico.\nLe relazioni geografico-spaziali.\nLo spazio geografico \u00e8 un artificio mentale: se da esso isoliamo le relazioni spaziali che riguardano l'economia otteniamo \"lo spazio economico\". Possiamo classificare le relazioni spaziali in: relazioni verticali, se connettono i soggetti economici con le caratteristiche proprie dei diversi luoghi; relazioni orizzontali, se hanno per oggetto lo scambio, movimenti di persone, informazioni e capitali.\nStruttura e organizzazione del territorio.\nLe localizzazioni sono dunque legate tra loro da specifiche interazioni (orizzontali) e da relazioni (verticali) con il territorio in cui risiedono. A loro volta le diverse strutture territoriali, legate tra loro da relazioni orizzontali, formano quella che viene detta organizzazione territoriale. Nella localizzazione dei fatti economici i legami orizzontali e verticali interagiscono e si condizionano a vicenda. Quindi l'economia di un territorio, tenute costanti tutte le altre condizioni, dipende dall'ordine spaziale degli impianti, della produzione e degli scambi. Le strutture territoriali e la loro organizzazione sono quindi l'oggetto principale della geografia economica e nell'analizzarle vengono considerati tre ordini di fatti: le differenti condizioni naturali; le condizioni ereditate dal passato; l'organizzazione attuale.\nL'ordine spaziale come valore economico.\nNelle societ\u00e0 pre-mercantili e pre-industriali il valore del territorio dipendeva essenzialmente dalla sua attitudine a soddisfare i consumi locali e non aveva importanza se il terreno poteva produrre di pi\u00f9. Questo rapporto tra umani e territorio mut\u00f2 quando si svilupparono i rapporti commerciali a vasto raggio. Il suolo, da semplice bene di uso comune di tutto il gruppo, divenne allora un bene di chi, possedendo il capitale, poteva acquisirne la propriet\u00e0 per accrescere il capitale stesso. Questo processo diede inizio alla societ\u00e0 capitalistica per cui il valore del suolo se prima era legato alla maggiore o minore fertilit\u00e0 del territorio, ora iniziava a dipendere sempre pi\u00f9 dalla sua posizione. Anche la scelta del tipo di coltivazione non sarebbe pi\u00f9 dipesa dai bisogni del consumo locale, ma dal valore commerciale. Ma il capitalismo agrario ha dei limiti dovuti all'impossibilit\u00e0 di produrre oltre una certa quota. Questi limiti furono superati quando il meccanismo di accumulazione capitalistica di mercato si applic\u00f2 all'industria. Qui l'aumento della produttivit\u00e0 del lavoro umano sembrava non trovare alcuna limitazione. Il modo di produrre capitalistico-industriale ebbe come principale conseguenza la concentrazione dello sviluppo economico in pochi paesi e in poche aree centrali, mentre il resto dello spazio economico restava pi\u00f9 o meno arretrato. Le economie di scala infatti determinano un aumento degli investimenti laddove ce ne sono gi\u00e0 stati, in un circolo virtuoso.\nLe economie esterne.\nI vantaggi che l'imprenditore capitalista ottiene localizzando le sue attivit\u00e0 economiche in determinati luoghi e condizioni ambientali vengono definiti economie esterne o esternalit\u00e0 in quanto sono effetti utili che si possono ricevere solo dall'esterno se si localizza laddove sono presenti certe condizioni (strada, ecc). L'esistenza di tali condizionamenti territoriali sulla produttivit\u00e0 delle imprese venne riconosciuta gi\u00e0 nel 1890 da Marshall. Le economie esterne possono essere naturali, derivanti dall'attivit\u00e0 umana (infrastrutture), o possono anche derivare da un effetto collaterale del mercato (economie di agglomerazione). La vicinanza di pi\u00f9 imprese infatti pu\u00f2 generare economie di scala e risparmi di costi. \u00c8 quanto si \u00e8 verificato in Italia in aree industriali come Torino e Milano. Le economie di agglomerazione sono una parte delle esternalit\u00e0 delle economie di urbanizzazione, le quali derivano da: opere di urbanizzazione primaria; facilit\u00e0 di scambi di merci; formazione di un mercato sempre pi\u00f9 vasto; presenza di servizi pubblici necessari; sviluppo parallelo dei servizi privati per le famiglie e per le imprese. L'amministrazione pubblica possiede un certo margine di potere nel favorire alcuni di questi fattori.\nLe infrastrutture e la socializzazione capitalistica della produzione.\nLe infrastrutture sono quelle condizioni artificiali realizzate sul territorio mediante la spesa pubblica. Esse si possono dividere in: Infrastrutture materiali o tecniche; infrastrutture sociali; infrastrutture economiche; infrastrutture dell'informazione e della ricerca. Inoltre esse presentano le seguenti caratteristiche: sono strutture territoriali; sono beni non escludibili; sono sovente indivisibili; non danno profitti diretti ma generano solo economie esterne. Nello spazio geografico dunque l'economia di mercato funziona per mezzo del suo contrario, cio\u00e8 di \"non merci\". Tale forma di socializzazione collettiva, parrebbe opposta al principio capitalistico, ma di fatto si tratta di una socializzazione capitalistica in quanto non si oppone al sistema di mercato, anzi \u00e8 conforme alle sue esigenze.\nLa posizione come valore di mercato.\nIl sistema capitalistico trova il modo di far pagare le economie esterne bench\u00e9 esse non siano merci. Infatti ogni porzione di suolo ha un valore diverso a seconda della sua posizione, ovvero delle economie esterne che offre a chi vi si localizza. Nelle aree rurali il valore di un terreno \u00e8 valutato soprattutto in base alle sue caratteristiche naturali, nelle aree urbane, al contrario, un suolo \u00e8 valutato soprattutto in base alla sua posizione. Inoltre la domanda dell'uso del suolo aumenta continuamente nel tempo e chi ne \u00e8 proprietario si trova in una posizione tendenzialmente monopolistica.\nLocale e globale.\nLe economie esterne prodotte da un'infrastruttura danno vantaggi a chi si localizza vicino ad essa. In altri casi si tratta di relazioni verticali che legano certe localizzazioni ai caratteri specifici di certi luoghi. Il termine globale, in geografia, indica quelle relazioni orizzontali che si estendono su tutta la superficie terrestre; sono invece locali le relazioni che interessano solo una porzione del globo. Un tempo i circuiti di produzione e dello scambio di beni si svolgevano prevalentemente su scale locali, mentre a livelli territoriali superiori circolavano pochi beni \"rari\". A partire dall'et\u00e0 moderna in seguito alla scoperta dell'intero globo, si fecero sempre pi\u00f9 frequenti gli scambi su scala planetaria. Ad oggi infatti le relazioni si sono talmente intensificate da aver superato ormai ogni confine fisico, culturale o politico.\nForme e squilibri della globalizzazione.\nLa globalizzazione si caratterizza soprattutto per la variet\u00e0 e interdipendenza reciproca. La globalizzazione tecnologico-economica riguarda ormai tutte le fasi del circuito economico: dallo sfruttamento delle risorse alla trasformazione manifatturiera, alla distribuzione. Le dimensioni del fenomeno infatti sono tali che nessun operatore economico e nessuno stato \u00e8 in grado di controllarli. Si sono formate cos\u00ec reti globali di imprese che cooperando su scala mondiale, connettono tra loro le migliaia di luoghi in cui sono insediate. Ci si trova quindi in una situazione di potenziale concorrenza tra tutti i luoghi della terra. Altri aspetti della globalizzazione riguardano il sapere tecnico-scientifico e ambientale, temi che riguardano contemporaneamente tutta l'umanit\u00e0. Vi \u00e8 anche un aspetto culturale da non trascurare, per cui si assiste a una mondializzazione della cultura a scapito delle realt\u00e0 pi\u00f9 piccole. Infine vi \u00e8 anche una globalizzazione geopolitica e geostrategica che consiste nella crescente e immediata interdipendenza delle decisioni e degli avvenimenti politici di ogni parte del globo. Vi \u00e8 invece un sostanziale ritardo nella globalizzazione delle istituzioni che appaiono ancora molto radicate su scala locale.\nLa regione geografica.\nL'organizzazione regionale.\nL'insieme di relazioni orizzontali e verticali copre tutta la superficie terrestre. Addensamenti, concentrazioni, rarefazioni, discontinuit\u00e0, dividono e articolano lo spazio geo-economico in regioni. Per definire una regione occorrono tre requisiti: Insieme di luoghi contigui; caratteristiche comuni tra loro; in basi a tali caratteristiche si osserva una differenziazione dai luoghi circostanti. In base alla dimensione si distingue un livello microregionale (uno o pochi comuni); mesoregionale (dimensioni comprensoriali, provinciali e regionali in senso stretto); macroregionale(insieme di regioni politiche, paesi); megaregionali (continentali o intercontinentali). In ogni caso lo spazio di una regione \u00e8 un'astrazione mentale quindi muta in base ai fenomeni che si vogliono tenere in considerazione.\nTipi tematici di regione.\nI tipi di regione pi\u00f9 importanti sono: \nLe regioni economiche formali e funzionali.\nLe regioni si definiscono formali quando sono individuate in base ad attributi omogenei che le identificano e le differenziano dalle regioni circostanti. Sono invece regioni funzionali quelle individuate in base alle relazioni orizzontali che si estendono in uno spazio. Queste ultime si distinguono tra monocentriche o policentriche. Infine una regione formale che si collega a una funzionale forma una regione complessa. Un esempio tipico \u00e8 la regione programma, che in base alle caratteristiche di un territorio, si propone di realizzare alcuni interventi su scala regionale.\nStrutture regionali gerarchiche e polarizzate.\nLa disposizione territoriale dei servizi non \u00e8 casuale. Lo spazio infatti \u00e8 gererchizzato, per cui i singoli centri (localit\u00e0 centrali) servono ciascuno un'area a loro circostante. Nella teoria quindi lo spazio tra i centri urbani avrebbe distanze uguali, ma questo non si verifica nella realt\u00e0 perch\u00e9 lo spazio geografico \u00e8 differenziato dalla natura e dalla storia. I fenomeni di squilibrio sono determinati soprattutto dai processi di agglomerazione per cui le attivit\u00e0 tendono a localizzarsi l'una vicina alle altre. Uno sviluppo regionale di questo tipo \u00e8 detto polarizzato. La struttura polarizzata crea squilibrio territoriale tra la regione centrale polarizzante e le regioni periferiche. Un esempio di questo squilibrio \u00e8 rappresentato dal pentagono Londra, Parigi, Milano, Monaco e Amburgo. Tuttavia la polarizzazione produce anche effetti nefasti al territorio naturale e culturale pertanto in alcuni casi si verificano processi di depolarizzazione..\nDeconcentrazione e nuove strutture regionali a rete.\nLe strutture regionali polarizzate tipiche sono quelle sviluppatesi nella prima parte del Novecento con l'avvento dell'industria manifatturiera. Invece, nella seconda met\u00e0 del Novecento, i paesi di vecchia industrializzazione furono investiti da processi di frazionamento e decentramento delle aree produttive. In questa fase nasce un nuovo tipo di struttura regionale che prende il nome di \"struttura a rete\" e che distribuisce le varie attivit\u00e0 in centri minori. Le strutture reticolari sembrano oggi le pi\u00f9 adatte a favorire lo sviluppo delle aree forti.\nI sistemi territoriali locali.\nUno degli effetti della globalizzazione \u00e8 la competizione tra i vari territori. Tale competizione riguarda soggetti privati, pubblici e misti che insieme formano una rete locale che si comporta come un attore collettivo. Si realizza qui il concetto di \"Milieu territoriale\", che rappresenta una specie di patrimonio comune di un'area (quindi le potenzialit\u00e0 naturali, economiche e sociali) su cui una comunit\u00e0 pu\u00f2 basarsi per creare sviluppo. L'esempio pi\u00f9 tipico \u00e8 il distretto industriale.\nReti globali e sistemi locali nei processi di sviluppo.\nIl principale effetto territoriale della globalizzazione \u00e8 la tendenza a ricostruire le unit\u00e0 territoriali esistenti a livelli diversi ad esempio dalla citt\u00e0 alla metropoli, dal sistema locale alla macroregione. Quest'opera di costruzione non prescinde dall'esistenza di reti globali i cui flussi e i cui nodi sfuggono ad ogni controllo territoriale diretto. Tuttavia le regioni possono virtuosamente cogliere tali reti attraverso lo svolgimento di una funzione di intermediazione attiva tra le condizioni del milieu locale e le reti globali. In questo modo la regione non subir\u00e0 passivamente gli effetti delle reti globali e potr\u00e0 invece porre le basi per un ulteriore sviluppo. L'esempio pi\u00f9 tipico sono i piani strategici.\nLe regioni periferiche e la destrutturazione territoriale nel sud del mondo.\nIl passaggio da strutture territoriali gerarchizzate a strutture reticolari riguarda le aree pi\u00f9 sviluppate dei paesi industrializzati. Tuttavia alcune aree sono rimaste emarginate da questo sistema generando cos\u00ec periferie (Scozia, sud Italia, sud del mondo ecc). La posizione di dipendenza di tali aree si concretizza in primo luogo con l'emigrazione della popolazione.\nEconomia e ambiente naturale.\nL'ambiente, gli ecosistemi, il geosistema.\nPer ambiente si intende il sistema di relazioni che intercorrono tra esseri umani, altri esseri viventi e mondo inorganico. Queste relazioni fanno quindi capo a componenti biotici e abiotici. L'ecologia studia l'ecosistema terrestre che si pu\u00f2 suddividere in diversi sotto-insiemi (ecosistemi regionali). L'intero pianeta funziona come un sistema ed \u00e8 detto geosistema. Esso si comporta come un sistema aperto nel senso che esso riceve stimoli sia interni che esterni e si mantiene in equilibrio grazie ad una serie di cicli.\nIl problema ecologico.\nGli esseri umani, in quanto organismi viventi, dipendono dagli ecosistemi entro cui si trovano ad operare. Allo stesso modo l'ambiente naturale non esercita un ruolo passivo, ma fornisce tutta una serie di servizi naturali che hanno una funzione determinante per la sopravvivenza della specie umana e delle altre. Tali servizi principali sono: L'energia solare; la decomposizione; la regolazione dei gas atmosferici; la regolazione del clima; il ciclo dell'acqua; il controllo biologico di malattie e parassiti. Anche il sistema economico \u00e8 un sottosistema dell'ecosistema terrestre. Esso alimenta una circolazione di materia, energia, e informazione tendendo per\u00f2 alla modificazione del sistema naturale. Questo genera il cosiddetto problema ecologico che ha assunto dimensioni sempre pi\u00f9 globali a partire dalla rivoluzione industriale. Inoltre va ricordato che gli equilibri del geosistema non sono mai completamente stabili, essi danno infatti luogo a continue oscillazioni che oggi assumono una pericolosit\u00e0 maggiore a causa di due motivi principali: con l'aumento della densit\u00e0 e della complessit\u00e0 territoriale per cui \u00e8 aumentata la vulnerabilit\u00e0 delle persone; l'umanit\u00e0 modificando sempre di pi\u00f9 il sistema terrestre, ha generato diverse alterazioni le cui alcune sono reversibili, ma altre irreversibili. Risulta quindi importante considerare la differenza dei tempi quali: geologici (miliardi di anni); biologici (milioni di anni); economici (pochi anni). \u00c8 fondamentale quindi che gli scarti locali e temporali rimangano nei limiti compatibili con il mantenimento della vita e di quella umana in particolare. Oggi tale rischio \u00e8 attuale in quanto oltre il 60% del pianeta \u00e8 soggetto a sfruttamento non sostenibile.\nLe cause economiche del problema.\nIn un sistema economico i risultati dipendono dalla produttivit\u00e0 dei fattori, cio\u00e8 dal rapporto tra quantit\u00e0 dei beni e servizi prodotti e le corrispondenti quantit\u00e0 di fattori impiegati. I fattori originari sono la terra (insieme di risorse) e il lavoro (umano). La storia dei rapporti tra uomo e ambiente \u00e8 caratterizzato dal continuo aumento dello sfruttamento del fattore terra (minore lavoro umano e pi\u00f9 energia naturale). Questa tendenza ebbe una accelerazione enorme dopo la rivoluzione industriale. Si spiega cos\u00ec il fatto che oggi ogni abitante della terra, pur lavorando mediamente meno che in epoca pre-industriale, ha in media a sua disposizione una maggiore quantit\u00e0 di beni e servizi e una minore disponibilit\u00e0 di riserve naturali. Il sistema economico attuale non \u00e8 normalmente in grado di registrare ne di riequilibrare efficacemente questa progressiva perdita di produttivit\u00e0 del sistema terrestre. Teoricamente sarebbe quindi necessaria una diminuzione dei consumi da parte della fascia ricca della popolazione e al contrario un aumento da parte di quella povera attualmente sotto i livelli di povert\u00e0. Nella realt\u00e0 avviene il contrario. Appare dunque necessario adottare dei correttivi razionali.\nLe alterazioni dell'ecosistema.\nCi\u00f2 che produce un vantaggio economico nel breve periodo pu\u00f2 produrre gravi danni ambientali nel lungo periodo. Gli squilibri locali possono inoltre facilmente ingigantirsi a livello globale. Per questo motivo il problema ecologico non \u00e8 pi\u00f9 competenza di politiche statali, ma di accordi internazionali. Con le prime concentrazioni urbane e poi con l'avvento delle industrie e della civilt\u00e0 dei consumi si sono prodotti un numero elevatissimo di rifiuti molti dei quali non riciclabili naturalmente. Inoltre gli scarti umani possono generare una serie di reazioni a catena che poi si propagano su diversi territori, come le polveri sottili e le scorie radioattive. Tra le alterazioni dell'ecosistema che superano la soglia della reversibilit\u00e0 vi \u00e8 inoltre la perdita di diversit\u00e0 biologica o biodiversit\u00e0.\nL'impronta ecologica.\nPer valutare il problema dei consumi si ricorre a vari metodi di calcolo tra cui l'impronta ecologica. Si tratta di calcolare l'area del fattore terra e di mare necessaria ad una comunit\u00e0 per produrre tutte le risorse che consuma e per assorbire i rifiuti che produce. Il risultato diviso per il numero di abitanti fornisce l'impronta ecologica media di quella popolazione. (quella italiana \u00e8 di 3,8 contro una disponibilit\u00e0 reale del 1,06; dunque consumiamo circa 3 volte quello che ci spetterebbe).\nL'effetto serra e il cambiamento climatico globale.\nIl geosistema \u00e8 un insieme di oggetti e fenomeni legati tra loro da flussi di materia ed energia che funzionano come un unico sistema, nell'ambito del quale un'azione locale pu\u00f2 avere ripercussioni sull'intero pianeta. Lo squilibrio ambientale che crea le maggiori preoccupazioni a livello globale e che attualmente viene pi\u00f9 studiato \u00e8 quello dell'effetto serra per cui l'aumento eccessivo di taluni gas tende a far aumentare la temperatura terrestre in maniera anomala con gravissime conseguenze.\nLo sviluppo sostenibile.\nPer sviluppo sostenibile si intende quel tipo di sviluppo che soddisfi i bisogni del presente senza compromettere la capacit\u00e0 delle generazioni future di soddisfare i propri. Implica inoltre uno sviluppo che tenga conto non solo del reddito economico, ma anche della qualit\u00e0 dell'ambiente e quindi della vita. Esso si basa su tre principi fondamentali: L'integrit\u00e0 del sistema; l'efficienza economica; l'equit\u00e0 sociale (intragenerazionale e intergenerazionale). Vi sono due interpretazioni di sviluppo sostenibile nelle societ\u00e0 attuali, una pi\u00f9 debole che si propone di continuare l'attuale sfruttamento della natura ma con la compensazione di interventi mirati ad opera dell'uomo (come il rimboschimento). L'altra pi\u00f9 decisa vorrebbe lasciare l'intero stock di risorse attualmente esistenti, alle generazioni future.\nLe forme della sostenibilit\u00e0.\nSchematizzando si possono individuare i seguenti aspetti, tutti presenti nel concetto di sviluppo sostenibile: \nL'industria ecologica.\nIl degrado ambientale ha dato luogo al nascere di un nuovo mercato. Le risorse naturali infatti sono diventate delle merci (come l'acqua). Si sono cos\u00ec diffuse le attivit\u00e0 legate all'ecobusiness (smaltimento rifiuti, decontaminazione, protezione ambientale ecc). Tali attivit\u00e0 si presentano ormai come indispensabili, ma esse generano anche un effetto perverso che tende a far perpetuare le distruzioni ambientali.\nSostenibilit\u00e0: interventi a livello globale e locale.\nLa prima conferenza mondiale dell'ONU sui problemi dell'ambiente si tenne a Stoccolma nel 1972. In quella occasione i paesi meno avanzati si vedevano chiedere sacrifici pur avendo contribuito in minima parte agli squilibri e senza averne avuto particolari vantaggi. In ogni caso prevalse il concetto di riparazione invece di quello della prevenzione. Nel 1992 la conferenza di Rio de Janeiro mise in evidenza la necessit\u00e0 di ripensare quale poteva essere un tipo di sviluppo che permettesse l'accesso alle risorse da parte di tutti i popoli e una riduzione degli squilibri ecologici ed economici a livello internazionale. L'Agenda 21 \u00e8 nota perch\u00e9 stabil\u00ec un elenco dei principali problemi per i quali \u00e8 necessaria un'azione comune a livello internazionale: consumi; distribuzione del reddito; sostenibilit\u00e0 dell'agricoltura; protezione delle foreste; conservazione del patrimonio genetico; aiuti ai paesi poveri; gestione delle acque; regolazione delle emissioni gassose. Il limite di tale provvedimento fu che non postulava nessun tipo di obbligo preciso ne alcuna sanzione per i paesi sottoscrittori. Nel 1997 a Kyoto vi fu la stesura del protocollo di Ky\u014dto il quale impegnava i paesi firmatari a ridurre le emissioni dei principali gas serra\nLa popolazione.\nL'esplosione demografica.\nSi definisce tasso di crescita in un dato periodo, la differenza tra il tasso di natalit\u00e0 e il tasso di mortalit\u00e0. La popolazione del pianeta ha superato all'inizio del XXI secolo i 6 miliardi di abitanti, l'incremento maggiore si \u00e8 avuto per\u00f2 solo a seguito della rivoluzione agraria e poi industriale. Tale momento storico viene definito esplosione demografica. Negli ultimi decenni il tasso di crescita della popolazione mondiale ha cominciato a ridursi dal 21% al 12%. Tuttavia la densit\u00e0 continua ancora a crescere e questo \u00e8 un trionfo dell'umanit\u00e0 nei confronti della lotta alle malattie, ma \u00e8 anche un fenomeno preoccupante in quanto la crescita non \u00e8 uniforme su tutta la terra, e spesso laddove vi sono meno risorse vi \u00e8 una pi\u00f9 forte crescita demografica. L'Europa \u00e8 l'unico continente in saldo naturale negativo.\nLa distribuzione geografica della popolazione.\nLe differenze nella crescita si riflettono sulla distribuzione dell'umanit\u00e0 sulla superficie terrestre. Esistono infatti parti della terra che sono completamente disabitate. La restante parte della superficie terrestre, stabilmente abitata \u00e8 detta ecumene e presenta densit\u00e0 fortemente variabili. Il continente pi\u00f9 densamente popolato \u00e8 l'Asia, seguita dall'Europa. Mentre i valori pi\u00f9 bassi sono quelli dell'Oceania e America meridionale. In ogni caso, tre quarti dell'umanit\u00e0 vivono in Eurasia. Anche all'interno di ogni continente vi sono forti squilibri di densit\u00e0. Vi sono due tipi di grandi concentrazioni umane, le prime derivano da una secolare colonizzazione agricola (regione asiatica, Messico), le seconde derivano dallo sviluppo industriale moderno (Inghilterra, Francia, Italia, Stati Uniti ecc).\nLe migrazioni.\nLa popolazione di un territorio varia anche per il movimento migratorio, ma il saldo migratorio \u00e8 un dato meno certo di quello naturale a causa della difficile rilevazione dei movimenti clandestini. Dalla fine del Novecento si assiste a un notevole incremento dei fenomeni migratori, tanto che secondo l'ONU il 20% della popolazione mondiale ha lasciato per scelta o per forza il proprio paese di origine. Fattori principali di questi movimenti sono di tre tipi: La transizione migratoria, che segue la transizione demografica, spinge il surplus di popolazione verso zone pi\u00f9 ricche; La differenza di reddito e della qualit\u00e0 della vita; La mondializzazione dei trasporti e delle comunicazioni. Vi sono poi anche fattori di carattere politico come l'apertura delle frontiere interne tra organismi internazionali come l'Unione europea. L'Europa \u00e8 stata storicamente un punto di emigrazione e solo negli ultimi decenni si \u00e8 affermato come principale polo di attrazione mondiale. Anche la Russia ha vissuto un'esperienza analoga. Inoltre oggi si sono sviluppate nuove direttrici che passano per il Pacifico e si aggiungono a quelle storiche che passavano per l'Atlantico. Tra gli immigrati le categorie pi\u00f9 rappresentate sono quelle dei migranti per lavoro e dei rifugiati politici. La migrazione internazionale per lavoro \u00e8 vista dai paesi in via di sviluppo come un rimedio contro la disoccupazione e sottoccupazione interna. Per i paesi industrializzati gli immigrati rappresentano una manodopera poco costosa, anche se il numero di immigrati e quasi sempre superiore al numero che i paesi ospitanti sono disposti ad accogliere.\nLa popolazione come risorsa economica.\nLa popolazione di un paese pu\u00f2 essere considerata una risorsa economica di fondamentale importanza, indicata come capitale umano. Si definisce popolazione attiva l'insieme di persone in et\u00e0 lavorativa. La percentuale degli attivi varia di paese in paese e il suo valore \u00e8 tendenzialmente abbassato dall'abbondanza dei bambini (nei paesi poveri) o dall'abbondanza dei pensionati (paesi ricchi). La disoccupazione \u00e8 un fenomeno diffuso ovunque anche se nei paesi industrializzati si attesta tra il 4% e il 10%. Nei paesi poveri non si conosce il vero tasso di disoccupazione, ma si ricorre a stime dalle quali traspare quantomeno la differenza occupazionale tra uomini e donne oltre che l'inclusione nella popolazione attiva di fasce giovanissime di popolazione. Ma oltre al numero di occupati occorre tenere conto della diversa produttivit\u00e0 (ore di lavoro per unit\u00e0 di prodotto).\nLa sanit\u00e0 e l'istruzione.\nCaratteristiche di notevole importanza anche dal punto di vista produttivo oltre che sociale sono sanit\u00e0 e istruzione. Per quanto riguarda la sanit\u00e0 esistono ancora forti differenze tra paesi ricchi e paesi poveri anche se questi ultimi, pur lentamente, stanno decisamente migliorando le proprie condizioni. L'istruzione \u00e8 garantita a un livello di base in tutti gli stati, tuttavia non sempre l'accesso a questo servizio \u00e8 possibile all'intera popolazione, pertanto l'analfabetismo \u00e8 tutt'altro che scomparso.\nOrganizzazione territoriale degli spazi agricoli.\nLa superficie terrestre adibita allo sfruttamento agricolo non \u00e8 casuale, anzi segue dei fattori naturali, sociali, culturali e tecnologici ben precisi. Infatti a seconda di come questi fattori si combinano tra loro nelle diverse zone del globo, si realizzano diverse strutture territoriali basate su diversi tipi di produzione agricola.\nLa produzione mineraria ed energetica e gli effetti sul territorio.\nIl settore minerario ed energetico \u00e8 fondamentale nello studio della geografia economica. Infatti i giacimenti di ferro e di altri minerali hanno storicamente rappresentato la posizione ideale delle agglomerazioni industriali, soprattutto prima della rivoluzione dei trasporti. Allo stesso modo, la vicinanza a fonti naturali per la realizzazione di energia idroelettrica o termoelettrica \u00e8 una costante per le zone maggiormente sviluppate del pianeta.\nL'industria manifatturiera e lo sviluppo territoriale.\nL'attivit\u00e0 manifatturiera \u00e8 rilevante dal punto di vista geografico-economico perch\u00e9 essa riguarda un insieme di aspetti spaziali ed economici quali: L'approvvigionamento delle risorse, la loro trasformazione (con conseguenze per l'ambiente), e la distribuzione del prodotto finito.\nServizi e territorio.\nIl settore terziario \u00e8 anch'esso di notevole interesse per lo studio geografico-economico perch\u00e9 i servizi riguardano la circolazione spaziale delle merce (mercato locale e globale), del denaro (finanza), delle persone (turismo) e dell'informazione (telematica). Inoltre anche la pubblica amministrazione attraverso determinati servizi, influisce sulla territorio amministrato.\nIl turismo nello spazio geografico.\nFenomeno fondamentale del settore terziario \u00e8 il turismo. Esso assume una profonda valenza nello studio della geografia economica, in quanto artefice dello spostamento spaziale di persone e capitali con il risultato di cambiare anche radicalmente le prospettive economiche di una regione.\nFlussi finanziari.\nIl commercio internazionale \u00e8 uno dei pilastri su cui si fonda il processo di globalizzazione economica. Negli ultimi 70 anni si \u00e8 avuto un aumento degli scambi commerciali di circa 40 volte in valore e 10 volte in volume. Si \u00e8 verificata inoltre una tendenza di quasi tutti i paesi del mondo ad aumentare il loro grado di apertura commerciale, anche se permangono alcuni dazi e barriere doganali in alcune aree e per alcuni prodotti. La fortissima crescita del commercio globale \u00e8 dovuto alla compresenza di diversi fattori tra cui: \nInoltre \u00e8 da sottolineare la crescita, nello scambio commerciale mondiale, dei servizi oltre che dei beni."}
{"id": "1554595", "revid": "1305772", "url": "https://it.wikipedia.org/wiki?curid=1554595", "title": "Alien Carnage", "text": "Alien Carnage o Halloween Harry \u00e8 un videogioco a piattaforme per sistemi MS-DOS del 1993. \u00c8 stato sviluppato dall'australiana SubZero Software, e pubblicato dalla Apogee Software (oggi 3D Realms).\nNel maggio 2007 \u00e8 stato ripubblicato come freeware.\nTrama.\nIl gioco vede il protagonista Halloween Harry salvare il mondo, minacciato da alieni che vogliono conquistarlo trasformando la sua popolazione in zombi. Harry \u00e8 aiutato da Diane, che lo informa e consiglia attraverso video su un computer portatile chiamato \"INFOBOY XL\".\nNome.\nIl gioco venne inizialmente pubblicato come \"Halloween Harry\", con il classico metodo di distribuzione ideato da Apogee (primo episodio shareware, gli altri a pagamento), ma dopo un anno la casa texana cambi\u00f2 idea, pensando che la parola \"Halloween\" nel titolo facesse pensare ai possibili acquirenti ad un gioco stagionale, dedicato all'omonima festivit\u00e0, e limitando cos\u00ec le vendite nel resto dell'anno.\nCos\u00ec venne cambiato il nome nel pi\u00f9 generico \"Alien Carnage\", disegnata una nuova schermata dei titoli, e modificato l'ordine degli episodi: il terzo prese il posto del primo. Il gioco fu distribuito come shareware.\nModalit\u00e0 di gioco.\nSi tratta di un platform piuttosto classico, con livelli che si sviluppano pi\u00f9 in verticale che in orizzontale: il protagonista non pu\u00f2 saltare, ma \u00e8 dotato di un jetpack, che gli permette di volare per un periodo limitato. Le sue armi a disposizione sono un lanciafiamme (che condivide l'energia con il jetpack) e un lanciarazzi; in seguito pu\u00f2 utilizzare anche altre armi, che vanno acquistate in distributori automatici grazie alle monete lasciate dai nemici. La grafica del gioco \u00e8 in stile cartone animato, e gli stessi nemici sono parodie di alieni o personaggi famosi.\nSeguiti.\nNel 1996 usc\u00ec, da parte di Gee Whiz! Entertainment, un seguito intitolato \"Zombie Wars\". Tra il 1998 e il 1999 erano in produzione un ulteriore titolo chiamato \"Halloween Harry 3D\", e una serie a cartoni animati basata sulla trama dei giochi: entrambe vennero cancellate."}
{"id": "1554597", "revid": "17204", "url": "https://it.wikipedia.org/wiki?curid=1554597", "title": "Halloween Harry", "text": ""}
{"id": "1554603", "revid": "110157", "url": "https://it.wikipedia.org/wiki?curid=1554603", "title": "Souper Ligka Ellada 2006-2007", "text": "La Souper Ligka Ellada 2006-2007 fu la 71\u00aa edizione della massima serie del campionato di calcio greco, disputata tra il 19 agosto 2006 e il 13 maggio 2007 e conclusa con la vittoria dell'Olympiacos Pireo, al suo trentacinquesimo titolo e terzo consecutivo.\nCapocannoniere del torneo fu Nikolaos Lymperopoulos (), con 18 reti.\nFormula.\nCome nella stagione precedente le squadre partecipanti furono sedici e disputarono un girone di andata e ritorno per un totale di 30 partite.\nLe ultime tre classificate furono retrocesse in Beta Ethniki.\nIl punteggio prevedeva tre punti per la vittoria, uno per il pareggio e nessuno per la sconfitta.\nIl PAE Ionikos fu penalizzato di cinque punti.\nLe squadre ammesse alle coppe europee furono sette: i campioni alla fase a gironi della UEFA Champions League 2007-2008 con la seconda che ne disput\u00f2 i preliminari, la vincitrice della coppa nazionale con terza, quarta e quinta alla Coppa UEFA 2007-2008 e un'ulteriore squadra alla Coppa Intertoto 2007.\nClassifica finale.\nLegenda:\nNote:"}
{"id": "1554604", "revid": "43346", "url": "https://it.wikipedia.org/wiki?curid=1554604", "title": "Riconoscimento dei contorni", "text": "Il riconoscimento dei contorni (\"edge detection\") \u00e8 utilizzato allo scopo di marcare i punti di un'immagine digitale in cui l'intensit\u00e0 luminosa cambia bruscamente. Bruschi cambiamenti delle propriet\u00e0 di un'immagine sono di solito il sintomo di eventi o cambiamenti importanti del mondo fisico di cui le immagini sono la rappresentazione. Questi cambiamenti possono essere ad esempio: discontinuit\u00e0 della profondit\u00e0, discontinuit\u00e0 dell'orientamento delle superfici, modifica delle propriet\u00e0 dei materiali, e variazioni dell'illuminazione proveniente dall'ambiente circostante. Il riconoscimento dei contorni \u00e8 un campo di ricerca del trattamento delle immagini e della visione artificiale, in particolare della branca del riconoscimento delle caratteristiche (\"feature extraction\").\nL'operazione di riconoscimento dei contorni genera immagini contenenti molte meno informazioni rispetto a quelle originali, poich\u00e9 elimina la maggior parte dei dettagli non rilevanti al fine dell'individuazione dei contorni, conservando invece le informazioni essenziali per descrivere la forma e le caratteristiche \"strutturali e geometriche\" degli oggetti rappresentati.\nEsistono molti metodi per riconoscere i contorni, ma la maggior parte pu\u00f2 essere raggruppata in due categorie: metodi basati sulla ricerca (\"search-based\") e metodi basati sull'attraversamento dello zero (\"zero-crossing\"). I metodi basati sulla ricerca riconoscono i contorni cercando i massimi ed i minimi della derivata del primo ordine dell'immagine, di solito cercando la direzione in cui si ha il massimo gradiente locale. I metodi \"zero-crossing\" cercano i punti in cui la derivata del secondo ordine passa per lo zero, solitamente la funzione laplaciana o un'espressione differenziale di una funzione non-lineare.\nPropriet\u00e0 dei contorni.\nI contorni possono essere \"dipendenti dal punto di osservazione\", quando possono cambiare al cambiare del punto di osservazione, rispecchiando la disposizione e la configurazione geometrica dell'ambiente circostante, come, ad esempio, oggetti che si frappongono l'un l'altro, oppure possono essere \"indipendenti dal punto di osservazione\", quando rispecchiano propriet\u00e0 \"intrinseche\" degli oggetti stessi, come ad esempio segni tracciati sulle superfici oppure forme geometriche delle superfici degli oggetti. In due o pi\u00f9 dimensioni bisogna tener presenti gli effetti della prospettiva.\nUn tipico contorno potrebbe essere, ad esempio, il confine fra un'area di colore rosso ed una gialla, oppure una linea con spessore di pochi pixel e di colore diverso rispetto ad uno sfondo uniformemente colorato. In quest'ultimo caso i contorni sono per l'esattezza due, uno per ciascun \"lato\" della linea. I contorni giocano un ruolo molto importante in molte applicazioni di computer vision, anche se, in tempi recenti, in questo campo sono stati fatti sostanziali progressi utilizzando anche altri approcci, che non usano il riconoscimento dei contorni come step preliminare dell'elaborazione. \nModello matematico semplificato.\nNelle immagini reali i contorni non sono quasi mai \"netti\", ma sono solitamente affetti da una o pi\u00f9 delle seguenti distorsioni:\nIl modello qui illustrato, sebbene non perfetto, ha una funzione errore formula_1 che pu\u00f2 essere usata per creare un modello matematico degli effetti dello sfuocamento sufficiente preciso per descrivere molte applicazioni pratiche. Un'immagine mono-dimensionale formula_2 con un contorno posizionato esattamente in formula_3 pu\u00f2 essere rappresentata quindi dalla seguente funzione: \nformula_4\nAlla sinistra del contorno l'intensit\u00e0 luminosa vale formula_5, e a destra formula_6; formula_7 \u00e8 chiamato \"scala di sfuocatura\" del contorno.\nNotare che formula_2 pu\u00f2 essere definita come una convoluzione formula_9 dove formula_10 \u00e8 il kernel gaussiano avente deviazione standard formula_7, e formula_12 \u00e8 una funzione a gradini definita come:\nformula_13\nTecniche di riconoscimento.\nBasandosi sul fatto che un contorno consiste in un cambiamento di intensit\u00e0 dell'immagine - che ha luogo gradualmente su un certo numero di pixel - gli algoritmi di riconoscimento solitamente calcolano la derivata di questo cambiamento di intensit\u00e0. Per semplificare la trattazione consideriamo il riconoscimento di un contorno eseguito percorrendo una linea di pixel - la cui intensit\u00e0 \u00e8 indicata nella tabella seguente. Esaminando i cambiamenti di intensit\u00e0 fra ciascun pixel ed il successivo, \u00e8 intuitivo ipotizzare la presenza di un contorno fra il quarto ed il quinto pixel:\nTrovare un criterio univoco che stabilisca quanto ampia deve essere la differenza di intensit\u00e0 fra due pixel per poter dire che fra di essi sia presente un contorno, non \u00e8 tuttavia sempre problema di facile soluzione. Questa \u00e8 una delle ragioni per cui il riconoscimento dei contorni \u00e8 spesso difficile, a meno che gli oggetti presenti sulla scena siano di forma geometricamente molto semplice e le condizioni di illuminazione possano essere controllate ed ottimizzate.\nCalcolo della derivata prima.\nMolti algoritmi di riconoscimento dei contorni operano sulla derivata del primo ordine dell'intensit\u00e0 luminosa - che corrisponde al gradiente dell'intensit\u00e0 dell'immagine di partenza. Basandosi su questo output si pu\u00f2 andare alla ricerca dei valori di picco del gradiente dell'intensit\u00e0.\nSe \"I\"(\"x\") rappresenta l'intensit\u00e0 del pixel \"x\", e \"I\"\u2032(\"x\") rappresenta la derivata prima (gradiente dell'intensit\u00e0) al pixel \"x\", si ottiene: \nPer ottenere i migliori risultati la derivata prima pu\u00f2 essere calcolata mediante convoluzione dei dati originari con una maschera:\nCalcolo della derivata seconda.\nAltri operatori per il riconoscimento dei contorni si basano sul calcolo della derivata seconda dell'intensit\u00e0, che corrisponde grosso modo alla rapidit\u00e0 di cambiamento del gradiente. Nel caso ideale - in cui l'intensit\u00e0 varia in modo continuo - la derivata seconda si annulla nei punti di massimo del gradiente. Questo metodo, d'altra parte, funziona bene solo se l'immagine \u00e8 rappresentata in scala opportuna. Come prima spiegato, una linea corrisponde ad un doppio contorno, quindi si avr\u00e0 un gradiente di intensit\u00e0 su un lato della linea, subito seguito da un gradiente di valore opposto sul lato opposto. Per questo motivo ci si pu\u00f2 attendere di avere grandi variazioni del gradiente in immagini contenenti linee.\nSe \"I\"(\"x\") rappresenta il valore dell'intensit\u00e0 nel punto \"x\", e \"I\"\"(\"x\") \u00e8 la derivata seconda nel punto \"x\", allora vale la relazione:\nCome gi\u00e0 detto, la maggior parte degli algoritmi usano una maschera di convoluzione per elaborare pi\u00f9 velocemente le immagini:\nSogliatura.\nDopo aver calcolato la derivata, il passo successivo \u00e8 applicare una sogliatura, per valutare i punti dell'immagine in cui potrebbe essere presente un contorno. Pi\u00f9 bassa \u00e8 la soglia, pi\u00f9 linee verranno individuate, ed i risultati diverranno sempre pi\u00f9 affetti da disturbi causati dal \"rumore\" di fondo, con conseguenti maggiori possibilit\u00e0 di falsi riconoscimenti. Pi\u00f9 alta \u00e8 la soglia e pi\u00f9 ci sar\u00e0 il rischio di non rilevare contorni formati da linee sottili o segmentate. Per cercare di ovviare a questi due opposti inconvenienti si usa spesso il metodo della \"sogliatura adattiva\" con isteresi, che usa soglie multiple per trovare i contorni. Si comincia ad applicare la soglia superiore per trovare il punto iniziale di una linea di contorno, dopodich\u00e9 si cerca il percorso della linea pixel per pixel, attribuendo i pixel man mano incontrati al contorno ogni volta che si supera la soglia inferiore. La ricerca si arresta solamente quando il valore cade al di sotto della soglia inferiore. Questo approccio si basa sull'ipotesi che i contorni sono normalmente costituiti da linee continue, e consente di percorrere la parte meno marcata di una linea di contorno riducendo il rischio che tutti i pixel \"estranei\" siano erroneamente attribuiti al contorno.\nOperatori per il riconoscimento dei contorni.\nAttualmente l'algoritmo di Canny - e le sue varianti - sono il metodo pi\u00f9 usato per il riconoscimento dei contorni. Nessuno dei numerosi altri metodi proposti successivamente si \u00e8 finora dimostrato pi\u00f9 efficace, salvo che in applicazioni molto specifiche. Nel suo lavoro originario, Canny si proponeva di trovare un filtro che eliminasse i \"disturbi\" presenti nell'immagine (ovvero un filtro di smoothing), filtro che potesse essere ben approssimato da una kernel gaussiano del primo ordine. Canny introdusse anche la nozione di \"soppressione dei non-massimi\", cio\u00e8 l'assunto che i punti dei contorni sono quelli in cui il gradiente raggiunge il valore massimo nella direzione stimata del gradiente. La ricerca dei \"non-massimi\" in una griglia di punti pu\u00f2 essere implementata calcolando la direzione del gradiente con la derivata prima, arrotondando la direzione trovata a multipli di 45\u00b0, e infine confrontando con i valori di ampiezza del gradiente nella direzione calcolata. Un metodo pi\u00f9 accurato per ricercare i contorni con precisione maggiore del pixel \u00e8 usare la seguente espressione differenziale per trovare il passaggio per lo zero della derivata del secondo ordine nella direzione del gradiente (Lindenberg 1998)\nche soddisfa l'uguaglianza del segno della derivata del terzo ordine nella stessa direzione\ndove formula_18, formula_19 ... formula_20 rappresentano le derivate parziali calcolate in una rappresentazione spaziale multi-scala (\"scale-space\") formula_21 ottenuta sfuocando l'immagine originaria con un kernel gaussiano. \nCon questo procedimento, i contorni saranno ottenuti automaticamente come curve continue con precisione del sub-pixel. Anche la sogliatura con isteresi pu\u00f2 essere applicata a segmenti sub-pixel.\nRiduzione dei disturbi.\nLa ricerca dei contorni \u00e8 complicata dai falsi riconoscimenti provocati da disturbi presenti nelle immagini. Per ridurre il numero dei falsi contorni si possono sottoporre preliminarmente le immagini a tecniche di riduzione dei disturbi (\"noise reduction\")."}
{"id": "1554607", "revid": "28592", "url": "https://it.wikipedia.org/wiki?curid=1554607", "title": "Aleksej Abrikosov", "text": ""}
{"id": "1554611", "revid": "767487", "url": "https://it.wikipedia.org/wiki?curid=1554611", "title": "Alpha Ethniki 2005-2006", "text": "L'Alpha Ethniki 2005-2006 fu la 70\u00aa edizione della massima serie del campionato di calcio greco, conclusa con la vittoria dell'Olympiacos Pireo, al suo trentaquattresimo titolo e secondo consecutivo.\nCapocannoniere del torneo fu Dimitris Salpingidis (PAOK Salonicco), con 17 reti.\nFormula.\nCome nella stagione precedente le squadre partecipanti furono sedici e disputarono un girone di andata e ritorno per un totale di 30 partite.\nLe ultime tre classificate furono retrocesse in Beta Ethniki.\nIl punteggio prevedeva tre punti per la vittoria, uno per il pareggio e nessuno per la sconfitta.\nLe squadre ammesse alle coppe europee furono sette: i campioni alla fase a gironi della UEFA Champions League 2006-2007 con la seconda che ne disput\u00f2 i preliminari, la vincitrice della coppa nazionale con terza, quarta e quinta alla Coppa UEFA 2006-2007 e un'ulteriore squadra alla Coppa Intertoto 2006.\nClassifica finale.\nLegenda:\nNote:"}
{"id": "1554616", "revid": "547034", "url": "https://it.wikipedia.org/wiki?curid=1554616", "title": "Senatori della XX legislatura del Regno d'Italia", "text": "Elenco dei senatori della XX legislatura del Regno d'Italia nominati dal re Umberto I divisi per anno di nomina."}
{"id": "1554617", "revid": "461603", "url": "https://it.wikipedia.org/wiki?curid=1554617", "title": "Aigaleo FC", "text": ""}
{"id": "1554618", "revid": "767487", "url": "https://it.wikipedia.org/wiki?curid=1554618", "title": "Alpha Ethniki 2004-2005", "text": "L'Alpha Ethniki 2004-2005 fu la 69\u00aa edizione della massima serie del campionato di calcio greco, conclusa con la vittoria dell'Olympiacos Pireo, al suo trentatreesimo titolo.\nCapocannoniere del torneo fu Theofan\u012bs Gkekas (/), con 18 reti.\nFormula.\nCome nella stagione precedente le squadre partecipanti furono sedici e disputarono un girone di andata e ritorno per un totale di 30 partite.\nLe ultime tre classificate furono retrocesse in Beta Ethniki.\nIl punteggio prevedeva tre punti per la vittoria, uno per il pareggio e nessuno per la sconfitta.\nL'Aris Salonicco fu penalizzato di tre punti; fu retrocesso e si qualific\u00f2 alla Coppa UEFA in quanto finalista di Coppa di Grecia, che fu vinta dall'Olimpiacos Pireo qualificato alla UEFA Champions League come vincitore del campionato.\nLe squadre ammesse alle coppe europee furono sette: i campioni alla fase a gironi della UEFA Champions League 2005-2006 con la seconda che ne disput\u00f2 i preliminari, la vincitrice della coppa nazionale con terza, quarta e quinta alla Coppa UEFA 2005-2006 e un'ulteriore squadra alla Coppa Intertoto 2005.\nClassifica finale.\nLegenda:\nNote:"}
{"id": "1554620", "revid": "48344", "url": "https://it.wikipedia.org/wiki?curid=1554620", "title": "Divisione amministrativa dell'Alberta", "text": ""}
{"id": "1554621", "revid": "54193", "url": "https://it.wikipedia.org/wiki?curid=1554621", "title": "Trattamento Meccanico-Biologico dei rifiuti", "text": ""}
{"id": "1554622", "revid": "54193", "url": "https://it.wikipedia.org/wiki?curid=1554622", "title": "Trattamento meccanico-biologico dei rifiuti", "text": ""}
{"id": "1554623", "revid": "339392", "url": "https://it.wikipedia.org/wiki?curid=1554623", "title": "Combustibile da rifiuti", "text": ""}
{"id": "1554625", "revid": "767487", "url": "https://it.wikipedia.org/wiki?curid=1554625", "title": "Archinu\u00e8", "text": "Archinu\u00e9 \u00e8 un gruppo musicale italiano, formatosi a Catania nel 1991.\nIl nome deriva dalla parola siciliana Arch'i Nu\u00e9 (forma contratta di Arcu di Nu\u00e9) che significa letteralmente \"arco di No\u00e8\" (cio\u00e8 l'arcobaleno).\nStoria.\nIl primo lavoro della band \u00e8 \"Chiudi la porta della sera\". Nel 1998 partecipano come etichetta indipendente all'evento Sonica. Il loro brano \"Il mercante d'arte\" si classifica al primo posto del Lennon Festival (IV edizione) da cui viene tratto anche il loro primo video-clip. In questi anni \u00e8 assidua la loro presenza ai caff\u00e8-concerto nei music pub di tutta la Sicilia, esperienza che li ha portati a sviluppare un contatto diretto col pubblico.\nNel 1999 gli Archinu\u00e9 si classificano primi alle selezioni regionali del Premio Mia Martini e ricevono il Premio speciale del Pubblico alla finale nazionale.\nNell'ottobre dello stesso anno partecipano all'Accademia della Canzone di Sanremo e, dopo aver superato le selezioni regionali e nazionali, arrivano alla finale.\nIl gruppo ha quindi partecipato nel 2002 al Festival di Sanremo nella categoria Giovani, dove si \u00e8 classificato al quinto posto con la canzone \"La marcia dei Santi\", che ottenne anche il premio \"Mia Martini\" della critica (nella categoria \"Nuove proposte\") e il premio \"Sala stampa radio-tv\".\nL'8 marzo 2002 \u00e8 stato pubblicato il loro primo album, intitolato \"Oltremare\", che contiene anche la canzone con la quale avevano partecipato al festival. A giugno dello stesso anno partecipano a \"Un disco per l'estate\" col brano \"Stretto di notte\".\nNel 2008 esce il singolo \"Radiofonico\". Lo stesso anno esce il film \"Soli al fronte\" di Giorgio Bruno di cui hanno curato (insieme ad Angelo d'Agata) la colonna sonora.\nLa naturale \u201cescalation\u201d, ha visto Archinu\u00e9 protagonista di manifestazioni e programmi televisivi quali Sanremo Famosi, Sanremo Giovani, Festival di Sanremo, Domenica In, Sanremo Top, I Fatti Vostri, Un Disco per l'Estate nella sezione Big e tourn\u00e9e estive a fianco di musicisti di fama nazionale ed internazionale come Biagio Antonacci e Bill Wyman (tour 2002), Kool &amp; the gang e Earth Wind end Fire (tour 2003) fino alle ultime collaborazioni con Solomon Burke (in Sognando Las Vegas), ha portato al gruppo molteplici riconoscimenti da parte degli addetti ai lavori e del grande pubblico.\nIl 12 febbraio 2009 \u00e8 stato presentato, durante il \"10\u00ba Festival della nuova canzone siciliana\", l'album \"L'uscita dell'uomo dalla tangenziale\" composto da 11 canzoni in chiave cavalleresca come \"Furiosa Angelica\", \"La figlia del re\", \"Dulcinea\", nonch\u00e9 da brani ispirati a storie di vite come \"Fragole danesi\" e \"Cos\u00ec \u00e8 la Vita\".\nPresente nell'album anche una versione del singolo \"Radiofonico \"con la partecipazione di Nino Frassica;\nIl singolo estratto dall'album \u00e8 \"Il Viaggio\" il cui video, girato al centro storico di Catania vede la collaborazione di Naike Rivelli, attrice e figlia di Ornella Muti.\nIl 28 maggio ottengono il Premio della critica per il miglior testo al \"10\u00ba Festival della nuova canzone siciliana, con il brano \u201cDulcinea\u201d ispirato al Don Chisciotte di Cervantes. \"\nAd agosto 2014 esce sui network nazionali l'EP \"Tutto l'Oro del Mondo\" un cd contenente due inediti, il brano omonimo e la ballata \u201cSemmai Sar\u00e0\u201d . Il CD contiene anche il videoclip di \u201cTutto l'oro del Mondo\u201d.\nAd Aprile 2016 viene pubblicato il CD \"Biancaneve non vuole svegliarsi\" con otto brani inediti, una riedizione del brano \"Oltremare\" gi\u00e0 inserito nell'album omonimo del 2002 stavolta in versione acustica e una versione del brano Cantu e Cuntu di Rosa Balistreri. Il primo singolo estratto \u00e8 \u201cBiancaneve non vuole svegliarsi\u201d accompagnato da un divertente video la cui sceneggiatura ripercorre fedelmente il testo del brano scritto da Francesco Sciacca.\nAd Agosto 2018 viene pubblicato il singolo ed il video di \"Corteo\" testo e musica di Francesco Sciacca arrangiamenti Archinu\u00e9.\n2018 il brano \u201cSono un supereroe\u201d (inedito), viene inserito come colonna sonora del film corto omonimo; il Brano vince il Premio Speciale Catania Film Fest Gold Elaphant World come migliore colonna sonora.\n2019 Vincitore, con il brano CORTEO, delle selezioni regionali e ammessi alle finali Nazionali dell\u2019EUROPEAN SOCIAL SOUND CONTEST che si svolgeranno a MATERA a Dicembre (2019)\nCollaborazioni.\nIl gruppo ha collaborato con Solomon Burke, suonato nel tour italiano di Bill Wyman &amp; the Rhythm Kings, con i Kool &amp; the Gang e con gli Earth Wind &amp; Fire, cantato e registrato con Nino Frassica il brano \"Radiofonico\" contenuto nel CD \"L'Uscita Dell'Uomo Dalla Tangenziale\", ha collaborato con l'attrice Naike Rivelli nella stesura del Video de \" Il Viaggio\" .\nFormazione.\nIl gruppo \u00e8 costituito da:\nMusicisti storici\nCollaborazioni:"}
{"id": "1554626", "revid": "726373", "url": "https://it.wikipedia.org/wiki?curid=1554626", "title": "G-Darius", "text": " \u00e8 un videogioco arcade di genere sparatutto a scorrimento sviluppato da Taito nel 1997. Appartiene alla serie fantascientifica \"Darius\" ed \u00e8 il primo videogioco della serie completamente tridimensionale. Fu convertito per PlayStation e incluso nelle raccolte \"Taito Memories Gekan\" e \"Taito Legends 2\" per PlayStation 2.\nTrama.\n\"G-Darius\" \u00e8 ambientato tempo prima dei precedenti capitoli, e i piloti protagonisti si chiamano Sameluck Raida e Lutia Feen.\n\"G-Darius\" narra di una guerra avvenuta fra gli umanoidi di Amnelia e i cyborg conosciuti come Thiima, e dell'arma A.N. usata dall'esercito di Amnelia contro il pianeta Blazar.\nI Thiima attaccano Amnelia, determinati a proteggere la loro esistenza dall'arma A.N., quando un gruppo di ingegneri e scienziati di Amnelia riescono a invertire la tecnologia dei Thiima creando le astronavi \"Silver Hawk\".\nSameluck Raida e Lutia Feen guidano le due astronavi con l'intento di attaccare la base dei Thiima su Kazumn, satellite del pianeta Darius.\nModalit\u00e0 di gioco.\n\"G-Darius\" \u00e8 un videogioco sparatutto a scorrimento orizzontale tridimensionale, nel quale \u00e8 possibile scegliere livello e bivio presente all'interno di esso guidando un'astronave, la \"Silver Hawk\", attraverso una guerra intergalattica con lo scopo di annientare una delle cinque basi nemiche.\n\"G-Darius\" permette di selezionare diversi livelli tridimensionali e bivi, animati e con annessi nemici e potenziamenti con un boss di met\u00e0 livello e un boss di fine livello.\nI nemici si possono distruggere o catturare: quest'ultima opzione permette di aumentare le capacit\u00e0 della propria astronave e di danneggiare i nemici con un'esplosione o un \"Raggio Alpha\", che \u00e8 in grado di contrastare il \"Raggio Beta\" dei boss di fine livello. Lo scontro fra il \"Raggio Alpha\" e il \"Raggio Beta\" \u00e8 stato ripreso dal videogioco \"Metal Black\", sempre sviluppato da Taito.\nI potenziamenti possono aumentare le capacit\u00e0 offensive, aumentando la potenza di sparo, difensive, creando una barriera protettiva, donare una vita o punti extra.\nI boss di met\u00e0 livello sono riconoscibili perch\u00e9 presenti a met\u00e0 livello e con una sfera sulla fronte, riprendendo una novit\u00e0 offerta da \"Darius Gaiden\". distruggendo la sfera, si pu\u00f2 catturare il boss: esso \u00e8 molto forte e il \"Raggio Alpha\" lanciato \u00e8 pi\u00f9 potente del normale.\nI boss di fine livello sono riconoscibili perch\u00e9 presenti a fine livello e lo schermo avvisa del loro arrivo con un avvertimento: essi sono i pi\u00f9 potenti nemici di un livello, e la loro stazza rappresenta anche la forza che possiedono in quanto capaci di lanciare un \"Raggio Beta\".\n\"G-Darius Ver.2\".\n\u00c8 stata in seguito distribuita una seconda versione arcade del gioco, chiamata \"G. Darius Ver. 2\". Questa versione offre alcuni bilanciamenti di gioco, una nuova modalit\u00e0 chiamata \"Beginner Mode\" (nella quale la partita termina dopo 3 livelli), dei timer per i boss, e un pulsante per l'autofire. Nessuna edizione casalinga \u00e8 basata su questa versione."}
{"id": "1554627", "revid": "72396", "url": "https://it.wikipedia.org/wiki?curid=1554627", "title": "Reattore a fissione nucleare naturale", "text": "Un reattore a fissione nucleare naturale \u00e8 un luogo dove si \u00e8 verificata una reazione di fissione nucleare auto-sostenuta senza intervento di tecnologia. L'unico esempio noto di reattore di questo tipo \u00e8 una miniera di uranio situata nella zona del fiume Oklo, nel Gabon. In questa miniera di uranio si sono verificate delle reazioni di fissione nucleare innescate circa 1,7 miliardi di anni fa. Questa reazione \u00e8 stata possibile grazie all'abbondanza dell'isotopo 235 dell'uranio che all'epoca ammontava a circa il 3% e grazie alla presenza di acqua nella miniera. L'acqua ha agito contemporaneamente come moderatore dei neutroni e come fluido di raffreddamento. Si ritiene che il reattore sia rimasto in funzione per alcune centinaia di migliaia di anni con una potenza di circa 100 kW termici.\nScoperta.\nLa scoperta di questo reattore risale al 2 giugno 1972. Il dottor Bouzigues era un tecnico impiegato in un impianto di riprocessamento del combustibile nucleare presso Pierrelatte, in Francia. Il suo compito consisteva nel quantificare l'abbondanza relativa degli isotopi 235 e 238 dell'uranio nei campioni che giungevano dalle miniere del Gabon con il metodo della spettrometria di massa. Il rapporto naturale tra gli isotopi 235 e 238 \u00e8 0,7202% \u00b1 0,0006, ma Bouzigues scopr\u00ec un valore di 0,7171% \u00b1 0,0007, abbastanza diverso da destare sospetti e preoccupazioni. Sembrava che una parte dell'isotopo 235 fosse stata usata prima dell'estrazione dalla miniera: in un primo tempo si pens\u00f2 a errori, sabotaggio, contaminazione, addirittura a depositi di origine extraterrestre. Il \"Commissariat \u00e0 l'\u00e9nergie atomique et aux \u00e9nergies alternatives\" (CEA) ordin\u00f2 controlli accurati in ogni punto del trasporto e della lavorazione dal minerale grezzo a Pierrelatte, ma la risposta fu inequivocabile: il minerale estratto a Oklo \u00e8 diverso da quello che si trova in ogni altro posto del Mondo. La parola fine all'ingarbugliata vicenda fu il ritrovamento nella miniera di tracce di circa trenta elementi che sono sottoprodotti caratteristici di una reazione di fissione nucleare.\nIl funzionamento nel dettaglio.\nI presupposti.\nLa pi\u00f9 importante rivoluzione che si verific\u00f2 due miliardi di anni fa sulla Terra fu lo sviluppo delle alghe verdi-azzurre: questi microorganismi sono gli antesignani delle piante, infatti hanno la caratteristica di poter effettuare la fotosintesi clorofilliana. La loro diffusione diede il via alla creazione dell'atmosfera ad alto contenuto di ossigeno che caratterizza ancora oggi il nostro pianeta.\nL'uranio \u00e8 solubile in acqua solo in presenza di ossigeno, perci\u00f2 l'aumentare dei livelli d'ossigeno durante le ere geologiche deve avere permesso la soluzione di uranio in acqua e il suo trasporto da parte della stessa fino a luoghi in cui l'uranio finiva col depositarsi, in concentrazioni via via maggiori. Probabilmente queste concentrazioni non sarebbero state possibili senza il nuovo ambiente aerobico creato da questi primi esseri viventi. Altra caratteristica importante \u00e8 la conformazione particolare del terreno dove si trova la vena uranifera, la sua inclinazione a circa 45\u00b0 permise infatti l'accumulo di acqua in un serbatoio naturale, dove l'ossido di uranio si poteva concentrare.\nInoltre la reazione auto sostenuta non avrebbe potuto avere luogo se la concentrazione di 235U non fosse stata cos\u00ec alta. Infatti, poich\u00e9 gli isotopi 235 e 238 hanno emivita molto diversa, la loro abbondanza relativa \u00e8 cambiata continuamente con il passare delle ere geologiche e il rapporto 235U/238U (oggi 0,72% circa, v. sopra) era all'epoca significativamente pi\u00f9 alto.\nInfluenza sullo studio delle costanti universali.\nIl meccanismo di funzionamento del reattore e la distribuzione dei suoi prodotti permette di stabilire con un buon grado di precisione il valore della costante di struttura fine formula_1. Nel 1976 sono stati usati i dati del reattore per stabilire la sezione d'urto del neutrone ai tempi di funzionamento del reattore e si \u00e8 stabilito che formula_1 non \u00e8 variata nel tempo.Quando era ancora studente il fisico russo Alexander Shlyakhter studi\u00f2 una particolare reazione di assorbimento, quella di un atomo di samario-149 con la produzione dell'isotopo samario-150 e di un fotone. Questo fenomeno avviene soltanto in presenza di una risonanza e permette quindi di stabilire con molta precisione, data l'eccezionalit\u00e0 dell'evento, che la quantit\u00e0 di samario-150 recuperata corrisponde a quella che sarebbe prodotta da una reazione simile nel presente.Altri ricercatori capeggiati da Yasanori Fujii hanno analizzato pi\u00f9 a fondo questi dati e hanno stabilito che la quantit\u00e0 di samario-150 prodotta \u00e8 compatibile con due livelli di variazione di formula_1. In un caso\ne nel secondo\nIl primo caso ammette una variazione nulla di formula_1, il secondo no. Anche se molti indizi puntano sulla prima ipotesi, soprattutto analizzando alcuni parametri relativa alla cattura neutronica da parte del gadolinio, i fatti non permettono ancora di scartare in maniera ragionevolmente sicura la seconda.\nImportanza negli studi sullo stoccaggio geologico.\nI residui della fissione ammontano a circa 5,4 tonnellate oltre a circa 1,5 tonnellate di plutonio e altri elementi transuranici. Nonostante l'ampia presenza di acqua nel sito del reattore, questi prodotti sono rimasti sostanzialmente immobili, nonostante non fossero in forma inerte e isolati. Questa scoperta conferma la validit\u00e0 delle proposte di stoccaggio geologico fatte recentemente (come il sito di Yucca Mountain)."}
{"id": "1554640", "revid": "125314006", "url": "https://it.wikipedia.org/wiki?curid=1554640", "title": "Mobbing", "text": "Mobbing o mobbismo (dall'inglese \"[to] mob\" \u00abassalire, molestare\u00bb; quindi \u00abmolestia, angheria\u00bb) \u00e8 un termine che in psicologia e nell'accezione comune indica una forma di abuso ovvero un insieme di comportamenti aggressivi di natura fisica e/o verbale, esercitati da una persona o da un gruppo di persone nei confronti di uno o pi\u00f9 soggetti.\nSebbene il termine venga utilizzato soprattutto per riferirsi a situazioni nel mondo del lavoro, pi\u00f9 in generale, il termine indica i comportamenti violenti che un gruppo (sociale, familiare, animale) rivolge a un suo membro; in riferimento al mondo del lavoro simili attivit\u00e0 possono anche essere messe in atto da persone che abbiano una certa autorit\u00e0 sulle altre, in tal caso si parla di bossing; in etologia, il termine identifica i comportamenti aggressivi assunti da talune prede nei confronti di un predatore per intimorirlo e dissuaderlo dall'attacco.\nOrigine ed etimologia.\nIl termine venne coniato agli inizi degli anni settanta del XX secolo dall'etologo Konrad Lorenz per descrivere un particolare comportamento aggressivo tra individui della stessa specie, con l'obiettivo di escludere un membro del gruppo. In etologia, particolarmente in ornitologia, \"mobbing\" indica anche il comportamento di gruppi di uccelli di piccola taglia nell'atto di respingere un rapace loro predatore. \u00c8 stato utilizzato in diversi contesti e con diversi significati; infatti nel 1972 il medico svedese Paul Heinemann utilizz\u00f2 il termine, come sinonimo di bullismo, in una ricerca sull'aggressione di singoli bambini da parte di gruppi di coetanei. Negli anni '80 lo psicologo svedese Heinz Leymann, defin\u00ec il mobbing nell'accezione attuale: \u201c\"una comunicazione ostile, non etica, diretta in maniera sistematica da parte di uno o pi\u00f9 individui generalmente contro un singolo individuo\".\u201d\nDal punto di vista linguistico-grammaticale \"mobbing\" \u00e8 un gerundio sostantivato inglese derivato da \"mob\" (coniato nel 1688, secondo il dizionario Merriam-Webster), dall'espressione latina \"\"mob\"ile vulgus\", che significa \"gentaglia (mobile)\", cio\u00e8 \"una folla grande e disordinata\", soprattutto \"dedita al vandalismo e alle sommosse\". Da qui il termine assunse, presso le classi sociali pi\u00f9 elevate, anche una connotazione spregiativa, per cui \"mob\" era, anche in assenza di azioni violente, equivalente pressappoco all'italiano \"plebaglia\".\nA \"mobbing\" \u00e8 correlato anche il lemma - di uso nello \"slang\" statunitense - \"mobster\", che indica genericamente chi appartenga alla malavita o abbia un comportamento malavitoso. In italiano \u00e8 inoltre derivato il verbo \"mobbizzare\", col significato di \"compiere azioni di mobbing\", e a esso sono collegati i termini \"mobbizzatore\" (o \"mobber\"), per indicare colui che perpetra l'attacco, \"mobbizzato\" (o \"mobbed\") per indicare la vittima, e \"mobbizzazione\", sinonimo di mobbing. Nei paesi anglofoni, per indicare la violenza psicologica sul posto di lavoro, che in Italia, abbiamo visto, \u00e8 l'accezione pi\u00f9 comune di \"mobbing\", si utilizzano lemmi pi\u00f9 specifici: \"harassment\" (utilizzato anche per molestie domestiche), \"abuse\" (maltrattamento), \"intimidation\" (intimidazione), \"workplace bullying\" (bullismo sul lavoro).\nDescrizione.\nIl mobbing si pu\u00f2 configurare come violenza psicologica, ma le azioni possono sfociare anche in vera e propria aggressione fisica, perpetrati da parte di uno o pi\u00f9 individui nei confronti di un altro individuo, prolungato nel tempo e lesivo della dignit\u00e0 personale e professionale nonch\u00e9 della salute psicofisica dello stesso, e pu\u00f2 essere messo in atto da un singolo soggetto o da un gruppo di individui verso una o pi\u00f9 persone.\nEsempi tipici potrebbero essere angherie, vessazioni, demansionamento lavorativo, emarginazione, umiliazioni, insulti, maldicenze, aggressioni fisiche e verbali, ostracizzazione. A questi vanno aggiunte anche situazioni suscettibili di creare imbarazzo. Essere ripetutamente e volutamente messi in tali situazioni potrebbe creare stati psicologici simili a quelli dovuti ad aggressione, favorendo degli atteggiamenti di colpevolizzazione della vittima. Di solito lo scopo \u00e8 quello di indurre un membro non gradito all'autoallontanamento spontaneo dal gruppo o associazione, attraverso tutta una serie di pressioni e vessazioni di tipo morale o psicologico. Una tipologia di \"mobbing verticale\" o \"mobbing dall'alto\" \u00e8 riscontrabile quando a mettere in atto tali attivit\u00e0 sono individui che abbiano alle dipendenze, o sotto la propria cura, o che esercitino una autorit\u00e0 in un determinato contesto, su altre persone; in tal caso si parla di bossing.\nLa materia in questione interessa soprattutto l'analisi psicologica (psicologia dei gruppi) e sociologica (sociologia delle relazioni interpersonali), con risvolti e conseguenze sulla salute e anche in ambito giuridico. Da quest'ultimo punto di vista giuridico singoli atteggiamenti molesti (o emulativi) possono raggiungere la soglia di reato, ed eventualmente essere di per s\u00e9 illegittimi, e nell'insieme suscettibili di produrre danni (essenzialmente a livello biologico ed esistenziale), con gravi conseguenze quindi sulla salute della vittima, sulla sua esistenza, e anche sul patrimonio, convincendola di cose non veritiere inerenti alla propria persona. Possiamo suddividere atti di mobbing a seconda del contesto in cui si verifichino: sul posto di lavoro, in famiglia, a scuola e nella societ\u00e0, che assomigliano alla truffa anche aggravata.\nNei vari contesti.\nForme di mobbing sono distinguibili in vari contesti, ad esempio nella scuola (in tal caso viene definito bullismo), all'interno delle forze armate (nonnismo) o nel mondo del lavoro, ma anche in varie tipologie di aggregazione sociale non legate a professioni o ambiti lavorativi, come tra amici, gruppi o bande giovanili, circoli sportivi, associazioni ricreative.\nNella famiglia.\nQuesta pratica \u00e8 condotta all'interno delle dinamiche relazionali coniugali e familiari ed \u00e8 finalizzata alla delegittimazione di uno dei coniugi e alla estromissione di questo dai processi decisionali riguardanti la famiglia in genere e nello specifico i figli. Il mobbing familiare pi\u00f9 frequente \u00e8 quello che coinvolge le famiglie separate e viene messo in pratica da parte del genitore affidatario nei confronti di quello non affidatario al fine di spezzare il legame genitoriale nei confronti dei figli, nei casi pi\u00f9 gravi il fenomeno pu\u00f2 portare la vittima a compiere un gesto suicida. Vari studi e ricerche hanno evidenziato come questo particolare tipo di mobbing sia pi\u00f9 frequente nelle relazioni coniugali contraddistinte da una intensa conflittualit\u00e0.. \nIn questo quadro rientra la controversa teoria della Sindrome da alienazione genitoriale (Parental Alienation Syndrome, PAS), attualmente oggetto di un acceso dibattito nella comunit\u00e0 scientifica e tra addetti ai lavori.\nIn alcuni casi, il mobbing familiare si presenta attraverso una serie di strategie \"persecutorie\" preordinate da parte di uno dei coniugi nei confronti dell'altro coniuge, allo scopo di costringere quest'ultimo a lasciare la casa coniugale o ad acconsentire, ad esempio, a una separazione consensuale, pur di chiudere rapporti coniugali fortemente conflittuali. Dal mobbing familiare si distingue il \"mobbing genitoriale\", fenomeno oggetto di diversi studi e tesi di laurea (per tutti, vedasi ad es. \"Una nuova epidemia sociale: la conflittualit\u00e0 nelle separazioni coniugali tra mobbing genitoriale e PAS\" di F. Troiano) termine da riservarsi alle contese in corso di separazione coniugale in cui vi siano comportamenti finalizzati a escludere l'altro genitore dall'esercizio della propria genitorialit\u00e0. Il cosiddetto \"mobbing genitoriale\" sarebbe riconducibile a quattro casi (spesso erroneamente citati come casi di mobbing familiare):\nSecondo lo psicologo del lavoro Harald Ege, il concetto di mobbing familiare non sarebbe scientificamente attendibile. Lo stesso Ege concorda con le affermazioni di Konrad:\nSecondo Gaetano Giordano come il \"mobbing animale\" \u00e8 un comportamento rivolto esclusivamente alla tutela della prole o dei nascituri, e - soprattutto - che si verifica esclusivamente in presenza di uova fecondate o di prole.\u00a0 In definitiva, secondo questi autori questa tipologia di \"mobbing\" - contrariamente a quanto sostiene Ege - emerge come fenomeno (e come osservazione) negli animali, \u00e8 un comportamento animale destinato alla tutela della prole, e solo per un successivo utilizzo - desunto dagli studi etologici - viene descritto come fenomeno che si manifesta nel lavoro e nelle relazioni sociali umane.\nNelle forze armate.\nNelle forze armate si manifesta sovente nel nonnismo, termine che si riferisce alla maggiore et\u00e0 dei militari che commettano tali atti su vittime pi\u00f9 giovani, generalmente reclute.\nNel lavoro.\nIl primo a parlare di mobbing quale condizione di persecuzione psicologica nell'ambiente di lavoro \u00e8 stato alla fine degli anni ottanta del XX secolo dallo psicologo svedese Heinz Leymann che lo definiva come una comunicazione ostile e non etica diretta in maniera sistematica da parte di uno o pi\u00f9 individui generalmente contro un singolo, progressivamente spinto in una posizione in cui \u00e8 privo di appoggio e/o di difesa. In Italia la tematica \u00e8 stata introdotta dallo psicologo tedesco Harald Ege, che per primo nel 2002 ha pubblicato un metodo per il riconoscimento del danno da mobbing e del fenomeno stesso tramite il riconoscimento di 7 parametri (il cosiddetto metodo Ege).\nSi parla di bossing quando l'attivit\u00e0 \u00e8 condotta da un superiore al fine di costringere alle dimissioni un dipendente in particolare, ad esempio perch\u00e9 ritenuto antipatico, poco competente o poco produttivo; in questo caso, alle attivit\u00e0 possono partecipare anche i colleghi (\"side mobbing\"), che preferiscono assecondare il superiore, o quantomeno non prendere le difese della vittima, per non inimicarsi il capo, nella speranza di fare carriera, o semplicemente per \"quieto vivere\". Si suole definire \"mobbing tra pari\" quello praticato da parte dei colleghi verso un lavoratore non integrato nell'organizzazione lavorativa per motivi d'incompatibilit\u00e0 ambientale o caratteriale, come per i diversi interessi sportivi, per motivi etnici o religiosi oppure perch\u00e9 diversamente abile, oppure il \"mobbing dal basso\"; generalmente la causa scatenante del mobbing orizzontale non sono tanto le incompatibilit\u00e0 all'interno dell'ambiente di lavoro quanto una reazione da parte di una maggioranza del gruppo allo stress dell'ambiente e delle attivit\u00e0 lavorative: la vittima viene dunque utilizzata come \"capro espiatorio\" su cui far ricadere la colpa della disorganizzazione, delle inefficienze e dei fallimenti.; il mobbing \"strategico\" si ha quando l'attivit\u00e0 vessatoria e dequalificante tende a espellere il lavoratore, per far posto a un altro lavoratore (di solito in posizioni di dirigenza o apicali). \nAtti di bossing possono rientrare nell'ambito di strategie compiute dalla direzione o dall'amministrazione del personale dell'ente presso il quale si lavori, finalizzate alla riduzione o razionalizzazione del personale, oppure alla semplice eliminazione di persone indesiderata; viene messo in atto con il preciso scopo di indurre il dipendente alle dimissioni, e pu\u00f2 attuarsi in modalit\u00e0 differenti ma con lo scopo comune di creare un clima di tensione intollerabile per le vittime. Per potersi parlare di mobbing, l'attivit\u00e0 persecutoria deve essere funzionale alla espulsione del lavoratore, causandogli una serie di ripercussioni psicofisiche che spesso sfociano in specifiche malattie (come ad esempio disturbo da disadattamento lavorativo, disturbo post-traumatico da stress) ad andamento cronico. Questa pratica \u00e8 spesso condotta con il fine di indurre la vittima ad abbandonare da s\u00e9 il lavoro, senza quindi ricorrere al licenziamento, che potrebbe causare imbarazzo o problemi di vario tipo al datore di lavoro, o per ritorsione a seguito di comportamenti non condivisi come, ad esempio, una denuncia ai superiori o all'esterno di irregolarit\u00e0 sul posto di lavoro, o per il rifiuto della vittima di sottostare a proposte o richieste per essa immorali, illegali o ricatti di varia natura. \nVa peraltro sottolineato che l'attivit\u00e0 mobbizzante pu\u00f2 anche non essere di per s\u00e9 illecita o illegittima o immediatamente lesiva, dovendosi invece considerare la contestualizzazione e la reiterazione dei singoli episodi che nel loro insieme tendono a produrre il danno nel tempo. In effetti, l'ingiustizia del danno, vale a dire dell'evento lesivo non previsto n\u00e9 giustificato da alcuna norma dell'ordinamento giuridico, deve essere sempre ricercata valutando unitariamente e complessivamente i diversi atti, intesi nel senso di comportamenti e/o provvedimenti. Si distingue, nella prassi, fra mobbing \"gerarchico\" o verticale e mobbing \"ambientale\" o orizzontale; nel primo caso gli abusi sono commessi da superiori gerarchici della vittima, nel secondo caso sono i colleghi della vittima a isolarla, a privarla apertamente della ordinaria collaborazione, dell'usuale dialogo e del rispetto. \nLa pratica del mobbing sul posto di lavoro si esplica mediante la vessazione sistematica di un lavoratore dipendente o di un collega di lavoro con diversi metodi di violenza psicologica o fisica, alcuni atti potrebbero essere ritenuti la sottrazione ingiustificata di incarichi o della postazione di lavoro, dequalificazione delle mansioni a compiti banali (fare fotocopie, ricevere telefonate, compiti insignificanti, dequalificanti o con scarsa autonomia decisionale) cos\u00ec da rendere umiliante il prosieguo del lavoro; rimproveri e richiami, espressi in privato e in pubblico anche per banalit\u00e0; dotare il lavoratore di attrezzature di lavoro di scarsa qualit\u00e0 o obsolete, arredi scomodi, ambienti male illuminati; interrompere il flusso di informazioni necessario per l'attivit\u00e0 (chiusura della casella di posta elettronica, restrizioni sull'accesso a Internet); continue visite fiscali in caso malattia (e spesso al ritorno al lavoro, la vittima trova la scrivania sgombra). Pu\u00f2 anche accadere che l'impulso di aggressione a un lavoratore venga dall'alto e sia finalizzato alle dimissioni di qualcuno. In questo caso i colleghi che effettuano il mobbing eseguono servilmente le disposizioni del superiore anche se il collega mobbizzato non ha fatto niente di male a loro. Tutte queste situazioni e in genere gli attacchi verbali non sono facilmente traducibili in \"prove certe\" da utilizzare in un eventuale processo per cui \u00e8 anche difficile dimostrare la situazione di aggressione.\nLe conseguenze del mobbing oltre a essere dannose per chi le subisce, possono nuocere anche a coloro che mettono in atto tali attivit\u00e0, e anche direttamente alle aziende stesse. La Warnaco Group, partner di Calvin Klein, sotto la guida dell'ex amministratore Linda Wachner ha avuto il pi\u00f9 alto tasso di turn over del settore e ha perso in un lustro molti dirigenti validi. Le offese e i comportamenti discriminatori verso i sottoposti possono costare cari alle aziende, anche in termini di esborsi diretti: ad esempio, nel 2001 una societ\u00e0 britannica, la Mercury Mobile Communications Services, ha dovuto stanziare un risarcimento di 370.000 sterline a favore di un dipendente vessato da un manager. Di l\u00e0, comunque, dai singoli casi, il volume cita una ricca letteratura scientifica che dimostra come il livello di produttivit\u00e0 nelle organizzazioni sia direttamente proporzionale alla soddisfazione vissuta dai lavoratori nell'ambiente di lavoro, e inversamente proporzionale a un clima intimidatorio o punitivo. \u00c8 quindi chiaro che il mobbing non \u00e8 una malattia ma rappresenta il termine per indicare la complessiva attivit\u00e0 ostile posta in essere solitamente da un datore di lavoro (pubblico o privato, da solo o in combutta) per isolarlo e obbligarlo al trasferimento o alle dimissioni. Le azioni rientranti nella categoria della costrittivit\u00e0 organizzativa coinvolgono direttamente e in modo esplicito l'organizzazione del lavoro e la posizione lavorativa e possono assumere diverso rilievo ai fini del riconoscimento della natura professionale del danno conseguente.\nNella scuola.\nNella scuola si utilizza il termine bullismo ovvero una azione di uno o pi\u00f9 studenti ai danni di un compagno di classe, o di altro alunno dell'istituto scolastico. Una variante \u00e8 il cyberbullismo, ovvero qualora le attivit\u00e0 e gli atti vengano poste in essere con l'utilizzo dei social network o con strumenti informatici di comunicazione. Esiste anche in ambiente scolastico, una forma particolare di \"mobbing dall'alto\", ossia praticato da un insegnante a danno di uno o pi\u00f9 allievi, attraverso: espressioni sistematicamente denigratorie e/o provvedimenti disciplinari persecutori, valutazioni o giudizi ingiustificatamente negativi.\nAltro fenomeno \u00e8 il \"mobbing di studenti\" pi\u00f9 o meno organizzati nei confronti di insegnanti ritenuti deboli e non in grado di mantenere la disciplina in classe, mobbing che tende a voler nascondere le proprie mancate responsabilit\u00e0 nei confronti dello studio, della disciplina e del rispetto delle regole.\nConseguenze sulla salute.\nLa patologia psichiatrica pi\u00f9 frequentemente associata \u00e8 il disturbo dell'adattamento; esso si compone di una variegata sintomatologia ansioso-depressiva reattiva all'evento stressogeno. Fra le conseguenze ci possono essere il disturbo post traumatico da stress, che pu\u00f2 associarsi a perdita d'autostima, ansia, esaurimento nervoso, depressione, insonnia, nevrosi, isolamento sociale, attacchi di panico, ma anche causa di cefalea, annebbiamenti della vista, tremore, tachicardia, sudorazione fredda, gastrite e dermatite. La terapia cognitivo-comportamentale \u00e8 quella pi\u00f9 effettiva in questi casi anche se non \u00e8 da disdegnare la psicoterapia di stampo freudiano, pi\u00f9 tradizionale, soprattutto per i casi gravi in cui la personalit\u00e0 sia stata gravemente danneggiata.\nNel mondo.\nFrancia.\nIn Francia una normativa specifica \u00e8 stata emanata con la legge 17 gennaio 2002 n. 173, che modificando il codice del lavoro francese, contiene un capitolo espressamente dedicato alla materia intitolato \u201c\"Lutte contre le harc\u00e9lement moral au travail\"\u201d.\nGermania.\nLa legislazione della Germania non prevede una esplicita tutela, ad eventuali vittime \u00e8 comunque garantita tutela giuridica attraverso l\u2019applicazione di normative di carattere generale poste a garanzia della salute e sicurezza dei lavoratori, in particolar modo secondo i principi della legge fondamentale della Repubblica Federale di Germania e nel \"B\u00fcrgerliches Gesetzbuch\". A queste si affiancano norme specifiche volti a tutelare i lavoratori.\nItalia.\nSebbene non esista una legislazione specifica in materia, a partire dagli anni 2000 presso il parlamento italiano sono depositati alcuni disegni di legge specifici sul tema; come ad esempio un primo progetto risalente al 21 marzo 2002, presentato da senatori di Rifondazione Comunista, poi ripreso da una commissione tecnico-scientifica nominata dal Ministero della Funzione Pubblica durante il governo Berlusconi II, oppure il disegno di legge n. 1785 presentato durante il governo Renzi avente ad oggetto l'introduzione nel codice penale del reato di atti vessatori in ambito lavorativo.\nBisogna ricordare che Costituzione della Repubblica Italiana afferma i principi giuridici di tutela della persona in tutte le sue fasi esistenziali, da quella di cittadino a quella di lavoratore. Dal punto di vista del diritro penale, non \u00e8 previsto come fattispecie tipica di reato a s\u00e9 stante, ma gli atti del genere possono per\u00f2 rientrare in altre previste e perseguite, quali \"stalking\", o lesioni personali gravi o gravissime, anche colpose che sono perseguibili di ufficio e si ritengono di fatto sussistenti nel caso di riconoscimento dell'origine professionale della malattia. Inoltre, l'art. 2087 del codice civile italiano, afferma inoltre che spetta al datore di lavoro l'obbligo contrattuale, derivante di tutelare la salute e la personalit\u00e0 morale del dipendente, sebbene la Corte di Cassazione abbia ritenuto che un'iniziativa diretta alla repressione, non gi\u00e0 alla prevenzione dei fatti mobbizzanti non \u00e8 idonea a costituire adempimento agli obblighi previsti dalla citata norma.\nSecondo una certa dottrina giuridica il mobbing/bossing \u00e8 riferibile a un complesso, sistematico e duraturo comportamento del datore di lavoro e/o di uno o pi\u00f9 colleghi, che deve essere esaminato in tutti i suoi aspetti e nelle loro conseguenze, per creare un coacervo di stimoli lesivi che non pu\u00f2 n\u00e9 deve essere frazionato o spezzettato in tanti singoli episodi, ciascuno dei quali aventi un proprio effetto sanitario ovvero giuridico. Anche atti di trasferimento ingiustificato, come talvolta accaduto nella pubblica amministrazione italiana, possono integrare condotte ascrivibili ad atti di mobbing. La giurisprudenza della Corte Costituzionale e della Cassazione ha trattato del fenomeno in varie occasioni: ad esempio secondo la sentenza della Corte Costituzionale 19 dicembre 2003, n. 359 gli atti posti in essere possono risultare \"se esaminati singolarmente, anche leciti, legittimi o irrilevanti dal punto di vista giuridico\", assumendo, purtuttavia, \"rilievo quali elementi della complessiva condotta caratterizzata nel suo insieme dall'effetto\" e risolvendosi, normalmente, in \u00abdisturbi di vario tipo e, a volte, patologie psicotiche, complessivamente indicati come sindrome da stress postraumatico.\u00bb L'accertamento del danno da mobbing esige \u00abuna valutazione unitaria degli episodi denunciati dal lavoratore, i quali raggiungono la soglia del mobbing ove assumano le caratteristiche di una persecuzione, per la loro sistematicit\u00e0 e la durata dell'azione nel tempo. La Suprema Corte di Cassazione - Sezione Lavoro - con sentenza dell'11 settembre 2008, n. 22858 ha individuato gli elementi essenziali di carattere generale del mobbing in una condotta protratta nel tempo tesa a ledere il lavoratore a mezzo di una pluralit\u00e0 di azioni. Con altra sentenza 15 maggio 2015 n. 10037 la Cassazione ha inoltre individuato delle \"linee guida\", secondo cui \u00e8 necessaria la presenza di sette elementi - che devono per\u00f2 ricorrere all'unisono - in presenza dei quali si possa parlare di mobbing, ovvero:\nIl Ministero dell'Interno nel 2012 \u00e8 stato condannato in giudizio sia in primo e secondo grado per le violazioni dell'art. 2087 del codice civile italiano che hanno determinato mobbing, gravi malattie e la morte del lavoratore vittima.\nSvezia.\nIn Svezia l'Agenzia di sanit\u00e0 pubblica ha emanato l'ordinanza 21 settembre 1993, n. 17 entrata in vigore il 31 marzo 1994, con le misure contro ogni forma di persecuzione psicologia negli ambienti di lavoro.\nSvizzera.\nAnche in Svizzera non vi \u00e8 una normativa particolare e specifica, ma si applicano le disposizioni contenute in varie fonti come la legge federale sul lavoro nell\u2019industria, nell\u2019artigianato e nel commercio n. 822.11 nonch\u00e9 del codice penale svizzero.\nStati Uniti d'America.\nNegli USA il fenomeno \u00e8 stato oggetti di analisi, studi e statistiche ma manca una normativa specifica a livello federale.\nUnione Europea.\nUn libro verde del Parlamento europeo, \"Il mobbing sul posto di lavoro\", del 16 luglio 2001, introduceva il dibattito in tema di mobbing in sede comunitaria.\nLa successiva risoluzione del Parlamento europeo sul mobbing sul posto di lavoro \u20142001/2339(INI)\u2014 \u00e8 uno dei primi riferimenti normativi in materia, non recepito nell'ordinamento italiano. La risoluzione non \u00e8 stata seguita da una direttiva europea, che obbligasse gli Stati membri a legiferare in tema.\nStudi e statistiche.\nNei primi anni novanta del XX secolo, lo psicologo svedese Heinz Leymann tenne in Italia una serie di conferenze che diedero inizio al dibattito nazionale sul mobbing, con una decina d'anni di ritardo rispetto a Svezia e Germania. Leymann estese il dibattito sul mobbing dapprima in Germania e poi nel resto degli stati membri dell'Unione europea.\n Secondo l'INAIL, che per prima in Italia ha fornito una definizione di mobbing lavorativo, qualificandolo come \"costrittivit\u00e0 organizzativa\", le possibili azioni traumatiche possono riguardare la marginalizzazione dall'attivit\u00e0 lavorativa, lo svuotamento delle mansioni, la mancata assegnazione dei compiti lavorativi o degli strumenti di lavoro, i ripetuti trasferimenti ingiustificati, la prolungata attribuzione di compiti dequalificanti rispetto al profilo professionale posseduto o di compiti esorbitanti o eccessivi anche in relazione a eventuali condizioni di handicap psicofisici, l'impedimento sistematico e strutturale all'accesso a notizie, la inadeguatezza strutturale e sistematica delle informazioni inerenti all'ordinaria attivit\u00e0 di lavoro, l'esclusione reiterata da iniziative formative, il controllo esasperato ed eccessivo."}
{"id": "1554642", "revid": "247222", "url": "https://it.wikipedia.org/wiki?curid=1554642", "title": "Senatori della XXI legislatura del Regno d'Italia", "text": "Elenco dei senatori della XXI legislatura del Regno d'Italia nominati dai re Umberto I e Vittorio Emanuele III divisi per anno di nomina."}
{"id": "1554648", "revid": "254059", "url": "https://it.wikipedia.org/wiki?curid=1554648", "title": "Renato di Challant", "text": "Biografia.\nVita militare e politica.\nUnico figlio di Filiberto di Challant e della nobile svizzera Louise d'Aarberg, fin da giovane fu indirizzato verso la vita politica. Il padre e la madre morirono quando aveva solo quattordici e quindici anni e fu quindi educato dalla nonna paterna Marguerite de la Chambre.\nDal padre eredit\u00f2 il titolo di conte di Challant e i feudi di Graines, Andorno, Surpierre, Issogne, Aymavilles, Verr\u00e8s, Ussel, Saint-Marcel e Ch\u00e2tillon; dalla madre i titoli di conte sovrano di rango principesco di Valangin, conte di Aarberg, consignore di Cronay e barone di Bauffremont.\nA soli quindici anni nel 1517 divenne castellano di Bard, nel 1518 fu nominato Cavaliere dell'Ordine del Collare di Savoia (futuro Ordine Supremo della Santissima Annunziata) e consigliere del duca di Savoia Carlo III di Savoia. Il 6 gennaio 1528 fu nominato maresciallo di Savoia, e al servizio dei Savoia ricopr\u00ec anche le cariche di luogotenente generale della Savoia e ambasciatore in numerose occasioni.\nNel 1536 ingrand\u00ec e fortific\u00f2 il castello di Verr\u00e8s, adattandolo ad ospitare armi da fuoco con la costruzione di una cinta muraria dotata di torrette per i cannoni.\nNel 1553, in seguito alla morte del duca Carlo III di Savoia, nel corso dell'invasione da parte della Francia della Savoia e del Piemonte venne fatto prigioniero a Vercelli dal maresciallo francese Brissac e rinchiuso nel castello del Valentino a Torino. Invano tent\u00f2 di liberarsi dalla prigionia e nel 1555 fu costretto, per pagare il pesante riscatto di 30000 scudi, a impegnare le signorie di Ussel e Saint-Marcel con il capitano Paolo Madruzzo e a prendere accordi per un matrimonio tra la propria figlia Filiberta e un membro della famiglia Madruzzo.\nVita familiare.\nSpos\u00f2 in prime nozze nel 1522 Bianca Maria Gaspardone (o Scapardone), vedova di Ermes Maria Visconti, ma ella non sopportando le sue lunghe assenze lo abbandon\u00f2 pochi mesi dopo le nozze fuggendo con il suo amante Ardizzino Valperga. Bianca Maria fu in seguito condannata a morte nel 1526 per l'assassinio dell'amante e Renato pot\u00e9 sposarsi nuovamente.\nSua seconda moglie fu la nobile portoghese Mencia de Lencastre, figlia di Dinis de Portugal (figlio di Ferdinando II di Braganza) e di Beatriz de Castro, III contessa di Lemos (unica figlia ed erede di Rodrigo Osorio), una donna austera e saggia che rimase al suo fianco per trent'anni. Da Mencia ebbe due figlie, Filiberta e Isabella.\nNel 1555 organizz\u00f2 le nozze tra la figlia Filiberta e Giovanni Federico Madruzzo, conte di Avio e appartenente alla famiglia dei principi vescovi di Trento e fratello del capitano Paolo Madruzzo, con il quale aveva impegnato la signoria di Saint Marcel, ma alla vigilia delle nozze Filiberta fugg\u00ec con un palafreniere rubando parte del tesoro di famiglia. D'accordo con i Madruzzo, Renato riusc\u00ec ad evitare lo scandalo sostituendo nel contratto nuziale Filiberta con la sorella Isabella, che spos\u00f2 cos\u00ec Giovanni Federico Madruzzo.\nDopo la morte della seconda moglie Mencia nel 1558 Renato si spos\u00f2 ancora due volte, prima nel 1560 con Maria la Palud, figlia di Giovanni conte di Varax e di La Roche e signore di Varambon, ed in seguito con Peronetta de la Chambre, della famiglia della nonna materna Marguerite de la Chambre, ma non riusc\u00ec mai ad avere eredi maschi legittimi.\nLa successione.\nRenato mor\u00ec nel 1565 e non avendo ered\u00ec maschi lasci\u00f2 tutto alla figlia Isabella e a suo marito Giovanni Federico Madruzzo, che divenne cos\u00ec il 6\u00ba conte di Challant. Il testamento andava per\u00f2 contro la legge Salica, che non prevedeva la successione per via femminile, e come era accaduto quando Francesco di Challant aveva lasciato i suoi beni alle figlie Caterina e Margherita ne deriv\u00f2 una lunga lite con gli altri cugini maschi della famiglia Challant.\nI beni di Renato e il titolo di conte rimasero agli eredi di Isabella e Giovanni Federico fino al 1695, quando i baroni di Challant-Ch\u00e2tillon vinsero la causa in corso da 131 anni e il titolo di conte di Challant venne ereditato da Francesco Gerolamo di Challant-Ch\u00e2tillon."}
{"id": "1554650", "revid": "484362", "url": "https://it.wikipedia.org/wiki?curid=1554650", "title": "Alessandro Guagnini", "text": "Biografia.\nEra proveniente da una famiglia della nobilt\u00e0 italiana. Dal 1561 partecip\u00f2 alla guerra di Livonia, arruolandosi nell'esercito polacco. Ci\u00f2 gli merit\u00f2, nel 1569, il titolo di cavaliere e la cittadinanza polacca.\nFrutto della sua esperienza e della conoscenza di molte fonti polacche fu la \"Sarmatiae Europeae Descriptio, quae Regnum Poloniae, Lituaniam, Samogitiam, Russiam, Massoviam, Prussiam, Pomeraniam, Livoniam, et Moschoviae, Tartariaeque partem complectitur. Alexandri Guagnini Veronensis, Equitis Aurati, peditumque praefecti; cui supplementi loco, ea quae gesta sunt superiori anno inter... Regem Poloniae, et Magnum Ducem Moschoviae breviter adiecta sunt. Item Genealogia Regum Polonorum\", pubblicata nel 1578 a Cracovia e tradotta in italiano nel 1583 e in polacco nel 1611."}
{"id": "1554654", "revid": "118418602", "url": "https://it.wikipedia.org/wiki?curid=1554654", "title": "David Slade", "text": "Biografia.\nHa iniziato la sua carriera lavorando nel mondo dei videoclip, collaborando con Aphex Twin, Tori Amos, Stone Temple Pilots e Muse. Dopo aver realizzato nel 2004 il cortometraggio \"Do Geese See God?\", nel 2005 dirige il suo primo lungometraggio \"Hard Candy\", sul delicato tema della pedofilia che guadagna 7 milioni di dollari a fronte di un budget di meno di un milione e che conquista la critica.\nNel 2007 dirige l'horror-splatter a tema vampiresco \"30 giorni di buio\", tratto da un'omonima graphic novel di Steve Niles e prodotto da Sam Raimi. La pellicola \u00e8 di nuovo un successo riuscendo a guadagnare pi\u00f9 di cento milioni di dollari, incluse le vendite di DVD, a fronte di un budget di 30 milioni di dollari.\nSlade \u00e8 stato ingaggiato dalla Summit Entertainment per dirigere \"\", terzo film della saga di \"Twilight\" scritta da Stephenie Meyer. L'uscita del film \u00e8 avvenuta il 30 giugno 2010.\nNel 2011 esordisce come regista televisivo dirigendo un episodio della popolare serie \"Breaking Bad\", mentre l'anno successivo dirige l'episodio pilota della serie \"Awake\".\nNel 2014 dirige l'episodi pilota della serie televisiva \"Crossbones\" mentre nel 2015 dirige i primi due episodi della serie \"Powers \"tratta dal fumetto di Brian Michael Bendis.\nAttualmente \u00e8 impegnato nella realizzazione della serie televisiva thriller-horror \"Hannibal\", tratta dai romanzi di Thomas Harris, sia in veste di produttore che come regista di diversi episodi."}
{"id": "1554670", "revid": "86599", "url": "https://it.wikipedia.org/wiki?curid=1554670", "title": "Calciatore dell'anno (Estonia)", "text": "Calciatore estone dell'anno (Aasta parim jalgpallur) \u00e8 un premio calcistico assegnato al miglior calciatore estone."}
{"id": "1554673", "revid": "44403", "url": "https://it.wikipedia.org/wiki?curid=1554673", "title": "Fondo pensione chiuso", "text": ""}
{"id": "1554674", "revid": "1776051", "url": "https://it.wikipedia.org/wiki?curid=1554674", "title": "Giuv\u0103r\u0103\u0219ti", "text": "Giuv\u0103r\u0103\u0219ti \u00e8 un comune della Romania di 2.584 abitanti, ubicato nel distretto di Olt, nella regione storica dell'Oltenia."}
{"id": "1554675", "revid": "287204", "url": "https://it.wikipedia.org/wiki?curid=1554675", "title": "Giuvarasti", "text": ""}
{"id": "1554677", "revid": "3831", "url": "https://it.wikipedia.org/wiki?curid=1554677", "title": "Mamenchisauro", "text": ""}
{"id": "1554679", "revid": "110157", "url": "https://it.wikipedia.org/wiki?curid=1554679", "title": "Gostav\u0103\u021bu", "text": "Gostav\u0103\u021bu \u00e8 un comune della Romania di 3.251 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Gostav\u0103\u021bu e Sl\u0103veni."}
{"id": "1554680", "revid": "287204", "url": "https://it.wikipedia.org/wiki?curid=1554680", "title": "Gostavatu", "text": ""}
{"id": "1554682", "revid": "271907", "url": "https://it.wikipedia.org/wiki?curid=1554682", "title": "Maria ss. del lume", "text": ""}
{"id": "1554684", "revid": "1305772", "url": "https://it.wikipedia.org/wiki?curid=1554684", "title": "Gr\u0103dinari (Olt)", "text": "Gr\u0103dinari \u00e8 un comune della Romania di 2.630 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 4 villaggi: Gr\u0103dinari, Petcule\u0219ti, Runcu Mare, Satu Nou."}
{"id": "1554691", "revid": "1305772", "url": "https://it.wikipedia.org/wiki?curid=1554691", "title": "Gr\u0103dinile", "text": "Gr\u0103dinile \u00e8 un comune della Romania di 1.737 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Arv\u0103teasca, Gr\u0103dinile, Pl\u0103viceanca.\nGr\u0103dinile \u00e8 divenuto comune autonomo nel corso del 2004, staccandosi dal comune di Studina."}
{"id": "1554692", "revid": "287204", "url": "https://it.wikipedia.org/wiki?curid=1554692", "title": "Gradinile", "text": ""}
{"id": "1554695", "revid": "149485", "url": "https://it.wikipedia.org/wiki?curid=1554695", "title": "Raffaello Botticini", "text": "Suo padre fu Francesco Botticini. Raffaello ne fu prima collaboratore, in seguito successore alla guida della bottega paterna. \nIl \"Tabernacolo del Sacramento\".\nIl \"Tabernacolo del Sacramento\", commissionato al padre Francesco nel 1484 e consegnato nel 1491 per essere collocato sull'altare maggiore della Collegiata di Sant'Andrea a Empoli, oggi nel Museo della citt\u00e0, \u00e8 considerato il momento ideale del passaggio di testimone tra padre e figlio, in quanto Raffaello nel 1504 fu richiamato dai committenti per effettuare alcuni ritocchi alle tavole dipinte che non sono descritti nei documenti.\nAltre opere del Museo della Collegiata di Empoli.\nSempre a Empoli si trovano due tavole con \"San Girolamo\" e \"San Sebastiano\", databili al 1500 ca., provenienti dalla Compagnia di Sant'Andrea nella Collegiata. Probabilmente dovevano fiancheggiare una tavola centrale (gli sguardi dei due santi convergono verso un punto centrale). In queste tavole forse si avverte l'influenza stilistica della pittura fiorentina dell'ultimo scorcio del Quattrocento (\"in primis\" Domenico Ghirlandaio e Sebastiano Mainardi) anche se in formula pi\u00f9 semplificata e schematica.\nSempre proveniente dalla Collegiata sono altre due tavole con \"San Giovanni Battista\" e \"Sant'Andrea\": molto probabilmente si tratta delle due uniche parti superstiti di una pi\u00f9 grande tavola andata distrutta forse in occasione degli ammodernamenti tardosettecenteschi della Collegiata. A tal proposito in un documento datato 1506 i fratelli della Compagnia della Veste Bianca affidavano a Raffaello una tavola con una Madonna col Bambino al centro e ai lati San Giovanni Battista e Sant'Andrea.\nAltre opere.\nAlla Raccolta di Arte Sacra del Museo di Fucecchio \u00e8 conservata la \"Annunciazione tra i santi Andrea e Francesco\". datata nel primo decennio del XVI secolo. La provenienza originaria dell'opera ancora non \u00e8 ancora stata accertata: forse la chiesa di Sant'Andrea o di San Salvatore, entrambe a Fucecchio.\nLa chiesa dei Santi Martino e Giusto, a Lucardo, nel comune di Montespertoli, conserva una tavola attribuita al nostro pittore con la \"Madonna col Bambino tra i Santi Pietro, Matteo, Giusto e Giovanni Battista\"."}
{"id": "1554698", "revid": "767487", "url": "https://it.wikipedia.org/wiki?curid=1554698", "title": "Studina", "text": "Studina \u00e8 un comune della Romania di 2.826 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di due villaggi: Studina e Studini\u021ba.\nNel 2004 si sono staccati da Studina i villaggi di Arv\u0103teasca, Gr\u0103dinile e Pl\u0103viceanca, andati a formare il comune di Gr\u0103dinile."}
{"id": "1554701", "revid": "1305772", "url": "https://it.wikipedia.org/wiki?curid=1554701", "title": "Grojdibodu", "text": "Grojdibodu \u00e8 un comune della Romania di 3.099 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Grojdibodu e Hotaru."}
{"id": "1554703", "revid": "44403", "url": "https://it.wikipedia.org/wiki?curid=1554703", "title": "Fondo negoziale", "text": ""}
{"id": "1554704", "revid": "121380273", "url": "https://it.wikipedia.org/wiki?curid=1554704", "title": "Bernard Lee", "text": "Biografia.\nDopo una carriera teatrale prima della seconda guerra mondiale, Lee intraprese la carriera cinematografica sul finire degli anni quaranta. Ottenne ruoli in \"Il terzo uomo\" (1949), \"I giovani uccidono\" (1950), \"Il tesoro dell'Africa\" (1953) e \"La battaglia di Rio della Plata\" (1956).\nRecit\u00f2 anche in un episodio del telefilm \"The Persuaders\", meglio noto in Italia come \"Attenti a quei due\", dal titolo \"Uno come me\", in cui impersonava Sam Milford, amico fidatissimo di Lord Brett Sinclair (Roger Moore), proprio il \"suo\" ultimo James Bond.\nMor\u00ec, infatti, poco dopo essere stato nuovamente scritturato per interpretare il ruolo di M in \"Solo per i tuoi occhi\"; nel film il suo personaggio venne tagliato (nella trama risulter\u00e0 essere \"in licenza\"), per poi essere successivamente interpretato da Robert Brown, Judi Dench e, recentemente, da Ralph Fiennes.\nSuo nipote (figlio di sua figlia Anne Lee) ha seguito le sue orme: si tratta dell'attore Jonny Lee Miller."}
{"id": "1554707", "revid": "1305772", "url": "https://it.wikipedia.org/wiki?curid=1554707", "title": "Gura Padinii", "text": "Gura Padinii \u00e8 un comune della Romania di 1.916 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Gura Padinii e Satu Nou.\nGura Padinii \u00e8 divenuto comune autonomo nel 2004, staccandosi dal comune di Orlea."}
{"id": "1554709", "revid": "1342360", "url": "https://it.wikipedia.org/wiki?curid=1554709", "title": "Calciatore dell'anno (Finlandia)", "text": "Calciatore finlandese dell'anno (Vuoden jalkapalloilija) \u00e8 un premio calcistico assegnato dalla Federazione finlandese al miglior giocatore finlandese dell'anno solare."}
{"id": "1554711", "revid": "1784425", "url": "https://it.wikipedia.org/wiki?curid=1554711", "title": "W.H.L. Wallace", "text": "Fu generale dell'Unione nella Guerra di secessione americana, considerato da Ulysses S. Grant come uno dei pi\u00f9 grandi generali dell'Unione.\nWallace nacque a Urbana, Ohio, figlio di John Wallace e Mary Lamme Wallace. Nel 1834 studi\u00f2 nel Rock Springs Seminary a Mount Morris, Illinois. Sebbene avesse intenzione di studiare giurisprudenza con Abraham Lincoln a Springfield, egli fece pratica con Theophilus Lyle Dickey a Ottawa, Illinois. (Dickey era un amico di Lincoln e sarebbe stato in seguito giudice presso la Corte Suprema dell'Illinois). Nel 1851 si spos\u00f2 con la figlia di Dickey, Martha Ann. Wallace si laure\u00f2 in Giurisprudenza nel 1846 e quello stesso anno raggiunse il 1\u00ba Fanteria dell'Illinois come soldato semplice. Raggiunse il grado di sottotenente e aiutante e partecip\u00f2 alla Battaglia di Buena Vista oltre a pochi altri fatti d'arme minori. Dopo questa breve esperienza nella Guerra messicano-statunitense divenne Procuratore distrettuale nel 1853.\nAllo scoppio della guerra civile, Wallace part\u00ec come soldato semplice volontario con l'11\u00b0 Illinois, che era stato costituito a Springfield. Ricevette poi il brevetto di colonnello dell'unit\u00e0. La sua progressione militare lo condusse al comando di una brigata della divisione comandata dal Generale John A. McClernand dell'Armata del Tennessee di Ulysses S. Grant nella Battaglia di Fort Donelson nel 1862. Durante la battaglia, numerosi componenti della divisione di McClernand erano stati respinti con pesanti perdite e la freddezza di Wallace sotto il fuoco nemico fu particolarmente notata. Il Generale Lew Wallace lo descrisse, vedendolo, come un \"contadino che torna dopo una dura giornata di aratura\". Per questo suo brillante servizio a Fort Donelson fu nominato Brigadier Generale dei volontari. Nella Battaglia di Shiloh egli era comandante di una nuova divisione, e riusc\u00ec a resistere per sei ore agli assalti dei Confederati, nelle immediate vicinanze del famoso Hornet's Nest (Nido di calabroni) o della Sunken Road (Strada in trincea).Quando la sua divisione infine si arrese, egli ordin\u00f2 una ritirata e molti soldati si misero in salvo ma egli fu ferito a morte e solo pi\u00f9 tardi fu trovato moribondo dalle sue truppe sul campo di battaglia. Lo trasportano da sua moglie, che aiut\u00f2 a condurlo indietro verso il Quartier Generale di Grant nella Cherry Mansion di Savannah (Tennessee). Mor\u00ec tre giorni dopo fra le braccia della moglie; le sue ultime parole furono: \"Ci incontreremo in Cielo\". Fu sepolto nella contea di LaSalle (Illinois), a Ottawa. Il suo cavallo, Prince, fu sepolto accanto al Generale che lo aveva cavalcato nel corso della Battaglia di Shiloh.\nWallace County (Kansas), fu cos\u00ec chiamata in suo onore nel 1868."}
{"id": "1554712", "revid": "767487", "url": "https://it.wikipedia.org/wiki?curid=1554712", "title": "Orlea (Olt)", "text": "Orlea \u00e8 un comune della Romania di 2.702 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Orlea e Orlea Nou\u0103 (letteralmente Orlea Nuova).\nNel corso del 2004 si sono staccati da Orlea i villaggi di Gura Padinii e Satu Nou, andati a formare il comune di Gura Padinii."}
{"id": "1554717", "revid": "767487", "url": "https://it.wikipedia.org/wiki?curid=1554717", "title": "Ianca (Olt)", "text": "Ianca \u00e8 un comune della Romania di 4.232 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Ianca e Potelu."}
{"id": "1554718", "revid": "118998559", "url": "https://it.wikipedia.org/wiki?curid=1554718", "title": "Albert Ball", "text": "Fu un asso dell'aviazione britannico tra i pi\u00f9 importanti durante la prima guerra mondiale. Al momento della sua morte, il suo numero di vittorie (44) era solamente inferiore a quello dell'asso tedesco Manfred von Richthofen.\nBiografia.\nNato a Notthingam, frequent\u00f2 la \"Nottingham High School\" e il \"Trent College\" di Long Eaton per poi esser assegnato al reggimento Sherwood Foresters, quando scoppi\u00f2 la prima guerra mondiale.\nIl reggimento di Ball non and\u00f2 al fronte, nemmeno quando il futuro asso fu integrato nell'unit\u00e0 ciclisti. Fu allora che decise di prendere lezioni private all'aeroporto di Hendon nel London Borough of Barnet, per ottenere il brevetto di pilota il 15 ottobre 1915. Subito dopo fece domanda di trasferimento nella Royal Flying Corps (RFC), per poi ottenere il brevetto di pilota militare il 22 gennaio 1916. Il 18 febbraio fu trasferito a Marieux, in Francia, dove fu assegnato al No. 13 Squadron, una squadriglia dotata di aerei da combattimento biplani Royal Aircraft Factory B.E.2. Ball poteva pilotare con uguale bravura monoplani come il Bristol Scout, a bordo del quale compiva missioni solitarie. Il suo aggressivo spirito di combattimento fu attivamente incoraggiato dal suo comandante, che lo trasfer\u00ec nel No. 11 Squadron, una squadriglia da caccia equipaggiata di monoplani Nieuport 16, Bristol Scout e Royal Aircraft Factory F.E.2. Ottenne la sua prima vittoria il 16 maggio 1916, a bordo di un Bristol Scout. La sua prima decorazione militare, la Military Cross, gli fu assegnata il 27 giugno 1916.\nNell'agosto 1916 Ball fu trasferito nel No. 60 Squadron, che era stato dotato del nuovo\nNieuport 17 e, in tre mesi, ottenne 30 vittorie tra luglio e settembre. Ball, che detestava volare in formazione e spesso si separava da quest'ultima per combattere pi\u00f9 liberamente, si comportava da \"lupo solitario\". Modific\u00f2 i comandi di volo in modo da poter sparare pi\u00f9 liberamente con le proprie mani: questa iniziativa fu ben presto adottata dai piloti alleati e tedeschi. La sua aggressivit\u00e0 si riveler\u00e0 controproducente, verr\u00e0 infatti abbattuto una mezza dozzina di volte entro la fine dell'agosto 1916.\nLontano dalle battaglie, Ball amava coltivare il suo orto e far pratica col violino.\nIl 1\u00ba settembre 1916, Ball torn\u00f2 in licenza in Inghilterra per due settimane dove fu promosso \"Flight Commander\" e ricevette altre decorazioni militari. Dopo il termine della licenza, Ball torn\u00f2 immediatamente a combattere e tra il 15 e il 30 settembre ottenne altre 14 vittorie.\nAlle met\u00e0 di ottobre, a Ball venne data un'altra licenza e in Inghilterra venne festeggiato come un eroe nazionale.\nAl suo ritorno al fronte il 7 aprile 1917 prese il comando del No. 56 Squadron, a Ball venne assegnato un nuovo biplano S.E.5, modello pi\u00f9 avanzato per combattere i nuovi prototipi aerei tedeschi. Ball protest\u00f2 per l'assegnazione del nuovo biplano e persistette col suo atteggiamento testardo e solitario, un atteggiamento suicida di fronte alle pi\u00f9 disciplinate formazioni aeree tedesche.\nTra il 26 aprile e il 6 maggio 1917 il capitano Albert Ball partecip\u00f2 ad altri 26 combattimenti e ottenne altre 11 vittorie. Il 6 maggio totalizz\u00f2 il ragguardevole (e definitivo) traguardo di 44 vittorie.\nIl 7 maggio 1917 combatt\u00e9 contro la formazione aerea Jasta 11 comandata da Lothar von Richthofen, fratello minore di Manfred von Richthofen (il famoso Barone Rosso); Ball precipit\u00f2 mortalmente insieme a Lothar von Richthofen, che per\u00f2 sopravvisse alla caduta. Tra le ipotesi della morte di Ball, la pi\u00f9 probabile \u00e8 forse quella dello scontro aereo con von Richthofen; un'altra versione, quella delle forze militari tedesche, sostenne che fu Lothar von Richthofen ad abbattere l'aereo di Ball.\nL'8 giugno 1917 l'Inghilterra assegn\u00f2, come decorazione postuma, la Victoria Cross. A Ann\u0153ullin, il college locale porta il suo nome."}
{"id": "1554723", "revid": "1566286", "url": "https://it.wikipedia.org/wiki?curid=1554723", "title": "Beth Broderick", "text": "Gli inizi.\nBeth Broderick \u00e8 nata a Falmouth, Kentucky, ma \u00e8 cresciuta a Huntington Beach. Si \u00e8 diplomata a 18 anni all'Accademia d'arte drammatica a Pasadena. Successivamente si trasferisce a New York per iniziare la sua carriera.\nCarriera.\nA 29 anni recita nel film Stealing Home (1988), con Jodie Foster e Mark Harmon. Ma il vero successo arriva nel 1996 con \"Sabrina, vita da strega\" dove interpreta \"Zia Zelda\" (fino al 2002). Ha diretto anche qualche episodio. Ha anche impersonato la madre di \"Kate Austin\" nella serie televisiva \"Lost\" ed \u00e8 apparsa come guest star (generalmente per un episodio) nelle serie \"The Closer\", \"\", \"Supernatural\", \"Leverage - Consulenze illegali\", \"Castle - Detective tra le righe\" e \"Le terrificanti avventure di Sabrina\"\nVita personale.\n\u00c8 stata sposata dal 1998 al 2000 con Brian Porizek. Suo marito ora \u00e8 Scott Paetty (dal 2005). Beth \u00e8 impegnata nella lotta contro l'AIDS, sin dagli anni ottanta: \u00e8 socia di \"Momentum\", una delle organizzazioni che assistono le persone affette da AIDS, e del City Light Woman`s Rehabilitation Program, in aiuto delle donne senzatetto."}
{"id": "1554728", "revid": "1501558", "url": "https://it.wikipedia.org/wiki?curid=1554728", "title": "Coppa delle nazioni africane 2008", "text": "La Coppa delle nazioni africane 2008, o MTN Africa Cup of Nations 2008 per ragioni di sponsorizzazione, nota anche come Ghana 2008, \u00e8 stata la 26\u00aa edizione di questo torneo di calcio continentale per squadre nazionali maggiori maschili (spesso detto Coppa d'Africa) organizzato dalla CAF e la cui fase finale si \u00e8 svolta in Ghana dal 20 gennaio al 10 febbraio 2008.\nPer la sesta volta nella sua storia a trionfare \u00e8 stato l', che nella finale disputata all'Ohene Djan Stadium di Accra ha sconfitto il per 1-0. I \"Faraoni\" si sono qualificati cos\u00ec alla successiva FIFA Confederations Cup 2009 che si \u00e8 tenuta in Sudafrica.\nQualificazioni.\nLe squadre partecipanti alle qualificazioni sono state divise in dodici gruppi. Ogni squadra vincitrice del rispettivo girone e le tre migliori seconde dei gruppi da quattro squadre ciascuno si qualificavano alla fase finale. Il si \u00e8 qualificato alla fase finale automaticamente in quanto paese ospitante. Le qualificazioni si sono disputate tra il 2 settembre 2006 e il 13 ottobre 2007.\nScelta della sede.\nIl Ghana acquis\u00ec il diritto a ospitare la manifestazione l'8 luglio 2004 al Cairo, dopo aver ottenuto nove voti dai membri esecutivi del comitato della CAF contro i tre dati alla Libia.\nStadi.\nGli stadi scelti per disputare le partite della fase finale della Coppa delle Nazioni Africane 2008 erano quattro, situati in altrettante citt\u00e0 diverse del Ghana. La partita inaugurale e la finale del torneo sono state ospitate dall'Ohane Djan Stadium di Accra.\nMarketing.\nIl pallone.\nIl pallone utilizzato per la Coppa delle Nazioni Africane 2008 \u00e8 stato il Wawa Aba, prodotto dall'azienda tedesca Adidas, che \u00e8 stato anche il primo ufficiale per una edizione della competizione continentale.\nIl nome \u00e8 sinonimo di \"persistenza\" nell'Africa occidentale, dove il Wawa Aba \u00e8 il seme dell'albero di \"wawa\" (\"Triplochiton scleroxylon\"). Secondo la cultura degli Akan, un gruppo etnico della zona, il Wawa Aba ha un significato mistico, che induce a non arrendersi dopo i fallimenti, a cogliere tutte le occasioni con successo e a essere forti, adattandosi a ogni situazione.\nLo stile del disegno \u00e8 simile a quello del Teamgeist usato per i Mondiali 2006, con i colori della bandiera nazionale del Ghana (rosso, giallo e verde) e alcune decorazioni raffiguranti alcuni elementi classici della cultura africana.\nSorteggio dei gruppi.\nIl sorteggio per stabilire i gruppi della fase finale si \u00e8 tenuto il 19 ottobre 2007 ad Accra. La posizione A1 \u00e8 stata assegnata alla nazione organizzatrice mentre la posizione C1 all', campione in carica. Le restanti 14 squadre sono state classificate in base ai risultati ottenuti nelle ultime edizioni della Coppa delle Nazioni Africane, opportunamente moltiplicati per un coefficiente di importanza della manifestazione.\nNella seguente tabella le quattro urne definite cos\u00ec secondo i criteri definiti dalla CAF.\nIl sorteggio ha determinato i quattro gruppi riportati qui di seguito.\nFase finale.\nFase a gironi.\n\"Sono indicati gli orari locali (UTC +0)\"\nClassifica marcatori.\nSamuel Eto'o \u00e8 stato il miglior marcatore del torneo. In totale sono stati segnati novantanove gol (inclusa un'autorete).\nPremi.\nLa sera della finale per il 1\u00ba posto, conclusa la partita, la CAF ha reso noti i premi assegnati ai calciatori."}
{"id": "1554729", "revid": "767487", "url": "https://it.wikipedia.org/wiki?curid=1554729", "title": "Jagdish Natwarlal Bhagwati", "text": "Ha preso posizione sulle principali scelte economiche del sub-continente indiano, estendendo poi la sua riflessione a tutto lo scenario macroeconomico mondiale.\nPensiero.\nNel gennaio del 2004 Bhagwati ha pubblicato \"Elogio alla globalizzazione\", Laterza, Roma-Bari, 2005 (\"In Defense of Globalization\"), un libro in cui sostiene che la globalizzazione possa aiutare i paesi poveri ad innalzare i loro standard di vita. I governi dovrebbero aprire i propri confini al libero scambio di beni e servizi fissando d'altro canto regole per le economie nazionali (es, garanzie per un alto livello di sicurezza sociale, ecc.).\nDetesta i tentativi degli USA di usare il WTO (World Trade Organization) per \"costringere i paesi pi\u00f9 poveri ad accettare le sigarette americane\". Egli accusa il WTO di proteggere in misura eccessiva la propriet\u00e0 intellettuale e i brevetti, tutte misure che svantaggiano i paesi poveri.\nBibliografia.\nI seguenti libri sono stati pubblicati da Jagdish Bhagwati:"}
{"id": "1554731", "revid": "1155", "url": "https://it.wikipedia.org/wiki?curid=1554731", "title": "Zimbawe", "text": ""}
{"id": "1554733", "revid": "5680", "url": "https://it.wikipedia.org/wiki?curid=1554733", "title": "Teorema di compattezza (semantico)", "text": ""}
{"id": "1554736", "revid": "1071913", "url": "https://it.wikipedia.org/wiki?curid=1554736", "title": "Anthony Dawson", "text": "Biografia.\nNato a Edimburgo da Ida Violet Kittel ed Eric Francis Dawson, fece il suo debutto cinematografico nel 1943 nel film \"Incontro nel buio\", interpretato da James Mason, e negli anni successivi apparve in alcuni classici del cinema britannico come \"The Way to the Stars\" (1945), \"La donna di picche\" (1949), e \"Campo 111\" (1950), prima di trasferirsi negli Stati Uniti d'America nei primi anni cinquanta.\nNel 1954 ebbe la grande occasione della sua carriera, quando Alfred Hitchcock lo volle nel film \"Il delitto perfetto\" e gli affid\u00f2 la parte del misterioso capitano Lesgate, alias Swann, che viene ricattato dall'ex campione di tennis Tony Wendice (Ray Milland) e indotto a ucciderne la ricca moglie Margot (Grace Kelly). Sar\u00e0 invece proprio Swann a morire, pugnalato alla schiena con un paio di forbici, durante la colluttazione con Margot.\nLa parentesi statunitense di Dawson fu comunque breve ed egli fece ritorno in Inghilterra, dove apparve in altri memorabili ruoli, tra cui quello del malvagio Marques Siniestro in \"L'implacabile condanna\" (1961), un horror prodotto dalla Hammer Film Productions e interpretato anche da Oliver Reed, e quello del professor Dent nel primo film di James Bond, \"Agente 007 - Licenza di uccidere\" (1962), per la regia di Terence Young.\nOltre al film gi\u00e0 citato, Dawson lavor\u00f2 in numerose alte occasioni sotto la direzione di Young, come in \"La principessa di Mendoza\" (1955), \"Il bandito dell'Epiro\" (1957), \"Le avventure e gli amori di Moll Flanders\" (1965), \"L'avventuriero\" (1967), \"Sole rosso\" (1971), \"Joe Valachi - I segreti di Cosa Nostra\" (1972), \"Triplo gioco\" (1984). Il regista lo scelse inoltre per altre due pellicole su James Bond, nel ruolo del misterioso e sinistro villain Ernst Stavro Blofeld, capo della SPECTRE che appare accarezzando il gatto bianco in \"A 007, dalla Russia con amore\" (1963) e \"Agente 007 - Thunderball (Operazione tuono)\" (1965), anche se l'attore non viene mai inquadrato in volto e la voce del personaggio \u00e8 quella di Eric Pohlmann.\nDawson comparve invece accanto a numerosi interpreti gi\u00e0 apparsi nelle pellicole su James Bond, come Adolfo Celi, Lois Maxwell, Daniela Bianchi e Bernard Lee, nel film \"OK Connery\" (1967), una parodia italiana delle pellicole di spionaggio, diretta da Alberto De Martino."}
{"id": "1554741", "revid": "399", "url": "https://it.wikipedia.org/wiki?curid=1554741", "title": "Bhagwati", "text": ""}
{"id": "1554748", "revid": "124123", "url": "https://it.wikipedia.org/wiki?curid=1554748", "title": "Iancu Jianu", "text": "Secondo le cronache del tempo era una persona di non grandissima prestanza fisica, ma era dotato di una grande agilit\u00e0 che gli consentiva di essere un temuto combattente, soprattutto nel corpo a corpo.\nNel momento di maggiore potere era al comando di un'armata di 2/3.000 soldati ed aveva a disposizione anche tre cannoni.\nLe sue azioni pi\u00f9 importanti vennero condotte durante la campagna condotta dagli hajduk a sud del Danubio nel 1809 in una delle guerre di indipendenza della Romania.\nIn suo onore ha preso nome Iancu Jianu, comune del distretto di Olt."}
{"id": "1554753", "revid": "225373", "url": "https://it.wikipedia.org/wiki?curid=1554753", "title": "Xenocara", "text": ""}
{"id": "1554758", "revid": "729019", "url": "https://it.wikipedia.org/wiki?curid=1554758", "title": "Robert Anderson (militare guerra di secessione)", "text": "Biografia.\nAnderson nacque a \"Soldier's Retreat\", presso Louisville, Kentucky. Si diplom\u00f2 nell'Accademia Militare degli Stati Uniti di West Point nel 1825 e ricevette il brevetto di sottotenente del 2\u00ba Artiglieria degli Stati Uniti (2th U.S. Artillery). Serv\u00ec nella Guerra di Black Hawk (Falco Nero) del 1832 come Colonnello dei volontari dell'Illinois. Tornato nell'esercito come tenente nel 1833, serv\u00ec nella Seconda guerra Seminole come Aiutante generale nello Stato Maggiore di Winfield Scott, e nella Guerra messicano-statunitense, in cui fu pi\u00f9 volte ferito nella battaglia di Molino del Rey, per la quale ottenne il brevetto di Maggiore. Ricevette quindi la promozione permanente a Maggiore del 1\u00ba Artiglieria degli Stati Uniti dell'esercito regolare il 5 ottobre 1857.\nFu autore del volume \"Instruction for Field Artillery, Horse and Foot\" (Istruzioni per artiglieria campale, cavalleria e fanteria) scritto nel 1839.\nMassone, divenne Maestro nel 1858, nella \"Mercer Lodge\" No. 50 di Trenton, New Jersey, fu anche membro onorario della \"Pacific Lodge\" No. 233 di New York City\nGuerra civile.\nAl momento della separazione unilaterale degli Stati Confederati d'America, il maggiore Anderson, un sudista, rimase leale all'Unione. Ebbe il comando ufficiale di Fort Sumter a Charleston Harbor (Charleston (Carolina del Sud), quando esso fu sottoposto a bombardamento dalle forze secessioniste.\nL'attacco di artiglieria fu condotto dal Brigadier Generale Pierre Gustave Toutant de Beauregard, che era stato allievo di Anderson a West Point. Esso inizi\u00f2 il 12 aprile 1861 e continu\u00f2 finch\u00e9 Anderson, gravemente sottodimensionato in uomini e cannoni, si arrese il 14 aprile. La battaglia avvi\u00f2 la guerra di secessione. Anderson aveva ricevuto l'ordine di rimanere nel Forte in quanto esso era stato edificato su un'area di propriet\u00e0 federale.\nNella battaglia fu ucciso un solo soldato, l'unionista Daniel Hough, che cadde per l'esplosione di uno dei 100 cannoni che spararono in segno d'onore per le truppe che si arrendevano (condizione questa imposta da Anderson). La popolazione di Charleston osserv\u00f2 la battaglia dai tetti delle proprie abitazioni.\nAnderson fu promosso brigadier generale il 15 maggio di quello stesso anno.\nParte finale della vita.\nAnderson port\u00f2 con s\u00e9 la bandiera a stelle di Fort Sumter a New York, dove prese parte a Union Square al raduno patriottico che all'epoca si riteneva essere stato il pi\u00f9 partecipato fino a quel tempo della storia nord-americana. Anderson comp\u00ec poi un giro di reclutamento di grandissimo successo in tutti gli Stati dell'Unione prima di essere messo in aspettativa per motivi di salute e quindi congedato definitivamente il 27 ottobre 1863.\nPochi giorni dopo la resa di Robert Edward Lee ad Appomattox Court House e l'effettiva conclusione della guerra, Anderson torn\u00f2 a Charleston indossando l'uniforme di Maggior Generale (concessagli il 3 febbraio 1865) e, quattro anni dopo aver ammainato la bandiera a 33 stelle in segno di resa, la iss\u00f2 di nuovo in segno di trionfo, sul recuperato, anche se diroccato, Fort Sumter nel corso di una speciale cerimonia (la sera stessa, il 14 aprile 1865, il Presidente Abramo Lincoln venne assassinato).\nAnderson mor\u00ec a Nizza, in Francia, e venne sepolto nel cimitero di West Point.\nFamiglia.\nIl fratello di Anderson, Charles Anderson, fu Governatore dell'Ohio dal 1865 al 1866. Un altro fratello, il Rev. William C. Anderson, serv\u00ec come Rettore della Miami University nel periodo 1849\u20131854. Il loro nipote, Thomas M. Anderson, fu un Brigadier generale e combatt\u00e9 nella Guerra ispano-americana e nella Guerra filippino-americana.\nIl maggiore Robert Anderson fu il bisnonno dell'attore statunitense Montgomery Clift. e cugino primo di William Clark e di George Rogers Clark."}
{"id": "1554759", "revid": "486946", "url": "https://it.wikipedia.org/wiki?curid=1554759", "title": "Barbus arulius", "text": ""}
{"id": "1554760", "revid": "123290704", "url": "https://it.wikipedia.org/wiki?curid=1554760", "title": "Gert Fr\u00f6be", "text": "Biografia.\nInizialmente dedito alla musica, in particolare al violino, l'abbandon\u00f2 per il cabaret e il teatro. Sedicenne, entr\u00f2 nel 1929 nel Partito Nazionalsocialista Tedesco, uscendone in seguito nel 1937. Nel corso della sua adesione al nazismo, aiut\u00f2 due ebrei nascondendoli alla Gestapo. \nAl termine del secondo conflitto mondiale intraprese stabilmente la carriera di attore cinematografico, recitando in pellicole come \"Il diabolico dottor Mabuse\" (1960) di Fritz Lang, \"Il giorno pi\u00f9 lungo\" (1962), \"Quei temerari sulle macchine volanti\" (1965), \"Parigi brucia?\" (1966) e \"Caroline ch\u00e9rie\" (1968), con Vittorio De Sica. La notoriet\u00e0 gli arriv\u00f2 con le pellicole \"Agente 007 - Missione Goldfinger\" (1964), in cui interpret\u00f2 Auric Goldfinger, e \"Citty Citty Bang Bang\" (1968), dove vest\u00ec i panni del barone Bombarda. Nelle interviste rilasciate dagli interpreti di \"Missione Goldfinger\", Gert Fr\u00f6be viene descritto come un uomo molto dolce e affabile."}
{"id": "1554761", "revid": "125689158", "url": "https://it.wikipedia.org/wiki?curid=1554761", "title": "Eccidio di Montemaggio", "text": "Con eccidio di Montemaggio si intende l'uccisione di 19 partigiani da parte della Guardia Nazionale Repubblicana il 28 marzo 1944, in localit\u00e0 la Porcareccia, sulle pendici del Montemaggio (671\u00a0m. s.l.m.) a Monteriggioni, in provincia di Siena.\nLe vittime furono 19 in totale: erano tutti giovani ragazzi che si erano dati alla macchia per sfuggire alla leva fascista e per unirsi alle formazioni partigiane della Brigata Garibaldi che operava nella zona compresa tra le province di Siena, Pisa e Grosseto.\nLa storia.\nDue diversi distaccamenti di partigiani, comandati da Velio (detto \"\"Pelo\") e da Mauro (detto \"Borsa\"\"), avevano trovato rifugio presso una casa di contadini, casa Giubileo, sulle pendici del Montemaggio.\nI gruppi partigiani, che avevano intenzione di compiere alcuni atti di sabotaggio alle vie di comunicazione per Siena, il 26 marzo 1944 presero prigionieri un ufficiale tedesco e il capitano della milizia forestale Pietro Brandini, il quale avrebbero voluto scambiare con alcuni detenuti politici reclusi nel carcere di Siena. Tentarono inoltre di sequestrare anche Bramante Lisi, un esponente del fascismo locale, ma non trovandolo in casa si portarono via il suo fucile.\nAll'alba del 28 marzo i militi fascisti, coadiuvati da membri dell'esercito e della Compagnia Giovani, guidati dallo stesso Lisi, arrivarono a casa Giubileo e la circondarono intimando ai partigiani la resa. Questi risposero al fuoco; ma, constatata la differenza delle forze in campo e di armi, offrirono di arrendersi in cambio della promessa di avere salva la vita.\nAlcuni partigiani tentarono la fuga, ma mentre due riuscirono a mettersi in salvo (Vittorio Meoni e Walter Bianchi, detto \"testina\"), due furono uccisi.\nIl capitano Brandini e un altro ufficiale tedesco che fu trovato prigioniero furono liberati e subito portati via dai militi mentre i partigiani furono radunati fuori della casa.\nI 20 rimanenti furono portati in localit\u00e0 la Porcareccia per essere fucilati e furono fatte loro togliere le scarpe. Uno di questi, Vittorio Meoni, riusc\u00ec per\u00f2 a fuggire nel bosco ed a mettersi in salvo nonostante le gravi ferite riportate durante la fuga (si dice che un proiettile gli abbia trapassato un polmone). Per gli altri 19 non ci fu nulla da fare e furono uccisi a colpi di mitragliatrice.\nTutti i partigiani (tranne Giovanni Galli, Leonello Pierlini, Luigi Marsili, Piero Bartalini e Nencini Ennio che riposano nel cimitero comunale di Certaldo) riposano nella Cappella dei Partigiani eretta all'interno del cimitero di Colle Bassa.\nCasa Giubileo.\nCasa Giubileo, che \u00e8 oggi un centro didattico gestito dall'Istituto Storico della Resistenza di Siena, si raggiunge percorrendo la strada che conduce da Monteriggioni e da Colle Val d'Elsa e deviando per Badia a Isola; da qui ci si immette sulla strada sterrata che porta sul Montemaggio.\nIl centro didattico di Casa Giubileo, rivolto principalmente alle scuole, svolge un ruolo non solo di documentazione della Resistenza, ma \u00e8 legato anche agli aspetti storici e naturalistici del territorio.\nCommemorazioni.\nTutti gli anni i comuni della Valdelsa (sono i Comuni di Barberino Val d'Elsa, Casole d'Elsa, Certaldo, Colle Val d'Elsa, Gambassi Terme, Monteriggioni, Poggibonsi, Radicondoli e San Gimignano) che hanno dato i natali alle vittime dell'eccidio, commemorano a turno, l'eccidio, con una manifestazione ufficiale ed una corsa ciclistica riservata ai dilettanti.\nI comuni di Barberino Val d'Elsa, Colle Val d'Elsa, Certaldo e San Gimignano hanno dedicato ad alcuni dei caduti durante l'eccidio di Montemaggio, le vie della citt\u00e0.\nRiferimenti nell'arte.\nIl fumettista Sergio Staino ha riportato a fumetti la storia dell'Eccidio di Montemaggio, avvalendosi della ricostruzione di Vittorio Meoni."}
{"id": "1554764", "revid": "110157", "url": "https://it.wikipedia.org/wiki?curid=1554764", "title": "Iancu Jianu (Olt)", "text": "Iancu Jianu \u00e8 un comune della Romania di 4.596 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Dobriceni, Iancu Jianu, Preote\u0219ti."}
{"id": "1554765", "revid": "120935133", "url": "https://it.wikipedia.org/wiki?curid=1554765", "title": "Gino Montesanto", "text": "Veneto di nascita, ma formatosi in Romagna con il poeta Marino Moretti, inizia a scrivere giovanissimo e sotto le armi forma uno stretto sodalizio con un gruppo di intellettuali ed artisti che sarebbe proseguito per tutta la vita: Michele Prisco, Mario Pomilio, Enrico Accatino, Pietro Guida, Silvio Loffredo, Orseolo Torossi, Luca Desiato.\nLaureatosi a Genova si trasfer\u00ec quindi a Roma nel secondo dopoguerra, esercitando l'attivit\u00e0 di scrittore e giornalista, iniziando una pluridecennale collaborazione con la RAI. Come scrittore, adotta uno stile narrativo di espressione realista e di forte matrice cattolica che lo avvicina, ma lo discosta dal percorso parallelo di Pier Paolo Pasolini. Consapevolmente si avvicina al modello narrativo di Dostoevskij.\nNotevole la produzione letteraria, che lo porta per tre volte in finale al premio Campiello, affermandosi come uno dei maggiori scrittori del dopoguerra. \u00c8 inoltre vincitore del Premio Letterario Basilicata 1980.\nHa fondato la rivista Leggere, di cui \u00e8 stato direttore, ed \u00e8 stato capo redattore dal 1963 al 1965 della rivista La Fiera Letteraria. Ha lavorato anche come autore di programmi e come sceneggiatore per la RAI curando numerosi programmi culturali televisivi e radiofonici I giorni. Fu promotore e giurato del premio Soverato nel 1964.\nIl suo archivio e la sua biblioteca sono oggi conservati a Cesenatico presso la Casa museo Marino Moretti."}
{"id": "1554766", "revid": "834797", "url": "https://it.wikipedia.org/wiki?curid=1554766", "title": "Floccatura", "text": "Con il termine floccatura elettrostatica si intende un particolare processo per l'ottenimento dell'effetto velluto su superfici diverse.\nL'effetto si ottiene orientando e proiettando particolari fibre artificiali o naturali contro superfici spalmate di adesivo. L'energia per orientare ed accelerare la fibra, in modo tale da farla penetrare nello strato incollato, \u00e8 fornita da un campo elettrostatico applicato fra dosatore di fibra e superficie da floccare.\nLe fibre impiegate per il processo di floccatura hanno dimensioni che vanno da pochi decimi di millimetro a qualche millimetro e dinarature molto basse. Possono essere ricavate con procedimento fisico-chimico da fibre di poliammide, rayon, viscosa, cotone in una variet\u00e0 infinita di colori e taglie.\nI settori industriali che impiegano il processo di floccatura vanno dal tessile all'automobilistico. Svariati settori intermedi utilizzano il processo per conferire ai loro prodotti particolari caratteristiche fisiche ed estetiche."}
{"id": "1554767", "revid": "486946", "url": "https://it.wikipedia.org/wiki?curid=1554767", "title": "Barbo rosa", "text": ""}
{"id": "1554768", "revid": "767487", "url": "https://it.wikipedia.org/wiki?curid=1554768", "title": "From Yesterday", "text": "From Yesterday \u00e8 un singolo del gruppo musicale statunitense Thirty Seconds to Mars, pubblicato il 7 novembre 2006 come terzo estratto dal secondo album in studio \"A Beautiful Lie\".\nIl brano ha vinto il premio \"Miglior singolo\" ai Kerrang! Awards 2008, mentre il relativo videoclip, realizzato dal frontman Jared Leto, \u00e8 il primo video americano realizzato in Cina.\nVideo musicale.\nIl video vede un imperatore cinese bambino all'inizio del XX secolo, probabilmente l'ultimo Imperatore della Cina Pu Yi nella Citt\u00e0 Proibita, che per il suo compleanno chiede a due servitori come desiderio, sussurrando loro nell'orecchio, \"il suono del domani\". Nella scena successiva a questa richiesta, \u00e8 possibile vedere i quattro componenti del gruppo vestiti completamente di bianco intenti a concentrarsi in camerino prima di salire sul palco in un concerto in America del Nord, fino a quando non entra una ragazza asiatica che annuncia loro il momento di esibirsi. Davanti ad una porta in corridoio, scoprono che \u00e8 chiusa a chiave e un corto circuito spegne le luci.\nIl gruppo apre la porta e si ritrova nella Citt\u00e0 Proibita con abiti completamente neri, dove trova un esercito di soldati, distribuiti in due file, che tengono ognuno una bandiera rossa. Jared Leto nota una donna nella maschera bianca, di cui non si accorgono gli altri. I musicisti vengono invitati al cospetto dell'Imperatore e ricevono ognuno una mappa, considerata come un regalo prezioso. A questo punto Jared domanda a Shannon Leto: \"\u00c8 un regalo?\" Vengono successivamente accompagnati ad indossare speciali armature da combattimento e una maschera (tradizione cinese antica). Prima di recarsi ad un duello contro i loro stessi alter ego, ognuno di loro assiste ad una diversa parte della Cina: Jared vede tre ragazze che vengono sacrificate, Shannon un incontro intimo tra un uomo e una donna anziani, Matt Wachter si imbatte invece in un uomo che si fustiga e Tomo Mili\u010devi\u0107 trova una defunta cui mettono in bocca una pallina nera col mercurio, antica tradizione cinese. Durante l'esecuzione del brano, i quattro musicisti combattono tra loro in una coreografia in cui devono combattere a morte, ma sono coperti dalle maschere e quindi non si riconoscono a vicenda e che alla fine non porter\u00e0 nessun vincitore. Alla fine, si sfilano le maschere e si sorridono per essere sopravvissuti.\nNel finale del video \u00e8 possibile ascoltare le prime note di \"A Beautiful Lie\", brano che sarebbe uscito come singolo successivo."}
{"id": "1554770", "revid": "486946", "url": "https://it.wikipedia.org/wiki?curid=1554770", "title": "Barbo rosato", "text": ""}
{"id": "1554771", "revid": "161273", "url": "https://it.wikipedia.org/wiki?curid=1554771", "title": "Barbus cumingi", "text": ""}
{"id": "1554774", "revid": "339392", "url": "https://it.wikipedia.org/wiki?curid=1554774", "title": "Barbus daruphani", "text": ""}
{"id": "1554777", "revid": "339392", "url": "https://it.wikipedia.org/wiki?curid=1554777", "title": "Barbus denisonii", "text": ""}
{"id": "1554778", "revid": "159873", "url": "https://it.wikipedia.org/wiki?curid=1554778", "title": "Pasquale Landi", "text": "Pasquale Landi si laure\u00f2 in Medicina e Chirurgia presso l'Universit\u00e0 di Firenze nel 1843.\nPatriota fervente e politicamente a favore dell'unit\u00e0 d'Italia, fu eletto nel collegio di Pitigliano alla Costituente toscana.\nNel 1861 ottenne la carica di Medico Clinico a Siena, nel 1864 a Bologna e nel 1868 a Pisa.\nNella citt\u00e0 di Pisa il 26 settembre 1868 esegu\u00ec con successo la prima ovariotomia (per voluminoso cistoma ovarico), intervento chirurgico mai praticato fino ad allora.\nFu un chirurgo stimato a tal punto che Vittorio Emanuele II lo nomin\u00f2 suo medico quando nel 1869 il Re si ammal\u00f2 a San Rossore. Fu amico del fratello minore di Giacomo Leopardi, Carlo, con il cui intrattenne una relazione epistolare.\nDett\u00f2 lezioni classiche di clinica e di medicina operatoria presso la Clinica Chirurgica dell'Universit\u00e0 di Pisa, e pubblic\u00f2 numerosi lavori.\nFu un Chirurgo molto attivo nello studio e nel trattamento degli aneurismi, e si distinse particolarmente per i suoi lavori sulla legatura dell'iliaca interna e altre arterie, sulla diagnosi delle cisti ovariche, sull'amputazione della lingua con l'ansa galvanica, sulle malattie dell'apparecchio urinario, sull'epididimite e sui tumori del testicolo e dell'epididimo e su alcuni tumori della mammella.\nPrincipali pubblicazioni.\n1. Di una ovariotomia praticata nell'Ospedale di Pisa il 26 settembre 1868 (Pisa, 1869).\n2. Di una gastrotomia per la estirpazione di un mioma uterino sessile; di una ovariotomia e della puntura palliativa di altra ciste ovarica. (LoSperimentale, Firenze, 1871).\n3. Aneurisma popliteo guarito con la flessione forzata dell'arto ecc. (Lo Sperimentale, 1872).\n4. Tracheotomia per corpo estraneo (Lo Sperimentale, 1872).\n5. La Clinica chirurgica di Pisa dal 20 aprile 1868 al 10 luglio 1872 (Forl\u00ec, 1872).\n6. Aneurisma diffuso del tronco tibio-peroneo sinistro (Lo Sperimentale, Firenze, 1873).\n7. Di una trasfusione di sangue per anemia e setticemia (Raccoglitore medico di Forl\u00ec, 1873).\n8. Contribuzione alla storia anatomica e clinica del cranio bifido e della spina bifida (Raccoglitore medico, Forl\u00ec, 1873).\n9. Di alcune operazioni chirurgiche con la galvanocaustica (Il Galvani, Bologna, 1874).\n10. Amputazione parziale della Lingua per ulcera epiteliale, eseguita con la galvanocaustica (Il Galvani, Bologna, 1874).\n11. Duplice legatura della femorale per aneurisma traumatico della tibiale anteriore e per emorragia consecutiva alla caduta del laccio (Forl\u00ec, 1875).\n12. Legatura della iliaca interna per ferita di un ramo della glutea (Lo Sperimentale, 1875).\n13. La terza e la quarta ovariotomia praticata nella Clinica chirurgica di Pisa - (Febbraio, 1875).\n14. In morte del prof. Carlo Burci, Senatore del Regno Parole del prof. Pasquale Landi ai suoi scolari nella nuova Scuola medica di Pisa (Pisa, 1875).\n15. Amputazione totale della lingua con l'ansa galvanocaustica (Lo Sperimentale, 1876).\n16. Resezio-disarticolazione sotto-capsuloperiostea dell'estremo superiore dell'omero destro per osteite con necrosi e semianchilosi (Lo Sperimentale, 1876).\n17. Contribuzione alla storia clinica della extrofia vescicale (Lo Sperimentale, 1876).\n18. Del valore diagnostico della pulsazione a proposito di un tumore pulsante dell'estremit\u00e0 superiore della tibia sinistra (Commentario clinico di Pisa, 1876).\n19. Parole sul feretro di Giuseppe Orosi, (Pisa, 1877).\n20. Contribuzione alla diagnosi diretta ed indiretta delle cisti ovariche (Commentario clinico di Pisa, 1876).\n21. Per la dedicazione del monumento di Giuseppe Orosi nel Camposanto Urbano di Pisa (Pisa, 1877).\n22. Ectopia e degenerazione cistica del rene destro, mancanza dell'uretra e della capsula succenturiata corrispondente ad utero bicorne (Estratto dagli Annali delle Universit\u00e0 toscane, 1883).\n23. Di alcune malattie dell'apparecchio urinario maschile e femminile. Ricordi clinici e statistici (Pisa, Vannucchi, 1885).\n24. Notizie e descrizioni di calcoli orinarii e di alcuni corpi estranei, estratti dal prof. Landi e da esso donati al Museo patologico di Pisa il 10 luglio 1887 ed analisi chimica dei medesimi del prof. Tassinari e dott. Antony, (Pisa, Nistri, 1887. Estratto dagli Annali dell'Universit\u00e0 toscane).\n25. Dell'idrocele cronico e di alcune sue variet\u00e0 \u2013 Ricordi clinici, (Forl\u00ec, 1887).\n26. Della epididimite ed orchite cronica semplice, tubercolare e sifilitica. - Ricordi clinici (Forl\u00ec, 1888).\n27. Nefrectomia lombare a destra per fistola ureterica ed incompleta idronefrosi con calcolosi e suppurazione - con due figure (Il Progresso di Napoli, 1889).\n28. Di alcuni tumori del testicolo e dell'epididimo \u2013 Ricordi clinici (Il Raccoglitore medico, Forl\u00ec, 1889).\n29. Di alcuni tumori della mammella - Ricordi clinici e statistici - (Tipografia Vannucchi, Pisa, 1892).\n30. Illustrazione di una tavola cromolitografica, rappresentante l'arteria aorta e le iliache comuni ecc., in un individuo in cui il prof. Landi leg\u00f2 la femorale sinistra ecc. (Estratto dagli Annali delle Universit\u00e0 toscane, 1893)."}
{"id": "1554779", "revid": "225373", "url": "https://it.wikipedia.org/wiki?curid=1554779", "title": "Barbus dorsalis", "text": ""}
{"id": "1554780", "revid": "125443049", "url": "https://it.wikipedia.org/wiki?curid=1554780", "title": "Gustavo Piga", "text": "Biografia.\nAttualmente \u00e8 professore ordinario di Economia politica presso l'Universit\u00e0 degli studi di Roma Tor Vergata, ex e amatissimo direttore del corso di laurea triennale in inglese Global Governance e direttore dei Master di II livello in italiano ed inglese in Procurement Management.\nNella sua produzione scientifica, particolare attenzione \u00e8 dedicata ai temi della gestione del debito pubblico, politica monetaria e fiscale, teoria degli appalti.\n\u00c8 uno dei fondatori ed \u00e8 stato Presidente dei Viaggiatori in movimento.\nSi specializza a lungo all'estero, soprattutto negli Stati Uniti. Nel 1996 consegue il PhD in Economia presso la Columbia University. Nel 1997-98 \u00e8 stato titolare del corso \"Accounting and Finance\" presso il Department of Economics della Columbia University.\nTra le sue numerose opere vanno menzionate \"Handbook of Procurement\", curato con N.Dimitri e G.Spagnolo (2006, Cambridge University Press), \"Lezioni di Microeconomia\" (2008, Giappichelli), \"Revisiting Keynes\", curato con Lorenzo Pecchi (2010, MIT Press), \"Difendere l'Europa\" (con Lorenzo Pecchi ed Andrea Truppo per i tipi di Chiare Lettere, 2017) e \"L'Interregno-Una terza via per l'Italia e l'Europa\", (2020, Hoepli).\nDal 2002 al 2005 \u00e8 stato Presidente della Consip SpA. Sotto la Presidenza di Gustavo Piga comincia il processo di razionalizzazione della spesa pubblica e di spend management. Consip, per\u00f2, bandiva appalti al di fuori della portata delle piccole e medie imprese (PMI), ovvero grandi gare a lotto unico nazionale. Con il decreto del Presidente del Consiglio dei Ministri 325/2004 si ridefinisce l'operativit\u00e0 della Consip che riparte appieno solo con la nomina del nuovo consiglio di amministrazione, nel luglio 2005. Il territorio nazionale viene suddiviso in lotti, risolvendo cos\u00ec il nodo critico della partecipazione alle gare delle PMI.\nNel 2006 Gustavo Piga \u00e8 visiting scholar presso la Small Business Administration statunitense.\n\u00c8 membro del Comitato Scientifico dell'Ufficio Parlamentare di Bilancio."}
{"id": "1554781", "revid": "225373", "url": "https://it.wikipedia.org/wiki?curid=1554781", "title": "Barbus everetti", "text": ""}
{"id": "1554782", "revid": "225373", "url": "https://it.wikipedia.org/wiki?curid=1554782", "title": "Barbo pagliaccio", "text": ""}
{"id": "1554783", "revid": "339392", "url": "https://it.wikipedia.org/wiki?curid=1554783", "title": "Barbus lineatus", "text": ""}
{"id": "1554786", "revid": "225373", "url": "https://it.wikipedia.org/wiki?curid=1554786", "title": "Epiplatys sexfasciatus sexfasciatus", "text": ""}
{"id": "1554787", "revid": "73125", "url": "https://it.wikipedia.org/wiki?curid=1554787", "title": "Swift-Tuttle", "text": ""}
{"id": "1554788", "revid": "225373", "url": "https://it.wikipedia.org/wiki?curid=1554788", "title": "Panchax dalla bocca di fuoco", "text": ""}
{"id": "1554790", "revid": "73125", "url": "https://it.wikipedia.org/wiki?curid=1554790", "title": "Cometa Swift-Tuttle", "text": ""}
{"id": "1554793", "revid": "1543377", "url": "https://it.wikipedia.org/wiki?curid=1554793", "title": "Encyclopedia of Triangle Centers", "text": "L'Encyclopedia of Triangle Centers (abbreviato in ETC) \u00e8 una lista online di pi\u00f9 di 10.000 punti o \"centri\" associati geometricamente ad un triangolo. Il progetto \u00e8 curato da Clark Kimberling, un professore di matematica della Universit\u00e0 di Evansville.\nOgni punto \u00e8 identificato da un indice numerico nella forma X(n); per esempio X(1) \u00e8 l'incentro.\nLe informazioni raccolte sui punti concernono le loro coordinate trilineari e baricentriche, le relazioni con le rette passanti e gli altri punti."}
{"id": "1554794", "revid": "384895", "url": "https://it.wikipedia.org/wiki?curid=1554794", "title": "Silene alba", "text": "Silene bianca (nome scientifico Silene alba (Miller) Krause) \u00e8 una piccola pianta (alta fino a 60 \u2013 70\u00a0cm) bienne (o perenne), molto villosa e di aspetto erbaceo appartenente alla famiglia delle Caryophyllaceae.\nSistematica.\nIl genere \"Silene\" \u00e8 molto vasto: comprende oltre 300 specie; per lo pi\u00f9 erbacee, annue, bienni o perenni. Di queste in Italia se ne contano almeno una sessantina spontanee della nostra flora.\nLa nostra specie \u00e8 molto comune, per questo si presenta nelle varie trattazioni a volte con nomi diversi (sinonimi). La pianta inoltre pu\u00f2 comportarsi sia come bienne che come perenne (vedi paragrafo \u201cSpecie simili\u201d). Un'altra nota di confusione \u00e8 data dal fatto che esistono degli ibridi formati con la specie \"Silene dioica\": in questa variante i petali sono rosati (vedi paragrafo \u201cIbridi\u201d).\nEtimologia.\nIl nome del genere (\"Silene\") si riferisce alla forma del palloncino del fiore. Si racconta che Bacco avesse un compagno di nome Sileno con una gran pancia rotonda. Ma probabilmente questo nome \u00e8 anche connesso con la parola greca \u201csialon\u201d (= saliva); un riferimento alla sostanza bianca attaccaticcia secreta dal fusto di molte specie del genere.\nL'epiteto specifico (e quello comune = \u201calba/bianco\u201d) si riferisce al candido colore bianco dei suoi petali.\nMorfologia.\nLa forma biologica della nostra pianta \u00e8 emicriptofita scaposa (H scap) : pianta perennante per mezzo di gemme al suolo (emicriptofita), e con asse fiorale pi\u00f9 o meno privo di foglie (scaposa).\nRadici.\nLa radice \u00e8 fittonante. Ovvero ha una radice principale, dalla quale se ne diramano delle altre.\nFusto.\nIl fusto \u00e8 ascendente, ramificato, viscoso \u2013 glanduloso e molto villoso.\nFoglie.\nLe foglie sono intere di forma lanceolata (quelle inferiori sono ellittico \u2013 spatolate), sessili, molto villose in disposizione opposta (a coppie). A volte, nello stesso nodo fogliare (nodo ascellare), \u00e8 presente un fascetto di foglie pi\u00f9 piccole. Dimensioni massima delle foglie: larghezza 5\u00a0cm; lunghezza 10\u00a0cm.\nInfiorescenza.\nL'infiorescenza \u00e8 del tipo bipara ossia i fiori crescono da ambo i lati rispetto al fiore apicale (chiamata anche \u201cdicasio\u201d). I fiori sono solitari alla fine del peduncolo. Lunghezza del peduncolo: 3\u00a0cm.\nFiori.\nI fiori sono pentameri e dioici (unisessuali) : esistono quindi fiori maschili e fiori femminili. Si distinguono in quanto quelli femminili sono dotati di vistosi bianchi pistilli sporgenti (quelli maschili sono dotati di piccoli stami brunastri). Diametro massimo del fiore: 3\u00a0cm.\nFrutti.\nI frutti sono delle capsule piriformi \u2013 ovali con 10 denti, deiscenti nella parte alta con molti semi. Dimensione del frutto: 10\u00a0\u2013 15\u00a0mm; lunghezza del carpoforo 3\u00a0mm.\nUsi.\nCucina.\nLe foglie se raccolte appena nate (prima della fioritura) sono eduli. Con esse si possono preparare minestre o saltate in padella con le uova.\nQuesta pianta \u00e8 una delle 27 erbe che servono a preparare la \u201cminestrella\u201d, antica zuppa dei poveri."}
{"id": "1554797", "revid": "1155", "url": "https://it.wikipedia.org/wiki?curid=1554797", "title": "Ictalurus melas", "text": ""}
{"id": "1554805", "revid": "38120", "url": "https://it.wikipedia.org/wiki?curid=1554805", "title": "Basolo", "text": "Il basolo (o basola) \u00e8 una lastra di roccia di origine vulcanica o calcarea, o altra pietra tenace, di notevole peso e dimensioni (spesso 50x50 cm o 60x60 cm), impiegata per le pavimentazioni stradali.\nIl termine \"basolato\" indica invece un tipo di pavimentazione stradale utilizzato inizialmente dagli antichi Romani (primi nella storia a far uso, appunto, di basoli) tanto per le vie urbane quanto per le vie di collegamento fra Roma e le varie regioni dell'Impero, onde permettere una maggiore fluidit\u00e0 nei trasporti. La pietra che veniva usata all'epoca era la leucitite, erroneamente chiamata selce.\nL'aspetto della pavimentazione \u00e8 piuttosto variabile secondo il grado di squadratura e planarit\u00e0 del pezzo utilizzato passando da semplici massicciate di battuto rinforzate da scapoli di pietrame, a basolati di ciottoli piuttosto tondeggianti a vere e proprie lastre perfettamente planari e ben accostate.\nComunemente si intende oggi indicare col termine di basolato la tecnica di pavimentazione stradale adottata, a partire dai primi anni del Settecento, in tutto il Meridione, che prevede un perfetto accostamento di conci di forma squadrata e perfettamente planari sulla superficie carrozzata. Nel 1711 a Cava dei Tirreni si d\u00e0 mano alla basolatura della strada principale adottando l'esplicita dizione di \"vasolo\" squadrato da preferirsi a quello tondo (\"acciottolato\"). Nel secolo successivo, il basolato sar\u00e0 la pavimentazione di riferimento per tutte le piazze e le strade cittadine e molti capitolati d'appalto riportano puntigliose descrizioni della forma e della dimensione del basolo secondo l'uso (marciapiede, carreggiata, cunetta per l'acqua).\nIl materiale per la pavimentazione di un basolato \u00e8 sempre una pietra di eccezionale durezza, non segabile ma solo scalpellabile. Spesso era lavorata a martellina a punte per ricavare la planarit\u00e0 desiderata. A Cava dei Tirreni venne utilizzata pietra dura proveniente da Portici, mentre su altri contesti in cui era disponibile pietra dura vulcanica fu utilizzata quest'ultima. In Terra d'Otranto \u00e8 utilizzato il calcare (di Soleto o di Castro, nel Barese la pietra di Trani o Apricena). In ogni caso la pietra doveva resistere alla consunzione anche al passaggio delle pesanti ruote ferrate dei traini e delle carrozze evitando la formazione del solco di carreggiata.\nL'utilizzo del basolo sta, in questi ultimi anni, tornando nuovamente in voga, in particolar modo nel contesto degli interventi di riqualificazione dei centri storici urbani, in sostituzione dello strato di asfalto, con esiti ancora da verificare nel tempo.\nLe motivazioni di tale scelta sono molteplici:\nLa realizzazione di un basolato presenta per\u00f2, rispetto all'uso dell'asfalto, degli inconvenienti:"}
{"id": "1554812", "revid": "125057355", "url": "https://it.wikipedia.org/wiki?curid=1554812", "title": "Carlo Burci", "text": "Biografia.\nLaureatosi in medicina e chirurgia presso l'Universit\u00e0 di Firenze, dove fu allievo di Ferdinando Zannetti, consegu\u00ec la matricola chirurgica a Bologna nel 1836 e poi ottenne l'incarico di ripetitore delle operazioni chirurgiche in Santa Maria Nuova a Firenze. Qui, nel 1840 fu supplente e poi effettivo alla prima cattedra di anatomia patologica. Entr\u00f2 nel Collegio medico fiorentino. Insegn\u00f2 presso la clinica chirurgica dell'Universit\u00e0 di Pisa dal 1846 al 1860. Nel 1848 part\u00ec per la Lombardia, dove fu capitano del Battaglione universitario pisano nella battaglia di Curtatone e Montanara.\nDal 1849 al 1860 inizi\u00f2 un periodo di grande attivit\u00e0 scientifica occupandosi, fra altri argomenti, anche di medicina sociale, suggerendo provvedimenti per diminuire il numero dei rachitici e degli scrofolosi sottolineando l'importanza degli stabilimenti balneari marini.\nNel 1860 fu nominato clinico chirurgo alla scuola fiorentina; ma nel 1868, a causa di una ferita alla mano, fu costretto a lasciare l'incarico.\nMassone, iniziato il 15 giugno 1861 nella loggia \"Concordia\" di Firenze, fu membro della loggia di Livorno \"Garibaldi\" del Grande Oriente d'Italia, della quale fu il deputato all'Assemblea generale del 1863 a Firenze. Dette le dimissioni dalla loggia \"Concordia\" il 15 ottobre 1865, dopo che l'8 ottobre dello stesso anno fu nominato senatore del Regno d'Italia. Nel 1871 fu eletto presidente del Consiglio superiore di sanit\u00e0, dedicandosi alla riforma del Codice sanitario.\nMor\u00ec a Firenze il 4 febbraio 1875 a causa di tubercolosi polmonare e venne sepolto nel cimitero della Ven. Arciconfraternita della Misericordia, il Camposanto dei Pinti.\nArchivio personale.\nIl fratello Emilio don\u00f2 la biblioteca e le carte ereditate all'Arcispedale di Santa Maria Nuova. Nel 1937, il materiale \u00e8 confluito nel fondo antico della Biblioteca biomedica dell'Universit\u00e0 degli studi di Firenze. Il fondo archivistico Carlo Burci. costituito da 241 unit\u00e0 archivistiche, contiene, tra gli altri, manoscritti e appunti relativi all'attivit\u00e0 di Carlo Burci come chirurgo e docente a Firenze e Pisa, carte relative alla stesura di un nuovo codice sanitario del Regno d'Italia, frammenti della sua traduzione dell'opera di Antonio Benivieni sulle cause e relativi rimedi di alcune malattie, notizie sul colera a Pisa del 1854. Sono state individuate tracce di ordinamento da parte dalla bibliotecaria Emilia Franceschini risalente al 1919."}
{"id": "1554817", "revid": "229617", "url": "https://it.wikipedia.org/wiki?curid=1554817", "title": "Simediane", "text": ""}
{"id": "1554822", "revid": "486946", "url": "https://it.wikipedia.org/wiki?curid=1554822", "title": "Ayumu Kasuga", "text": ""}
{"id": "1554829", "revid": "228587", "url": "https://it.wikipedia.org/wiki?curid=1554829", "title": "Brocardica", "text": ""}
{"id": "1554832", "revid": "958185", "url": "https://it.wikipedia.org/wiki?curid=1554832", "title": "Zone industriali di esportazione", "text": "Le zone industriali di esportazione \u2013 in inglese export processing zones (EPZ) \u2013 sono delle zone franche di produzione costituite in Paesi con livelli di arretratezza per quanto riguarda il mercato del lavoro e le norme ambientali. In queste nazioni, fra le quali spiccano Cina, Messico, Vietnam e Filippine, le multinazionali producono in condizioni privilegiate sotto vari aspetti:\nQueste misure sono attuate dai singoli stati in competizione fra loro per garantirsi la presenza della produzione delle multinazionali sul suolo nazionale. \nSaskia Sassen in \"Fuori controllo\" argomenta: \u00able zone franche fanno parte di un processo volto a \"ritagliare\" lembi di territorio nazionale per trasformarli in \"aree denazionalizzate\". Poco importa che tali aree denazionalizzate provvisorie e irreali si espandano continuamente inghiottendo spazi sempre pi\u00f9 vasti\u00bb.\nStoria.\nModelli simili alle zone industriali di esportazione sono sempre esistiti, fin dall'antichit\u00e0, dove citt\u00e0-Stato quali Utica, Cartagine e Tiro si dichiaravano \"citt\u00e0 franche\", nelle quali le merci potevano essere depositate senza che venisse pagata alcuna tassa. Durante il periodo del colonialismo intere citt\u00e0 come Hong Kong, Singapore e Gibilterra divennero porti franchi che offrivano servizi con tariffe d'importazione ridotte. Oggi, esistono vari tipi di zone franche: i paradisi fiscali come le isole Cayman, i duty-free degli aeroporti, magazzini doganali e porti franchi..\nUn primo abbozzo delle moderne zone industriali di esportazione si configura nel 1964 quando il Consiglio economico e sociale delle Nazioni Unite propose la creazione di zone franche come incentivo allo sviluppo del commercio per i Paesi in via di sviluppo. Il progetto si afferm\u00f2 operativamente solo dagli anni Ottanta, quando l'India introdusse agevolazioni fiscali quinquennali per le societ\u00e0 che decidevano di installare impianti produttivi nel Paese.. \nSecondo le cifre dell'Organizzazione Internazionale del Lavoro, al maggio 1998 risultavano 459.000 operai, in netto aumento rispetto ai 229.000 del 1994 e ai 23.000 del 1986, che lavoravano nelle 52 zone franche delle Filippine. In Cina il numero saliva a 124 zone franche dove lavoravano 18 milioni persone. Le stime risultano essere approssimative, tanto che Charles Kernaghan in \"Behind the Label: \"Made in China\"\" riporta che, al marzo 1998, si contavano 30 milioni di lavoratori divisi in 400 zone franche cinesi. Sempre secondo l'Organizzazione Internazionale del Lavoro il numero complessivo di zone franche nel 1998 corrispondeva a un numero tra le 850 e le 1000, suddivise in 70 paesi e con circa 27 milioni di lavoratori.\nSecondo l'Organizzazione Internazionale del Commercio il flusso commerciale che interessa queste zone corrisponde a 200-250 miliardi di dollari.\nNegli anni Ottanta in Messico, al confine con gli Stati Uniti, sono sorte le prime \"maquiladoras\" (dal verbo spagnolo \"maquillar\", cio\u00e8 \"fabbricare\"), in crescita esponenziale: secondo l'Organizzazione Mondiale del Commercio il loro numero ammontava a 789 nel 1985 e 2.747 nel 1995; 3.508 maquiladoras ospitavano invece 900.000 lavoratori nel 1997."}
{"id": "1554834", "revid": "13570287", "url": "https://it.wikipedia.org/wiki?curid=1554834", "title": "Van Cleef", "text": ""}
{"id": "1554843", "revid": "729019", "url": "https://it.wikipedia.org/wiki?curid=1554843", "title": "Cittadinanza giapponese", "text": "La cittadinanza giapponese (\u56fd\u7c4d\u6cd5) \u00e8 regolata dalla legge nazionale del 1950.\nCittadinanza per nascita.\nIn Giappone vige lo ius sanguinis, quindi viene attribuita la cittadinanza per discendenza, non per il luogo di nascita.\nL'articolo 2 del decreto sulla nazionalit\u00e0 prevede tre situazioni in cui una persona pu\u00f2 diventare cittadino giapponese per nascita:\nEsiste anche un modo per ottenere la cittadinanza dopo la nascita. Se un uomo giapponese non sposato ed una donna non giapponese hanno un figlio e dopo si sposano e il padre giapponese riconosce il figlio, il figlio pu\u00f2 acquistare la cittadinanza giapponese e tenerla fino al compimento del 20\u00ba anno d'et\u00e0. Comunque, se i genitori non sono sposati alla nascita del figlio e il padre non riconosce la paternit\u00e0, il bambino non potr\u00e0 acquisire la cittadinanza giapponese. Ci\u00f2 ha causato alcune controversie ed \u00e8 attualmente oggetto di dibattito tra gli studiosi di costituzione. Ciononostante, se la madre non \u00e8 apolide, il bambino pu\u00f2 acquistare la sua cittadinanza. Ad esempio, se la madre \u00e8 nata in Italia, pu\u00f2 trasmettere la cittadinanza al figlio, anche nel caso che non si possa determinare il padre. Una clausola simile \u00e8 applicata ai bambini nati in Giappone da madri nate in Italia.\nNaturalizzazione.\nIl Ministro della Giustizia deve approvare ogni domanda di naturalizzazione. L'esame di una domanda richiede generalmente circa un anno.\nI criteri necessari alla naturalizzazione sono forniti dall'articolo 4 del decreto sulla nazionalit\u00e0:\nIl matrimonio con un cittadino/a giapponese non conta per la naturalizzazione, ma da solo pu\u00f2 fare ottenere al coniuge straniero soltanto la residenza permanente.\nIl Ministro della Giustizia pu\u00f2 derogare ai requisiti di et\u00e0 e di residenza se il richiedente ha uno speciale rapporto col Giappone (ad esempio un genitore giapponese).\nIl decreto sulla nazionalit\u00e0 prevede inoltre che la Dieta Nazionale del Giappone possa conferire la cittadinanza giapponese con una risoluzione speciale ad una persona che abbia fornito un servigio straordinario al Giappone. Comunque questo provvedimento non \u00e8 mai stata invocato.\nPer molti anni ai cittadini naturalizzati era richiesto di adottare un cognome giapponese. Questo requisito fu abolito nei tardi anni ottanta. Un noto esempio di qualcuno che non adotta un cognome giapponese \u00e8 Masayoshi Son, l'uomo pi\u00f9 ricco del Giappone nel 2007, che si \u00e8 naturalizzato usando il suo cognome coreano piuttosto che il cognome giapponese che usava da giovane.\nPerdita della cittadinanza.\nLa perdita della cittadinanza richiede l'approvazione del Ministro della Giustizia.\nSi ritiene che un cittadino giapponese rinunci alla cittadinanza in seguito alla naturalizzazione in un Paese straniero, tuttavia per rendere l'atto ufficiale \u00e8 necessario un verbale (seguendo un modello reperibile presso le ambasciate all'estero).\nGli articoli 14 e 15 ordinano che chiunque ottenga la doppia cittadinanza debba fare tra i 20 ed i 22 anni una dichiarazione di scelta nella quale rinunci o alla cittadinanza giapponese, o a quella o quelle estere. Se non lo fa, il Ministro della Giustizia pu\u00f2 richiedere la dichiarazione di scelta in qualunque momento e, se il cittadino non fa la suddetta dichiarazione entro un mese, la sua cittadinanza giapponese \u00e8 automaticamente revocata.\nI cittadini giapponesi che ottengono la cittadinanza doppia alla nascita dovranno dichiarare di mantenere la loro cittadinanza giapponese all'et\u00e0 di 21 anni. Dovranno inoltre rinunciare all'altra cittadinanza una volta che abbiano dichiarato di mantenere la cittadinanza giapponese. Ci\u00f2 pu\u00f2 essere difficoltoso per alcuni giapponesi con cittadinanza straniera: ad esempio i cittadini iraniani non possono rinunciare alla nazionalit\u00e0 iraniana fino a 25 anni, cos\u00ec coloro che hanno la doppia cittadinanza nippo-iraniana perch\u00e9 nati da padre iraniano, dovranno rinunciare alla loro nazionalit\u00e0 giapponese.\nEffettivamente, dato che la cittadinanza \u00e8 stata acquisita involontariamente, non \u00e8 necessario per essi rinunciare alla loro nazionalit\u00e0 iraniana. Comunque, l'uso della loro altra cittadinanza in Giappone \u00e8 un atto di rinuncia alla propria nazionalit\u00e0.\nAd esempio al fine di partecipare al JET Programme uno va in Giappone come cittadino canadese, in seguito ritorna in Giappone come giapponese. Un altro esempio \u00e8 un cittadino giapponese che prova ad ottenere un lavoro come Assistant Language Teacher, posizione non accessibile ai cittadini giapponesi, dopo aver ottenuto un permesso di lavoro con il suo passaporto canadese od inglese: anche questo \u00e8 un atto di rinuncia alla propria nazionalit\u00e0. Cos\u00ec se un bambino \u00e8 nato con la doppia nazionalit\u00e0 o la acquisisce da piccolo per la naturalizzazione dei genitori, pu\u00f2 ottenere la doppia cittadinanza, ma non gli sar\u00e0 mai permesso di esercitare i suoi diritti di cittadino straniero in Giappone, altrimenti commetteranno un atto di rinuncia alla propria nazionalit\u00e0. Questo \u00e8 un vantaggio per i giapponesi che acquisiscono una cittadinanza a cui non possono rinunciare (come nel caso dei cittadini giapponesi nati in Giappone da padre nato in uno Stato arabo od in Israele).\nUna donna giapponese che sposi un coreano ottiene automaticamente la cittadinanza coreana. In questo caso la donna giapponese non perde la cittadinanza giapponese. Se una donna giapponese sposa un iraniano, acquisisce automaticamente la sua cittadinanza. Le \u00e8 permesso tenere la doppia cittadinanza nippo-iraniana, poich\u00e9 l'acquisizione della nazionalit\u00e0 iraniana \u00e8 stata involontaria."}
{"id": "1554845", "revid": "73125", "url": "https://it.wikipedia.org/wiki?curid=1554845", "title": "Cometa Tempel-Tuttle", "text": ""}
{"id": "1554848", "revid": "287204", "url": "https://it.wikipedia.org/wiki?curid=1554848", "title": "Papiro 52", "text": "Il Papiro 52 (formula_152), anche detto papiro Rylands 457, \u00e8 un frammento (89 per 60\u00a0mm) di un codice papiriaceo scritto in lingua greca, contenente frammenti del \"Vangelo secondo Giovanni\" ( nel \"recto\" e nel \"verso\"). \u00c8 conservato assieme agli altri Papiri Rylands alla Biblioteca universitaria John Rylands (Gr. P. 457) di Manchester, Regno Unito.\nIl Rylands P52 \u00e8 stato tradizionalmente considerato il pi\u00f9 antico frammento conservatosi del Nuovo Testamento canonico, in quanto \u00e8 stato proposto di datarlo tra il 125 e il 175, ma altri studi hanno portato a datazioni pi\u00f9 tarde, intorno al III secolo.\nStoria.\nIl frammento del papiro era compreso in un gruppo acquistato sul mercato egiziano nel 1920 da Bernard Grenfell. La trascrizione e la traduzione originali del frammento del testo fu realizzata nel 1934 da Colin H. Roberts. Roberts trov\u00f2 scritture simili in papiri datati all'epoca tra il 50 e il 150, con i casi pi\u00f9 simili riguardanti scritture del periodo dell'imperatore Adriano (in carica dal 117 al 138). Poich\u00e9 la composizione del \"Vangelo secondo Giovanni\" \u00e8 fatta risalire al periodo tra la fine del I secolo e l'inizio del II secolo, Roberts propose una datazione corrispondente alla prima met\u00e0 del II secolo. Nei 70 anni successivi a questa valutazione la datazione delle scritture usate da Roberts come metro di paragone \u00e8 cambiata ed ora si valuta che siano state realizzate decenni dopo rispetto alle date allora prese in esame, mentre altre scritture simili sono state scoperte, risalenti alla seconda met\u00e0 del II secolo.\nDatazione.\nformula_252 \u00e8 stato a lungo quasi universalmente datato a cavallo della met\u00e0 del II secolo; in tal caso non solo sarebbe il pi\u00f9 antico frammento del Nuovo Testamento conservatosi, ma sarebbe stato trascritto a ridosso della composizione dell'originale e comunque diffuso in un luogo distante dal presunto sito di composizione dell'opera: poich\u00e9 il frammento \u00e8 separato dall'originale autografo da almeno una copia, la data di composizione del \"Vangelo secondo Giovanni\" non pu\u00f2 essere posteriore a qualche anno prima della produzione di formula_252; tale data va arretrata ulteriormente per permettere all'opera originale di diffondersi dal luogo di composizione del vangelo a quello di scoperta di formula_252. In tale caso formula_252 confermerebbe la data tradizionalmente accettata per la redazione definitiva del \"Vangelo secondo Giovanni\", ovvero la fine del I secolo.\nLa datazione alta per formula_252 \u00e8 stata comunque messa in discussione da A. Schmidt, che preferisce una datazione attorno al 170 \u00b1 25, sulla base di una comparazione col Papiro Chester Beatty X.\nPi\u00f9 recentemente, diversi studiosi, tra cui Brent Nongbri, hanno messo in discussione entrambe le datazioni, criticando l'efficacia dell'uso della paleografia come unico metodo di datazione. Dopo aver raccolto un insieme di manoscritti datati \u00e8 stato notato che, sebbene la maggior parte delle scritture simili a formula_252 risalgano ai primi tre decenni del II secolo, esistono nondimeno esemplari risalenti alla seconda met\u00e0 del II secolo ed anche pi\u00f9 tardi: la conclusione, secondo Nongbri, \u00e8 che qualunque valutazione effettuata solo tramite paleografia debba per forza di cose estendersi ad un periodo comprendente il II secolo e l'inizio del III. Proprio per questa incertezza sulla datazione Nongbri ritiene che formula_252 non possa essere utilizzato come evidenza conclusiva in relazione alla datazione del \"Vangelo secondo Giovanni\".\nIn generale, c'\u00e8 comunque consenso sul fatto che questo frammento di papiro sia probabilmente il pi\u00f9 antico testimone di qualunque parte del Nuovo Testamento. Il suo pi\u00f9 vicino rivale \u00e8 il \"Vangelo Egerton\", un frammento di un codice del tardo II secolo che testimonia un vangelo non corrispondente a nessuno dei quattro vangeli canonici, ma che si avvicina pi\u00f9 a \"Giovanni\" che ai vangeli sinottici, e che presenta una scrittura in cui le forme delle lettere sono pi\u00f9 tarde di quelle di formula_252."}
{"id": "1554850", "revid": "729019", "url": "https://it.wikipedia.org/wiki?curid=1554850", "title": "Stazione di Roma Tuscolana", "text": "La stazione ferroviaria Roma Tuscolana si trova sulla ferrovia Tirrenica.\n\u00c8 ubicata nel quartiere romano del Tuscolano e sorge in prossimit\u00e0 della strada da cui prende il nome.\nCaratteristiche.\nLa stazione dispone di 9 binari uno dei quali tronco, usato per il ricovero del materiale rotabile.\n\u00c8 provvista di tre entrate:"}
{"id": "1554851", "revid": "290948", "url": "https://it.wikipedia.org/wiki?curid=1554851", "title": "Melograno (colore)", "text": ""}
{"id": "1554852", "revid": "183694", "url": "https://it.wikipedia.org/wiki?curid=1554852", "title": "Piermarco Cannarsa", "text": "I suoi interessi scientifici comprendono l'analisi funzionale, le equazioni alle derivate parziali e la teoria dei controlli. Insieme a Carlo Sinestrari ha scritto il primo testo che si \u00e8 occupato sistematicamente ed esaurientemente delle funzioni semiconcave.\nBiografia.\nSi \u00e8 laureato in Matematica nel 1979 presso l'Universit\u00e0 di Pisa essendo stato allievo della Scuola Normale Superiore.\nHa iniziato la carriera accademica nel 1985 come ricercatore all'Universit\u00e0 degli Studi di Roma Tor Vergata per poi divenire professore associato all'Universit\u00e0 di Pisa nel 1988.\nNel 1990 \u00e8 tornato a Tor Vergata come professore ordinario di Analisi matematica che insegna tuttora insieme a Introduzione all'analisi funzionale. In passato \u00e8 stato anche coordinatore del dottorato di ricerca in Matematica.\nAttualmente \u00e8 membro del Collegio dei Docenti del Ph.D. in Mathematics of Natural, Social and Life Sciences del Gran Sasso Science Institute.\nIncarichi.\nDal 1999 al 2007 \u00e8 stato vicepresidente dell'INdAM e membro del comitato scientifico e poi del consiglio scientifico fino al 2015.\n\u00c8 stato eletto membro della commissione scientifica dell'UMI per il triennio 2012-2015.\n\u00c8 stato eletto Presidente dell'UMI per il triennio 1 Giugno 2018 - 31 Maggio 2021."}
{"id": "1554853", "revid": "1243", "url": "https://it.wikipedia.org/wiki?curid=1554853", "title": "Ferrovie Nord Milano Trasporti", "text": ""}
{"id": "1554855", "revid": "37401", "url": "https://it.wikipedia.org/wiki?curid=1554855", "title": "Basola", "text": ""}
{"id": "1554857", "revid": "99070117", "url": "https://it.wikipedia.org/wiki?curid=1554857", "title": "Alberto Tavazzi", "text": "Biografia.\nNato da una famiglia di noti antiquari romani (Tavazzi - Jandolo) da giovane segu\u00ec gli studi di pittura, restauro, affresco, arti ornamentali, architettura e scenografia presso gli studi di artisti dell'epoca quali Armando Spadini e Venturini.\nConseguita la licenza superiore al liceo artistico si iscrisse alla facolt\u00e0 di architettura, frequentando nello stesso tempo l'Accademia Inglese e l'Accademia di S. Luca dalle quali ottenne riconoscimenti.\nNel 1933, abilitato all'insegnamento di disegno, avvi\u00f2 nel suo studio di Roma una libera attivit\u00e0 didattica, che in anni successivi continu\u00f2 a svolgere prima a Bari poi a Londra.\nL'attivit\u00e0 artistica di Tavazzi \u00e8 stata intensa particolarmente tra il 1936 e il 1958, diversificandosi su pi\u00f9 campi, principalmente in quello della pittura ed in quello dello spettacolo.\n dove si trasfer\u00ec nel 1947. In quella stessa citt\u00e0 nel 1949 fu invitato ad esporre alla prestigiosa \"St. George Gallery\" in Grosvenor Street.\nRientrato in Italia nel 1950 tenne una personale alla galleria \"L'Obelisco\" di Roma, e nel 1951 partecip\u00f2 alla IX triennale di Milano, quindi alla Esposizione Nazionale d'Arte Figurativa.\nI suoi lavori sono stati spesso presenti nelle principali gallerie di Roma fino agli anni settanta, e la sua attivit\u00e0 di pittore \u00e8 proseguita fino agli anni novanta.\nNel 1936 fu introdotto nel mondo dello spettacolo da Anton Giulio Bragaglia ed inizi\u00f2 la sua collaborazione quale sceneggiatore, aiuto regista e attore, con altri noti registi del tempo, quali Blasetti, Alessandrini, Steno, Roberto Rossellini, Vittorio Metz, Korda, Mankiewicz. Nel 1942 fu protagonista del film di Rossellini \"L'uomo dalla croce\" e successivamente aiuto regista ed attore di \"Roma citt\u00e0 aperta\". Nel 1951 realizz\u00f2 la scenografia del film \"Tot\u00f2 e i re di Roma\", di Steno e Monicelli.\nNel 1952 fece parte della spedizione italiana in Amazzonia, di cui redasse il giornale di viaggio, annotando in disegni ed acquarelli immagini dei luoghi visitati.\nRitirato a vita privata per motivi di salute, Alberto Tavazzi \u00e8 morto a Roma nel 2006 a 94 anni."}
{"id": "1554859", "revid": "47767", "url": "https://it.wikipedia.org/wiki?curid=1554859", "title": "Rosa scuro", "text": ""}
{"id": "1554860", "revid": "38120", "url": "https://it.wikipedia.org/wiki?curid=1554860", "title": "Cibeno Pile", "text": "Cibeno Pile \u00e8 un quartiere situato nella periferia Nord-est del comune di Carpi in provincia di Modena, a 2 chilometri dalla frazione di San Marino. "}
{"id": "1554862", "revid": "767487", "url": "https://it.wikipedia.org/wiki?curid=1554862", "title": "Giua", "text": "Biografia.\nIl suo rapporto con la musica inizia da bambina, comincia a suonare la chitarra e ad alimentare la sua passione con il canto e la composizione, misurandosi ben presto con il pubblico.\nAllieva del chitarrista Armando Corsi e dell'insegnante di canto Anna Sini, nel 2003 si aggiudica il Premio Lunezia e vince il Festival di Castrocaro e, consolidata una proficua collaborazione con il musicista e produttore Beppe Quirici, vince nel 2004 \"Musicultura\" e la borsa di studio I.M.A.I.E. per la migliore interpretazione con un brano da lei composto, fino alla realizzazione del suo primo lavoro discografico \"Giua\", in veste di cantautrice.\nLa sua evoluzione artistica muove da una formazione che ha radici nella musica mediterranea, \u00e8 contaminata dalla tradizione popolare internazionale e dalla \"canzone d'autore\".\nNel 2007 vince il concorso Sanremolab e partecipa cos\u00ec al Festival di Sanremo dell'anno successivo con la canzone \"Tanto non vengo\", che si qualifica per la serata finale.\nIl 2009 la coglie in un momento artistico particolarmente fiorente: tra la scrittura di testi per le prossime produzioni di importanti nomi della musica italiana; la realizzazione del nuovo progetto \"live\" denominato \"Dominante Rosso\" e i consensi ottenuti per l'interpretazione delle canzoni di Fabrizio De Andr\u00e9 con la partecipazione ad alcuni eventi, tra i tanti organizzati con la collaborazione dell'omonima Fondazione, in occasione del decimo anniversario della scomparsa del cantautore genovese.\nIn occasione del Festival dei Due Mondi di Spoleto (edizione 2009), Giua si propone come compositrice, autrice e interprete delle musiche originali della commedia \"Un piccolo gioco senza conseguenze\", in scena dal 27 giugno all'11 luglio 2009 ad opera di \"The Kitchen Company\" con la regia di Eleonora D'Urso.\nDa segnalare inoltre la partecipazione, con la compagnia del Teatro della Tosse di Genova, allo spettacolo \"Spettacolo Cosmico\" (2010) ai Parchi di Nervi (GE).\nL'artista brasiliana Adriana Calcanhotto nel corso del tour italiano ha interpretato in italiano il suo brano \"Petali e mirto\".\nL'inizio del 2011 ha visto l'esposizione della sua mostra personale \"Giua e... la versatilit\u00e0 come parametro del fare arte\", presso Ellequadro Documenti a Palazzo Ducale di Genova (GE).\nDall'11 maggio al 2 giugno 2011 ha partecipato a \"7 mosse per l'Italia\", traversata oceanica promossa dal fondatore di Eataly Oscar Farinetti e che ha avuto come skipper Giovanni Soldini.\nA dicembre 2011 \u00e8 uscito in anteprima su iTunes il primo singolo di TrE, \"Totem e Tab\u00f9\". L'album, in collaborazione con Armando Corsi, \u00e8 uscito sempre su iTunes e le piattaforme musicali oltre che nei negozi di dischi il 23 gennaio 2012. TrE ha avuto collaborazioni importanti quali il violoncellista brasiliano Jaques Morelenbaum, Fausto Mesolella degli Avion Travel, Riccardo Tesi, etc.\nDal mese di giugno 2012, oltre alla promozione dell'album \"TrE\", Giua \u00e8 impegnata con il nuovo spettacolo \"L'arte (h)a peso: per ridare peso all'arte\", assieme ad Armando Corsi e allo scrittore Pier Mario Giovannone.\nNel 2016 esce il suo terzo album \"e improvvisamente\".\nSi dedica anche al teatro con lo spettacolo \"Quello Che Non Ho\" con Neri Marcor\u00e9.\nNel mese di marzo 2019 esce il suo nuovo album \"Piovesse Sempre Cos\u00ec\", lanciato dal singolo \"Feng Shui\" in duetto con Carla Signoris.\nCollaborazioni.\nBeppe Quirici, Armando Corsi, Jaques Morelenbaum, Fausto Mesolella (Avion Travel), GnuQuartet, Yo Yo Mundi, Claudio Taddei, Elio Rivagli, Stefano Melone, Riccardo Tesi, Marco Fadda, Oscar Prudente, Vittorio Marinoni, Carlo Fava, Martina Marchiori, Claudio Borghi, Noezhan, Germano Bonaveri e Gianluca Martinelli, Neri Marcor\u00e8, Carla Signoris."}
{"id": "1554867", "revid": "1243", "url": "https://it.wikipedia.org/wiki?curid=1554867", "title": "LeNord S.r.l.", "text": ""}
{"id": "1554868", "revid": "142136", "url": "https://it.wikipedia.org/wiki?curid=1554868", "title": "Maria Pierantoni Giua", "text": ""}
{"id": "1554870", "revid": "154326", "url": "https://it.wikipedia.org/wiki?curid=1554870", "title": "Duca di Orl\u00e9ans", "text": ""}
{"id": "1554871", "revid": "181699", "url": "https://it.wikipedia.org/wiki?curid=1554871", "title": "FerrovieNord S.p.A.", "text": ""}
{"id": "1554873", "revid": "1516087", "url": "https://it.wikipedia.org/wiki?curid=1554873", "title": "Marcello Nizzoli", "text": "Biografia.\nMarcello Nizzoli nasce a San Rocco di Boretto, \u00e8 il primogenito di Massimino, pittore di paesaggi e Rosa Malvina Savi.\nDopo i primi studi in seminario, nel triennio 1910-1913 frequenta l'Istituto d'Arte Paolo Toschi di Parma, dove studia l'architettura, la decorazione e l'ornato. Qui \u00e8 allievo di Latino Barilli, Gian Giuseppe Mancini e Paolo Baratta.\nNel 1914 \u00e8 a Milano, partecipa alla mostra Nuove Tendenze. Nel 1915 inizia la collaborazione con le Acciaierie Ansaldo di Cornigliano, che proseguir\u00e0 fino al 1943.\nDagli anni Venti si dedica all'arte applicata, disegnando decorazioni per edifici, mosaici, arazzi, stoffe. Esegue anche bozzetti per scenografie e intraprende un'attivit\u00e0 nei campi dell'architettura, del disegno industriale, dei manifesti e cartelloni pubblicitari.\nDal 1921 si trasferisce a Milano, inizia la collaborazione con il Cotonificio Bernocchi per la realizzazione della grafica dei poster e gli allestimenti.\nNel 1923 partecipa alla Mostra Internazionale di Monza, da qui si moltiplicano le collaborazioni con grandi industrie: lavora per la seteria Piatti di Como, lo Studio Magagnoli, la Campari, la Fiat, la Montecatini.\nCon gli architetti Baldessari, Figini e Pollini, Giuseppe Terragni \u00e8 tra i protagonisti della nuova architettura italiana.\nNel 1931, in occasione della I Quadriennale Romana, presenta un dipinto; realizza con Persico una pubblicit\u00e0 per Olivetti e inizia cos\u00ec il suo legame con la ditta di Ivrea. Nel 1932 impagina il progetto di un edificio dell'architetto Terragni e ne disegna la decorazione esterna. Alla Triennale di Milano del 1933 ordina con Sironi le decorazioni interne del Padiglione della Stampa progettato da Baldessari. Nel 1934 realizza il manifesto per la XIX Biennale di Venezia.\nDurante la guerra si intensifica l'attivit\u00e0 pittorica: bombardamenti, edifici distrutti, figure in fuga, crocefissioni, sono pagine intense della sua narrazione figurativa che accusa il crollo di un'epoca. Nel 1955 partecipa alla XIX Biennale di Milano, organizzata dall'Accademia di Brera e dalla Permanente. Con Mario Olivieri progetta il Primo Palazzo Uffici dell'ENI a Metanopoli, terminato nel 1957.\nNegli anni trenta ha insegnato all'ISIA di Monza.\nFino al 1930 svolge attivit\u00e0 di scenografo, decoratore e cartellonista, la sua attivit\u00e0 sar\u00e0 fortemente sostenuta dal mecenate Antonio Bernocchi.\nHa preso parte all'allestimento di varie mostre, tra cui la Mostra della Rivoluzione Fascista (1932).\nHa collaborato come architetto nell'ambito del razionalismo con Edoardo Persico, realizzando la Sala delle Medaglie d'oro alla mostra dell'Aeronautica del 1934 a Milano.\nNel 1935 con il gruppo Carminati, Lingeri, Saliva, Terragni, Vietti, progetta il Palazzo Littorio di Roma curando con Sironi le decorazion parietali.\nil Salone della Vittoria alla VI Triennale di Milano del 1936.\nNel 1936 \u00e8 fra gli esecutori del Salone d'onore alla V Triennale di Milano, con Persico, Palanti e Fontana. Nel 1940 sottoscrive il Manifesto dei Valori Primordiali.\nHa realizzato le sei mappe delle citt\u00e0 d'Italia (Assisi, Napoli, Padova, Pisa, Bologna, Trieste) affrescate sulle pareti della sala d'aspetto di terza classe della stazione centrale di Milano, poi trasformata in Libreria Feltrinelli.\nDopo la morte di Persico, viene chiamato da Leonardo Sinisgalli a collaborare con l'Ufficio tecnico di pubblicit\u00e0 della Olivetti di Ivrea, prima come grafico e poi, dal 1940, come designer. \u00c8 proprio l'incontro con Adriano Olivetti nel 1940 che d\u00e0 inizio alla sua attivit\u00e0 di disegnatore industriale: progetta macchine da scrivere e calcolatrici come la Lexicon 80, la Diaspron 82 e la Lettera 22, macchina per scrivere meccanica portatile, tra i prodotti di maggior successo dell'Olivetti, negli anni cinquanta, ricevette premi sia in Italia (Compasso d'Oro nel 1954) che all'estero (miglior prodotto di design del secolo secondo l'Illinois Institute of Technology nel 1959). Inoltre \u00e8 esposta nella collezione permanente di design al Museum of Modern Art di New York. Per la Olivetti progetta il quartiere a Canton Vesco (1950-1953), le case per impiegati a Ivrea (1955), il palazzo per uffici in via Clerici a Milano (1954) e il palazzo per uffici a Ivrea (1964), il quartiere residenziale a Pozzuoli (1963) . Nel 1965 lo studio diventa Nizzoli Associati con la collaborazione di Mario Oliveri, Paolo Viola, Antonio Susini e Alessandro Mendini. Nel 1950 Marcello Nizzoli disegna la macchina da scrivere Olivetti \"Lettera 22\" con Giuseppe Beccio che diventer\u00e0 una icona di stile ed eleganza italiana anche dopo il termine della sua messa in produzione nel 1956. Nel 1966 Nizzoli riceve dal Politecnico di Milano la laurea ad honorem in architettura.\nNel 1968 la Triennale allestisce una mostra personale e al XVII Convegno Artisti Critici e Studiosi d'Arte di Rimini gli \u00e8 conferita una medaglia d'oro.\nIl Centro studi e archivio della comunicazione di Parma conserva un fondo dedicato a Nizzoli, composto da 8172 opere. La prima donazione consta di 43 album di disegni, 101 lucidi, 262 copie, 56 copie con intervento, 4777 disegni e schizzi, 307 stampe fotografiche, 8 disegni incorniciati, 2 quadri, due stampe incorniciate insieme, 11 disegni su carta, 1 cuscino ricamato, 7 tessuti di seta, 1 panno lenci con figura geometrica a cinque colori sovrapposta, 3 spolveri. La seconda donazione consta di 1 scultura totemica in metallo, 151 schizzi, 1133 fotografie, 359 pellicole, 85 lastre, 19 tempere, 3 collage con fotografie, 21 manifesti, 1 ricamo per cuscino. La terza donazione 133 schizzi, disegni e bozzetti; 154 stampe fotografiche; 20 oggetti e maquette, oltre alla documentazione e agli stampati relativi alla attivit\u00e0 dagli anni Trenta sino agli anni Sessanta. Questo fondo \u00e8 pubblico e liberamente consultabile."}
{"id": "1554875", "revid": "119963123", "url": "https://it.wikipedia.org/wiki?curid=1554875", "title": "Giovanni Barracco", "text": "Biografia.\nGiovinezza.\nIl barone Giovanni Barracco nacque da Luigi (1788-1849) e da Maria Chiara Lucifero dei marchesi di Aprigliano (1792-1873) in una nobile e ricca famiglia del Regno delle Due Sicilie.\nGiovanni Barracco trascorse i primi anni della sua vita in Calabria dove fu educato privatamente da Costantino Lopez, un erudito sacerdote originario di San Demetrio Corone. Una grande passione per il mondo antico lo port\u00f2 ad intraprendere lo studio di testi classici greci e latini, e a dedicarsi agli studi archeologici. Nel 1849, a 20 anni, per consuetudine familiare e come era in uso presso le famiglie nobili, si trasfer\u00ec a Napoli per compiere studi legali nella locale Universit\u00e0. A Napoli gi\u00e0 risiedeva il padre Luigi che ricopriva incarichi prestigiosi presso la corte (tra cui quello di Gentiluomo di Camera del Re).\nFrequent\u00f2, da studente, gli ambienti intellettuali napoletani. Fu introdotto dal cognato Enrico d'Aquino, principe di Caramanico (che ne aveva sposato la sorella Emanuela Barracco), nel raffinato circolo di Leopoldo di Borbone, conte di Siracusa, fratello del re Ferdinando II e noto esteta, dove Barracco conobbe, tra gli altri, il di lui segretario, Giuseppe Fiorelli, valente archeologo e direttore degli scavi di Cuma.\nFu, in giovent\u00f9, simpatizzante liberale e non insensibile ai fermenti rivoluzionari, e sostenne, anche apertamente, la causa dell'unificazione nazionale e del Risorgimento. Questa ferma convinzione lo port\u00f2 a schierare la famiglia e le sue ingenti fortune alla causa della casa Savoia e a finanziare la spedizione di Garibaldi, e, con essa, la caduta del regno borbonico.\nCarriera politica.\nNel 1860 fu nominato Consigliere comunale di Napoli, occupata dai garibaldini. Inizi\u00f2 cos\u00ec per Giovanni Barracco una prestigiosa e lunga carriera politica di integro, retto ed impegnato parlamentare al servizio del nuovo Regno d'Italia. Nel 1861, a 32 anni, fu eletto deputato al Parlamento Nazionale quale rappresentante dei collegi di Spezzano Calabro e Crotone, vivendo a Torino, a Firenze, e dal 1870 a Roma proclamata capitale. Rimarr\u00e0 alla Camera dei deputati, con una breve interruzione, fino al 7 giugno 1886, quando su proposta di Agostino Depretis, fu nominato da Umberto I Senatore del Regno. Aveva fatto scalpore, qualche anno prima, la sua rinuncia alla nomina a Ministro degli Affari Esteri offertagli dal Presidente del Consiglio dei ministri Giovanni Lanza: era il 1869 e Barracco rifiut\u00f2 per timore che gli impegni politici lo distogliessero eccessivamente dalle attivit\u00e0 culturali nelle quali gi\u00e0 era immerso.\nLa sua intensa attivit\u00e0 parlamentare di meridionalista sempre teso al progresso morale ed economico del Mezzogiorno d'Italia \u00e8 ben documentata. Si prodig\u00f2 con passione per sottolineare l'urgente necessit\u00e0 di strutture adeguate per lo sviluppo del Meridione, per favorire l'incremento dei trasporti e gli scambi commerciali, per la salvaguardia e il potenziamento del porto di Crotone, per la tutela della montagna e della collina tramite l'istituzione di una politica forestale e di rimboschimento, per l'irregimentazione delle acque, per la diffusione dell'edilizia rurale, per l'introduzione di colture pi\u00f9 redditizie in agricoltura. Promosse e difese, assieme al conterraneo Bruno Chimirri, la Legge Speciale Pro Calabria \"Provvedimenti a favore della Calabria\", per cercare di risolvere, con avanzate idee economiche e sociali, l'arretratezza della sua terra. Ugualmente intensa la sua attivit\u00e0 parlamentare di intellettuale impegnato nella valorizzazione e difesa del patrimonio culturale italiano: partecip\u00f2 alla stesura della Legge Coppino sull'istruzione e della legge che istituiva la Passeggiata Archeologica di Roma.\nCollezionismo e altri interessi culturali.\nLa sua passione culturale fu tuttavia sempre preponderante sugli altri interessi ed attivit\u00e0. Questa lo port\u00f2 a costituire sin dalla giovinezza una vasta biblioteca, donata poi al Comune di Roma assieme alla collezione archeologica, e comprendente l'opera omnia di autori quali Omero, Euripide, Tucidide e Senofonte, nonch\u00e9 testi di archeologia classica ed egizia, di cui Barracco fu grande conoscitore.\nAll'epoca del suo trasferimento a Roma (1871) data invece l'inizio dell'intensa attivit\u00e0 di collezionista raffinato, che lo avrebbe portato a divenire fondatore di uno dei pi\u00f9 pregevoli musei della capitale. La collezione archeologica, ospitata nel vasto appartamento privato di Giovanni Barracco, situato in via del Corso 160, presso Montecitorio, fu progressivamente accresciuta dagli acquisti che il barone fece sino alla fine della sua lunga vita sul mercato antiquario nazionale e internazionale, ed arricchita da opere provenienti dagli scavi archeologici che coinvolgevano Roma negli anni successivi alla proclamazione della citt\u00e0 a capitale del Regno. Alla morte di Barracco, la collezione comprendeva oltre 380 pezzi di arte egizia, sumera, assira, etrusca, cipriota, fenicia, greca, ellenistica, italica, romana e medievale.\nPer costituire la propria collezione, Giovanni Barracco si avvalse della collaborazione di esperti internazionali, in primo luogo Ludwig Pollak (1868-1943), archeologo, studioso, collezionista, esperto e mercante d'arte, che fu il primo conservatore del Museo Barracco sin dalla sua fondazione nel 1904. Altri collaboratori furono Wolfgang Helbig (1839-1915), direttore dell'Istituto Archeologico Germanico di Roma, e il conte Giampaolo Dionisi Piomarta, appassionato collezionista d'antichit\u00e0. L'amicizia con Ernesto Schiaparelli (1859-1928), direttore del Museo Egizio di Firenze e, dal 1894, del Museo Egizio di Torino, gli valse preziose consulenze nel campo della documentazione egizia.\nDurante gli anni romani, Giovanni Barracco fu vivace animatore della vita culturale della capitale ed intrattenne rapporti di amicizia con le \u00e9lite culturali e politiche. Appassionato d'arte e di poesia, predilesse le amicizie femminili con donne colte ed intelligenti, tra cui Eleonora Duse. Fu accolto nel circolo della Regina Margherita con cui strinse un'intensa amicizia cementata da comuni interessi intellettuali e dalla passione per la montagna che entrambi condividevano. E fu Barracco che, a nome del Senato, porse alla Regina le condoglianze in occasione dell'uccisione del Re Umberto I.\nGiovanni Barracco fu anche valente alpinista e scalatore. Fu il primo Italiano ad arrivare in vetta al Monte Bianco ed al Monte Rosa, e partecip\u00f2 con Quintino Sella alla prima ascensione al Monviso. Fu, assieme allo stesso Sella, socio fondatore del Club Alpino Italiano (1863).\nNascita di un museo.\nNon avendo eredi diretti (non si era mai sposato e non aveva figli), Giovanni Barracco matur\u00f2 la decisione di donare la sua collezione alla citt\u00e0 di Roma. Fu insignito per questo della cittadinanza onoraria di Roma. Gli fu anche messa a disposizione un'area per farne un'adeguata sede museale, in Corso Vittorio Emanuele II, di fronte alla chiesa di San Giovanni dei Fiorentini. Il museo, denominato Museo di Scultura Antica, fu progettato da Gaetano Koch, con il quale Barracco aveva gi\u00e0 collaborato quando, da Questore del Senato del Regno, aveva presieduto alla ristrutturazione ed all'adeguamento di Palazzo Madama.\nGiovanni Barracco segu\u00ec personalmente la fase progettuale e la realizzazione del Museo di Scultura Antica, che si presentava come un tempio classico. Su richiesta di Barracco, il Museo fu dotato di un impianto di riscaldamento (il primo in Italia), di ampie vetrate per una corretta illuminazione delle opere esposte, e di basi girevoli per permettere la visione a tutto tondo di alcune sculture. Al Museo fu legata anche la biblioteca personale di Giovanni Barracco.\nNegli ultimi anni della vita, Giovanni Barracco trasfer\u00ec la propria abitazione in Corso Vittorio Emanuele II, presso il Museo, e continu\u00f2 ad arricchire la collezione. Lasci\u00f2, nel testamento, indicazioni ai suoi eredi affinch\u00e9 acquistassero alcune pubblicazioni per la biblioteca del Museo, del quale Ludwig Pollak sarebbe rimasto Conservatore fino alla sua deportazione ad opera della Gestapo nel 1943.\nIl Museo di Scultura Antica fu demolito nel 1938 in occasione dei lavori di sistemazione di Corso Vittorio Emanuele II successivi alla costruzione del Ponte Vittorio Emanuele II. La collezione fu trasferita presso l'Osteria dell'Orso e successivamente nei magazzini dei Musei Capitolini. Nel 1948 il Museo, denominato Museo Barracco, fu riallestito nel Palazzo della Farnesina ai Baullari a Corso Vittorio Emanuele II, messo appositamente a disposizione dal Comune di Roma.\nFamiliari.\nDue fratelli di Giovanni Barracco, Alfonso (1810-1890) e Roberto (1836-1917) furono anch'essi nominati Senatori del Regno d'Italia, rispettivamente nel 1861 e nel 1896.\n\u00c8 prozio di Maurizio Barracco.\nRiconoscimenti.\nGalantuomo di vecchio stampo, ma al contempo spirito europeo e moderno, Giovanni Barracco raccolse in vita prebende ed onori, in Italia come all'estero. Oltre alle gi\u00e0 citate nomine a Senatore del Regno e a cittadino onorario di Roma, sono da ricordare quelle a Cavaliere dell'Ordine dei Santi Maurizio e Lazzaro, a membro effettivo dell'Istituto Archeologico Germanico, ad Accademico d'Onore dell'Accademia di San Luca, a Socio Onorario dell'Accademia Pitagorica. L'Universit\u00e0 di Halle gli confer\u00ec la Laurea Honoris Causa. Fu inoltre autore di una raccolta di poesie, intitolata \"Regalia\" e dedicata alla Regina Margherita di Savoia."}
{"id": "1554877", "revid": "118287207", "url": "https://it.wikipedia.org/wiki?curid=1554877", "title": "Banda Tom", "text": "La Banda Tom fu una brigata partigiana comandata da Antonio Olearo, detto Tom (Medaglia d'oro al Valor Militare alla memoria), attiva durante la seconda guerra mondiale nella guerra di liberazione italiana.\nOper\u00f2 tra il Monferrato Casalese e l'Astigiano, le cui efficaci azioni furono uno dei principali eventi della resistenza Provincia di Alessandria, insieme alla Banda Lenti ed alla Strage della Benedicta.\nStoria.\nAntonio Olearo, figlio di Pietro e di Emma Deregibus, faceva il garzone di un fornaio nel quartiere Borgo Ala di Casale Monferrato. All'inizio della Seconda guerra mondiale si arruol\u00f2 nella Guardia di Frontiera e dopo l'8 settembre si un\u00ec ai partigiani in Val di Susa. Nell'inverno del 1943 torn\u00f2 nel Monferrato casalese, raccolse un gruppo di giovani e fond\u00f2 una banda da lui stesso capeggiata che si integr\u00f2 nella Divisione Matteotti e divent\u00f2 la Settima Brigata, tra le pi\u00f9 attive della zona.\nIl 14 gennaio 1945 la banda ed il suo comandante si rifugiarono a Casorzo (in provincia di Asti), dove avvenne la cattura. Incatenati l'un con l'altro, seminudi e scalzi, i prigionieri vennero obbligati a marciare nella neve sino al Mulino della Ghenza. Trasportati poi a Casale Monferrato vennero incarcerati ed interrogati con crudelt\u00e0. Processati e condannati, il 15 gennaio vennero obbligati a sfilare per le vie cittadine a piedi nudi nella neve tra le percosse e poi condotti alla Cittadella militare, dove vennero trucidati e dove ora una lapide li ricorda. A \"Tom\" venne anche negato l'abbraccio della madre, rinchiusa in una cella vicina con l'accusa di aver dato sostegno e rifugio alla banda partigiana.\nSul selciato del poligono di tiro, all'interno della Cittadella di Casale, i loro cadaveri rimasero due giorni insepolti nella neve, sorvegliati dai soldati come monito per chi si fosse voluto unire ai partigiani. Le salme mai reclamate (c'era il pericolo che chiunque venisse a reclamare le salme fosse accusato di collaborazionismo coi partigiani) furono poi sotterrate in un luogo anonimo nel cimitero, individuato presto e cosparso di fiori. Il funerale solenne avvenne solo nell'ottobre 1945, dopo la Liberazione, quando i corpi furono riesumati e nuovamente sepolti.\nIl ricordo.\nOgni anno la citt\u00e0 di Casale Monferrato e i Comuni del Monferrato ricordano quell'avvenimento con una cerimonia ufficiale nella seconda met\u00e0 del mese di gennaio. Hanno partecipato come oratori ufficiali:\nRiconoscimenti.\nIl gruppo musicale Yo Yo Mundi ha dedicato a lui e alla sua \"Banda\" un cd live e un DVD dal titolo \"Resistenza\", tratto dallo spettacolo \"La Banda Tom e altre storie partigiane\". La canzone \"Tredici\" \u00e8 anche cantata dai Gang ed incisa nel loro album La rossa primavera."}
{"id": "1554881", "revid": "339392", "url": "https://it.wikipedia.org/wiki?curid=1554881", "title": "LDN (Lily Allen)", "text": ""}
{"id": "1554882", "revid": "228005", "url": "https://it.wikipedia.org/wiki?curid=1554882", "title": "Sportverein Stuttgarter Kickers", "text": "Lo Sportverein Stuttgarter Kickers e.V. (ted. per \"club sportivo calciatori di Stoccarda\"), noto in Italia come Kickers Stoccarda, \u00e8 una societ\u00e0 calcistica tedesca di Stoccarda, Baden-W\u00fcrttemberg. Milita nella Oberliga, la quinta divisione del calcio tedesco.\nOltre alla squadra calcistica sono presenti le sezioni di pallamano, atletica leggera, tennis tavolo, arbitro e tifosi.\nStoria.\nIl club viene fondato il 21 settembre 1899 con il nome di \"Fu\u00dfballclub Stuttgarter Cickers\"; i soci decidono di abbandonare il rugby per praticare solo il calcio.\nIl Cickers comincia presto a farsi notare: disputa infatti la finale nazionale del 1908 dove viene per\u00f2 sconfitto dal Viktoria. Un altro buon risultato viene ottenuto cinque anni dopo, quando milita in squadra anche Eugen Kipp: in questo caso la corsa per il titolo si arresta per\u00f2 nei quarti.\nNel 1933 il Terzo Reich riorganizza il calcio tedesco creando sedici massime divisioni locali; il club viene cos\u00ec inserito in una di queste, la Gauliga W\u00fcrttemberg. Qui ottiene cinque vittorie anche se non molto lungo il cammino nella fase nazionale, che non va mai oltre il primo turno; c'\u00e8 in rosa Edmund Conen.\nNel dopoguerra il Kickers gioca nell'Oberliga S\u00fcd, una delle cinque massime divisioni della Germania Ovest. Qui il club inizia classificandosi nella parte alta della graduatoria, ma viene per\u00f2 presto relegato in seconda divisione; in seguito, pur conquistando immediatamente la promozione, non lotta pi\u00f9 per il titolo. Retrocede definitivamente nel 1960, tre anni prima della nascita della Bundesliga, e nel 1963 viene cos\u00ec inserito in una delle nuove seconde divisioni, la Regionalliga S\u00fcd. Ottiene in questo campionato ottiene alcuni buoni piazzamenti, che sono sufficienti per l'ammissione alla Zweite Bundesliga nel 1974. Se i primi campionati sono conclusi poco sopra la zona retrocessione, nel nuovo decennio le cose migliorano; da non dimenticare \u00e8 l'approdo alla finale della DFB-Pokal 1986-1987, che viene per\u00f2 vinta dall'.\nLa promozione \u00e8 comunque dietro l'angolo: la squadra vince il campionato 1987-1988 ed accede cos\u00ec per la prima volta in Bundesliga. Viene subito retrocessa, tuttavia grazie alla vittoria dello spareggio promozione-retrocessione contro il St. Pauli nel 1991 disputa un'altra stagione in massima divisione. Anche stavolta il club torna immediatamente tra i cadetti, e addirittura dopo due anni si ritrova, seppur brevemente, al terzo livello, in Regionalliga.\nIl Kickers gioca l'ultima stagione in Zweite Bundesliga nel 2000-2001, per\u00f2 l'anno precedente era stata ripescata. Rimane in terza divisione fino al 2008 quando debutta nella nuova 3. Liga, ma viene subito retrocesso; un nuovo ritorno in questo campionato si registra nel 2012.\nAllenatori e presidenti.\nLista degli allenatori degli ultimi 30 anni.\nOrganico.\nRosa 2017-2018.\n\"Rosa, numerazione e ruoli tratti dal sito ufficiale, aggiornati all'25 luglio 2017.\""}
{"id": "1554887", "revid": "1776051", "url": "https://it.wikipedia.org/wiki?curid=1554887", "title": "Warner Brothers Presents... Montrose!", "text": "Warner Brothers Presents... Montrose! \u00e8 il terzo album dei Montrose, uscito nel 1975 per l'Etichetta discografica Warner Bros. Records."}
{"id": "1554892", "revid": "59975", "url": "https://it.wikipedia.org/wiki?curid=1554892", "title": "Warner Bros. Presents... Montrose!", "text": ""}
{"id": "1554897", "revid": "1243", "url": "https://it.wikipedia.org/wiki?curid=1554897", "title": "Ferrovie Nord Milano Trasporti S.r.l.", "text": ""}
{"id": "1554898", "revid": "767487", "url": "https://it.wikipedia.org/wiki?curid=1554898", "title": "Daniel Mytens", "text": "Biografia.\nMytens nacque a Delft in una famiglia di artisti (era nipote del pittore fiammingo Aert Mytens) e studi\u00f2 a L'Aia, probabilmente nella scuola di Van Mierevelt.\nDal 1618 si trasfer\u00ec in Inghilterra, sotto la protezione del mecenate Thomas Howard, XXI conte di Arundel. Mytens inizi\u00f2 ritraendo Lord Howard assieme alla moglie ed in seguito gli fu chiesto di ritrarre il re Giacomo I con il suo figlio maggiore, il principe di Galles Carlo. Nel 1625 entr\u00f2 ufficialmente al servizio di Carlo I, che era nel frattempo succeduto al padre come re d'Inghilterra.\nDal momento in cui entr\u00f2 a far parte della corte come pittore ufficiale, inizi\u00f2 a ritrarre numerose volte il sovrano ed i membri della sua corte, aiutato probabilmente da un gruppo di aiutanti e apprendisti. Tra gli aristocratici della corte Stuart|stuartina ritratti da Mytens figurano lo scozzese James Hamilton, primo duca di Hamilton nel 1623 e nel 1629, Henry Wriothesley, terzo conte di Southampton, Robert Rich, secondo conte di Warwick, William Herbert, terzo conte di Pembroke e Endymion Porter.\nNel 1626 e nel 1630 si rec\u00f2 nei Paesi Bassi per studiare i capolavori di Rubens.\nNel 1632 Antoon van Dyck giunse in Inghilterra, chiamato da Carlo I. Il re era un grande mecenate e accoglieva a Londra artisti di grande fama: al suo servizio erano gi\u00e0 stati, fra gli altri, Rubens e Orazio Gentileschi. Nessuno di questi aveva per\u00f2 sostituito Mytens nel suo ruolo di ritrattista ufficiale del sovrano. All'arrivo di van Dyck, da poco tornato da un fruttoso viaggio in Italia che gli aveva permesso di analizzare da vicino le opere dei grandi maestri del Rinascimento, il re decise di valutare le capacit\u00e0 dei due artisti mettendoli alla prova. Ad entrambi fu chiesto di eseguire un dipinto che raffigurasse il re e la regina consorte, Enrichetta Maria. La tecnica di van Dyck, superiore e pi\u00f9 moderna rispetto a quella di Mytens, port\u00f2 il giovane pittore fiammingo a trionfare sul suo collega olandese. Mytens decise cos\u00ec di ritirarsi dalla scena e lasci\u00f2 Londra."}
{"id": "1554900", "revid": "33751", "url": "https://it.wikipedia.org/wiki?curid=1554900", "title": "Calciatore dell'anno (Bulgaria)", "text": "Il Calciatore bulgaro dell'anno () \u00e8 un premio calcistico assegnato dai giornali \"Futbol newspaper\" (1961-1975), \"Start newspaper\" (1975-1998), e dal 1999 dai due giornali, al miglior giocatore bulgaro dell'anno solare."}
{"id": "1554902", "revid": "15756", "url": "https://it.wikipedia.org/wiki?curid=1554902", "title": "Geromina", "text": "La Geromina (\"Girumina\" in dialetto bergamasco) \u00e8 una frazione di circa 3.000 abitanti del comune italiano di Treviglio, provincia di Bergamo, Lombardia.\n\u00c8 situata nella parte nord-occidentale del territorio comunale ed \u00e8 attualmente interessata da una forte crescita edilizia. La via principale che l'attraversa collega il capoluogo con il vicino comune di Canonica d'Adda. Proseguendo lungo questa strada s'incontra il parco della Gera d'Adda.\nIl territorio della Geromina confina a ovest con quello della vicina frazione di Badalasco, del comune di Fara Gera d'Adda e a nord con quello della frazione Castel Cerreto, appartenente anch'essa al comune di Treviglio. Il capoluogo invece \u00e8 posto pi\u00f9 a sud, dopo il territorio denominato villaggio.\nGeografia fisica.\nTerritorio.\nIl territorio della Geromina, esteso per circa 1,42 km\u00b2, \u00e8 compreso tra i 127 e i 134 m s.l.m. e il nucleo centrale si trova a 132\u00a0m s.l.m. ed \u00e8 situato, come Treviglio, nella zona bergamasca della Gera d'Adda.\nLa pendenza diminuisce progressivamente spostandoci dalla zona nord a quella sud e dalla est alla ovest. A nord-ovest rispetto al centro abitato sono presenti dei dislivelli a causa della presenza del terrazzamento morfologico denominato costa trevigliese, antica sponda del fiume Adda.\nNonostante la forte espansione urbanistica, il territorio della Geromina resta ancora occupato prevalentemente dalla campagna.\nSuperando la frazione, ed proseguendo sulla strada in direzione nord notiamo cominciare a sinistra della cascina Pelizza un'area boschiva lungo il fosso della Vignola dove sta per essere istituito il parco della Gera d'Adda.\nGeologia e Morfologia.\nIl terreno della Geromina \u00e8 d'origine alluvionale, e presenta strati composti principalmente da ghiaia, sabbia e pi\u00f9 in profondit\u00e0 anche da arenaria. Dopo il primo strato d'origine alluvionale, il terreno presenta strati d'origine quaternaria marina, Pliocene, Langhiano, Aquitaniano ed infine Olocene.\nLa parte occidentale del territorio \u00e8 attraversata da un terrazzo morfologico denominato costa trevigliese che suddivide cos\u00ec la frazione in due zone morfologicamente differenti: quella orientale in cui si trova il centro abitato, gran parte della Geromina, cos\u00ec come Villaggio e le vicine frazioni di Castel Cerreto e Battaglie che risale al Pleistocene, mentre una limitata porzione occidentale, risalente all'Olocene.\nIdrografia.\nIl territorio \u00e8 caratterizzato da molti fossi, tra quali il principale denominato Vignola nasce dal famoso fosso bergamasco, e prosegue il suo corso bagnando Treviglio, nella roggia Mulina di via Cavallotti.\nLa frazione presenta quindi, rispetto al resto di Treviglio, un maggiore rischio d'alluvione data la presenza della Vignola a monte rispetto al centro abitato. Tale fosso \u00e8 derivato dall'ultimo tratto del Brembo, e quindi la Geromina, pur essendo pi\u00f9 vicina all'Adda che al Brembo, \u00e8 compresa nel bacino idrografico di quest'ultimo.\nSismologia.\nDal punto di vista sismico la Geromina presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima della frazione \u00e8 poco mite dato che risulta molto caldo d'estate e molto freddo in inverno con presenza di nebbia e una o pi\u00f9 nevicate all'anno. In autunno e primavera \u00e8 piovoso con lunghi periodi di pioggia.\nLa Geromina, come il resto della Pianura Padana, \u00e8 caratterizzata da un'assenza di venti sinottici al livello del suolo a causa della conformazione geografica della stessa. Nella maggiore parte dei casi la loro velocit\u00e0 \u00e8 inferiore agli 0,5\u00a0m/s. La velocit\u00e0 dei venti, gi\u00e0 piuttosto bassa, tende a ridursi ulteriormente nel periodo invernale.\n\u00c8 presente una stazione meteo per il monitoraggio climatico della frazione collegata alla rete del Centro Meteo Lombardo.\nLa frazione, quanto a classificazione climatica rientra nella zona E, 2.237 GG.\nOrigini del nome.\nIl toponimo Geromina deriva dalla contrazione di \"Geromina Baggio in Marzio\", moglie del signore milanese Giovanni Marzio che trascorreva nella campagna della Geromina, presso quella che poi diverr\u00e0 una cascina operaia, il periodo estivo.\nLa fabbrica dei signori Marzio, qui presente, sembra quindi aver dato adito in ambito popolare ai seguenti modi di dire: lavoro dalla Geromina, lavoro da Geromina, lavoro alla Geromina e da qui sembra essere nato il toponimo.\nIl nome divenne ufficiale con la denominazione dell'attuale via Geromina Marzio tramite delibera comunale n\u00b015/170 del 19 dicembre 1958, bench\u00e9 il nome Geromina fosse in uso gi\u00e0 prima del secondo conflitto mondiale.\nIn seguito la prefettura di Bergamo, la sovrintendenza ai monumenti della Lombardia e il Ministero dell'Interno chiedono di rivedere la delibera comunale non essendo l'origine del nome poi cos\u00ec certa ed esistendo numerose interpretazioni di storici locali al riguardo. Essi concordano nel ritenere via Geromina pi\u00f9 che sufficiente.\nIl nome della via verr\u00e0 poi cambiato con una successiva delibera comunale in via Geromina.\nStoria.\nLe origini.\nLa frazione Geromina nacque per volere dell'imprenditore tessile Giovanni Marzio, e fu strutturata sui modelli di New Lanark, il villaggio industriale modello realizzato in Scozia dal'utopista Robert Owen e della pi\u00f9 vicina Crespi d'Adda.\nPrima abitata da semplici comunit\u00e0 rurali simili a quelle del vicino Castel Cerreto, divenne cos\u00ec un piccolo villaggio industriale grazie all'opera di imprenditori tessili quali i Marzio, i Fabris, i Muradelli ed infine i Riva.\nLo sviluppo coincide con la seconda rivoluzione industriale a cavallo alla fine del XIX secolo. Gli insediamenti produttivi sfruttano la naturale pendenza del territorio per deviare una parte delle acque della roggia Vignola soprastante nella roggia Firone per produrre energia elettrica tramite una turbina.\nXXI secolo.\nAgli inizi del XXI secolo la parrocchia si \u00e8 unita alle altre 4 di Treviglio nella comunit\u00e0 pastorale Madonna delle Lacrime.\nNel tempo la frazione ha subito un'importante evoluzione a causa dell'aumento urbanistico e contava, nel 2001, 125 abitazioni, anche se attualmente il numero di unit\u00e0 abitative \u00e8 pi\u00f9 che raddoppiato, data la costruzione di numerosi appartamenti e interi isolati.\nLe fabbriche sono state riadattate e ospitano ora mobili d'arte e uno stabilimento oleotecnico.\nRicorrenze.\nFesta patronale.\nIl 12 settembre ricorre la festivit\u00e0 del Santissimo Nome di Maria, patrono della frazione. Si svolge tra la 1\u00ba e la 3\u00ba settimana di settembre e comprende manifestazioni di natura culinaria, musicale, religiosa e sportiva, organizzata dal comitato parrocchiale.\nMonumenti e luoghi d'interesse.\nArchitetture religiose.\nCampanile.\nLa chiesa \u00e8 dotata di un campanile di colore grigio cemento posto dal 1989 a destra dell'entrata principale.\nIl campanile \u00e8 sovrastato da una Madonnina d'oro che \u00e8 il principale simbolo della frazione, ben visibile dalla via Canonica anche in lontananza. Di notte viene messa in risalto con luci di colori differenti a seconda del periodo liturgico.\nIl progetto d'edificazione part\u00ec grazie all'impegno del primo parroco della Geromina, don Bruno Baj che tuttavia mor\u00ec il 2 settembre 1989 prima dell'ultimazione dei lavori.\nLa prima pietra fu posta e benedetta il 5 febbraio 1989 dal vicario episcopale Sandro Mezzanotti. Per la costruzione contribuirono non solo gli abitanti della frazione, ma anche i vicini di Castel Cerreto che lavorarono per conto dell'azienda Previtali di Bergamo.\nNelle fondamenta del campanile furono murate con la pergamena-ricordo un'ampolla con il frumento e un'altra con il vino e una serie di monete del Vaticano emesse nel 1988.\nLe campane del nuovo campanile furono benedette dall'amministratore parrocchiale don Ernesto Porta il 15 settembre dello stesso anno.\nChiesa del Santo Nome di Maria.\nLa chiesa della Geromina \u00e8 situata in via Canonica. Essa, iniziata nel 1974 dopo lo \nsmantellamento della precedente chiesa in legno, \u00e8 stata ultimata l'anno successivo e fu consacrata il 31 agosto 1975 dall'arcivescovo di Milano Giovanni Colombo che cement\u00f2 nell'altare in pietra le reliquie dei santi Narbore, Clemente e Simpliciano. Dal 1986 divenne sede parrocchiale.\nIn seguito \u00e8 stata adornata dalle vetrate dell'artista Trento Longaretti e infine \u00e8 stata restaurata esternamente durante l'estate del 2007.\nDedicata al Santissimo Nome di Maria, \u00e8 stata costruita in stile moderno. Presenta un altare con delle decorazioni in oro e un crocifisso ligneo sullo sfondo. Figura centrale nella chiesa \u00e8 la bellissima statua lignea di Maria con in grembo Ges\u00f9 bambino, posta a sinistra dell'altare.\nLa chiesa dispone anche di un piccolo organo posto a fianco dell'altare. Le tavole della via Crucis poste ai lati della chiesa, sono anch'esse realizzate interamente in legno.\nLa chiesa \u00e8 circondata a nord ovest da un oratorio che \u00e8 sede di attivit\u00e0 quali il catechismo ed il grest estivo; esso inoltre presenta un campo da pallavolo, da basket e da calcio.\nArchitetture civili.\nIngresso della fabbrica.\nL'ingresso della fabbrica mobili Marconi arte risale al 1908 e pur avendo cambiato molti proprietari e rimasto sempre lo stesso d'inizio XX secolo.\nSiti Archeologici.\nCascina Peliza.\nA monte della Geromina, nei pressi della cascina Peliza sono stati ritrovati alcuni reperti.\nAree naturali.\nParco della Gera d'Adda.\nIl parco della Gera d'Adda \u00e8 un parco locale d'interesse sovracomunale in corso d'istituzione che si estende in una porzione nord ovest del comune estendendosi successivamente nei comuni limitrofi di Arcene, Canonica d'Adda, Casirate d'Adda, Ciserano, Fara Gera d'Adda e Pontirolo Nuovo.\nHa la sua sede nel vicino comune di Fara Gera d'Adda e coprir\u00e0 un'area di 3.001 acri in prossimit\u00e0 del terrazzamento morfologico della Gera d'Adda.\nSociet\u00e0.\nReligione.\nLa Geromina \u00e8 sede della parrocchia del Santo Nome di Maria: l'omonima chiesa \u00e8 a capo delle vicine comunit\u00e0 di villaggio e di Castel Cerreto. La parrocchia raggruppa dunque le due maggiori frazioni cittadine.\nLa parrocchia fa parte della Comunit\u00e0 pastorale Madonna delle Lacrime che raggruppa le 5 parrocchie del comune di Treviglio del cui decanato fa parte. Essa fa quindi parte dell'arcidiocesi di Milano, e in particolare del vicariato di Melegnano, nonostante adotti il rito romano come le altre parrocchie del proprio decanato e il vicino decanato di Trezzo d'Adda.\n\u00c8 una delle 2 parrocchie di Treviglio, assieme a quella di San Pietro della zona nord, che non ospita alcun istituto religioso.\nLa parrocchia della Geromina \u00e8 stata costituita il 26 giugno 1986 dalla Curia Vescovile di Milano che decret\u00f2: \"Considerata la distanza delle frazioni di Geromina e di Castel Cerreto dal centro parrocchiale di San Martino in Treviglio e considerato l'accresciuto numero degli abitanti, decretiamo la costituzione della nuova parrocchia con il titolo di Santo Nome di Maria\".\nQualit\u00e0 della vita.\nRisalta il minore traffico rispetto al capoluogo e il maggiore grado di autonomia rispetto alle altre frazioni cittadine, essendo disponibili servizi primari quali la scuola, la biblioteca, due parchi pubblici, una lunga pista ciclabile, l'oratorio e la chiesa.\nCultura.\nIstruzione.\nBiblioteca.\nAlla Geromina ha sede una delle 5 biblioteche comunali di Treviglio. L'edificio ospitava qualche anno fa la scuola materna, che ora si trova di fianco a quella elementare. La biblioteca permette agli studenti delle vicine scuole di effettuare corsi e attivit\u00e0 didattiche pomeridiane.\nScuole.\nLa frazione ha un asilo nido, una scuola materna ed una elementare. L'asilo nido \u00e8 situato in via Geromina nei pressi della chiesa, la scuola materna e la scuola elementare si trovano in via Pasturana, che si trova accanto alla via principale.\nCucina.\nDolci.\nTra i dolci abbiamo le \"uf\u00e8le\" e le frittelle, prodotti diffusi in tutta la bassa bergamasca.\nAltri piatti.\nSono diffusi prodotti tipici bergamaschi quali formaggi, tinche, lepre in salm\u00ec, stracotto d'asino, coniglio, polenta, e casoncelli.\nTra i prodotti e i piatti a base di carne di maiale abbiamo: il salame, il lardo, la pancetta, lo strutto, la torta di sangue di maiale, i piedi e le orecchie bollite, la testina bollita, la rustisada e la Cass\u0153ula.\nTra gli altri prodotti a base di carne d'allevamento abbiamo la busecca, l'arrosto di vitello, i capponi e i tacchini ripieni, lo stufato, il bollito misto, l'arrosto di lonza e i nervetti.\nGeografia antropica.\nUrbanistica.\nLa frazione in origine si sviluppa a cavallo della roggia Firone derivata dalla Roggia Vignola (a sua volta derivata dalla Moschetta nel 1340). Il primitivo insediamento ruotante intorno alla fabbrica si sviluppa a cavallo della via Geromina.\nTale centro \u00e8 collegato al capoluogo mediante via Canonica al di l\u00e0 della quale vengono a realizzarsi nel secondo dopoguerra la scuola, il maggiore parco pubblico e gran parte dei servizi della frazione. Accanto a questi si sviluppano insediamenti abitativi lungo la via canonica e via Pasturana.\nAll'inizio del XXI secolo vengono edificati interi isolati posti a nord-est, sud-est e sud-ovest dell'incrocio principale tra via canonica e via Geromina sul lato ovest e Pasturana dall'altro. La sezione nord-ovest \u00e8 quindi la pi\u00f9 antica della frazione comprendendo essa la fabbrica, l'oratorio, la chiesa ed alcune cascine.\nEconomia.\nLa posizione geografica dei lotti della ditta Furter chiusa a seguito del declino del settore tessile in questa zona della Lombardia, fecero s\u00ec che sul territorio della Geromina si insediassero numerose piccole e medie imprese che richiesero tuttavia un minor numero di dipendenti maggiormente specializzati.\nI precedenti dipendenti dello stabilimento, poco specializzati e molto numerosi trovarono quindi molta fatica a trovare un nuovo lavoro nella frazione, la cui destinazione economica assieme al resto della citt\u00e0 era mutata abbandonando il settore tessile per passare all'elettromeccanico e ai servizi.\nAgricoltura.\nIn passato era una zona prevalentemente agricola, pressappoco come Castel Cerreto. La frazione presenta numerose cascine delle quali la pi\u00f9 importante \u00e8 la cascina Pelizza, ma non mancano campi agricoli irrigati da numerosi fossi secondari derivati dalla roggia Vignola.\nTra le principali attivit\u00e0 del settore primario qui praticate abbiamo 2 vivai specializzati nel coltura di piante e fiori e un'impresa di manutenzione giardini.\nArtigianato.\nDegna di nota \u00e8 la produzione di mobili classici, d'arte e su misura (oltre che relative riparazioni), letti e reti a doghe elettriche motorizzate ad alta tecnologia, prodotti cosmetici, l'affilatura di lame e la produzione di articoli per panifici.\nIndustria.\nLe principali imprese sono industrie di stampanti tessili, trattori, grafica, le carpenterie meccaniche, gli ovattifici, le officine meccaniche e quelle di montaggio di apparecchiature meccaniche.\nServizi.\nLa frazione ospita una chiesa, una biblioteca e un oratorio. Le principali attivit\u00e0 del settore terziario sono di ristorazione.\nInfrastrutture e trasporti.\nStrade.\nLa strada principale della zona \u00e8 la via Canonica, che, partendo dalla periferia di Treviglio, attraversa tutta la frazione e il vicino Pontirolo Nuovo. Inoltre da essa si diramano delle strade secondarie che portano ad altri comuni e frazioni come Canonica d'Adda e Castel Cerreto.\nLa frazione \u00e8 attraversata anche da molte vie interne, come la via Pasturana e la via Geromina, che nascono nell'incrocio tra la Chiesa e la via Canonica.\nFerrovie.\nLa Geromina pur non presentando stazioni ferroviarie \u00e8 lambita a est dalla linea Milano-Bergamo che la separa dalla zona nord di Treviglio.\nNelle vicinanze della frazione si trovano perci\u00f2 alcuni sottopassaggi ferroviari che a partire dall'inizio del XXI secolo hanno sostituito i precedenti passaggi a livello.\nMobilit\u00e0 urbana.\nLa Geromina \u00e8 servita dalle linee SAI T10 (Trezzo-Treviglio), e da 4 linee scolastiche, 2 con destinazione Treviglio (di cui una per Collegio degli Angeli e Istituto Salesiano), 1 Caravaggio, 1 Trezzo sull'Adda.\nLa frazione risulta pertanto collegata con Canonica d'Adda, Caravaggio, Pontirolo Nuovo, Treviglio e Trezzo sull'Adda.\nSport.\nNei primi anni del XXI secolo \u00e8 stata costruita una nuova palestra che viene utilizzata sia dalla scuola primaria per praticare ginnastica che dalla locale associazione di karate.\nInoltre l'oratorio ospita nel campo da calcio due societ\u00e0 sportive che praticano il rugby ed il calcio.\nLa frazione ospita nelle vicinanze inoltre un campo da motocross.\nImpianti sportivi.\nAlla Geromina esistono tre impianti sportivi: la palestra della scuola elementare della frazione, il campo da calcio dell'oratorio e il campo da motocross."}
{"id": "1554903", "revid": "45927", "url": "https://it.wikipedia.org/wiki?curid=1554903", "title": "Simediana", "text": ""}
{"id": "1554906", "revid": "709565", "url": "https://it.wikipedia.org/wiki?curid=1554906", "title": "Castel Cerreto", "text": "Castel Cerreto (\"Ser\u00ect\" in dialetto bergamasco), o pi\u00f9 semplicemente Cerreto, \u00e8 una frazione del comune italiano di Treviglio, in provincia di Bergamo; \u00e8 situato all'estremo nord del territorio comunale, ed \u00e8 piuttosto isolato dal capoluogo.\n\u00c8 un centro prevalentemente agricolo immerso nella campagna, e conta 381 abitanti.\nOrigini del nome.\nIl toponimo Castel Cerreto deriva da \"Cerido\", il nome con cui era denominata in un atto trevigliese del 1361 la localit\u00e0 in cui la frazione \u00e8 sorta. Ci\u00f2 \u00e8 dovuto alla presenza di un bosco di cerri nelle vicinanze. Il nome Castel indica invece la presenza della famiglia Rozzone che aveva qui la propria residenza.\nStoria.\nAbitato gi\u00e0 in epoca romana, Castel Cerreto si svilupp\u00f2 insediamento agricolo nel 1539 per volere dei Rozzone, una famiglia nobiliare milanese gi\u00e0 insediatasi nel vicino comune di Castel Rozzone.\nSuccessivamente, dopo l'estinzione della famiglia di Rozzone, s'insedi\u00f2 la famiglia dei conti Piazzone che, a differenza dei Rozzone, sono ricordati come grandi benefattori della frazione.\nI Rozzone infatti imponevano decime sui raccolti agli abitanti.\nNascita della \"Societ\u00e0 dei Probi Contadini\".\nIl 13 luglio 1901, con rogito del notaio Carlo Rho, la vita della frazione fu segnata dall'istituzione della \"Societ\u00e0 dei Probi Contadini\", ad opera dei conti Piazzoni e di Monsignore Ambrogio Portaluppi che riuniva contadini della frazione del Castel Cerreto e di quella di Battaglie.\nLa societ\u00e0 era composta in origine da 113 soci (passati poi a 140) e gestiva ben 541 ettari di suolo agricolo nelle vicinanze, in precedenza propriet\u00e0, per eredit\u00e0 dei Piazzoni, dell'orfanatrofio di Bergamo (affidato, a partire dal 1903, ai Padri Giuseppini perch\u00e9 realizzassero una colonia agricola, del tipo di quelle funzionanti in altre loro istituzioni). La propriet\u00e0 della terra divenne cos\u00ec collettiva e fu attribuita ai capifamiglia.\nTale associazione si proponeva anche di sviluppare un'agricoltura meccanizzata legata all'industria ed all'introduzione dei concimi chimici. Tra le varie coltivazioni praticate vi era anche quella del tabacco.\nMonumenti e luoghi d'interesse.\nArchitetture religiose.\nChiesa di San Girolamo e San Francesco.\nLa chiesa del Cerreto, posta all'angolo sud-occidentale della piazza principale, \u00e8 dedicata a San Girolamo e San Francesco. A pianta quadrata e di modeste dimensioni, pu\u00f2 ospitare circa 150 persone.\nPresenta un porticato all'ingresso composto da quattro colonne. All'ingresso vi \u00e8 un drappo color rosso.\nAll'interno sono presenti tre altari. Gli altari secondari posti l'uno in fronte all'altro sono dedicati a San Giuseppe (lato destro) e alla Madonna (lato sinistro); l'altare maggiore presenta sopra il tabernacolo una croce lignea ed occupa circa 1/9 della superficie complessiva della chiesa.\nLa sagrestia \u00e8 posta sul lato destro della chiesa in fondo e sullo stesso lato a fianco della porta principale si pu\u00f2 trovare la tomba dei conti Piazzoni.\nArchitetture civili.\nCasa dei conti Piazzoni.\nLa casa dei conti piazzoni \u00e8 posta vicino alla chiesa e alla base della torre dell'orologio.\nCascine.\nNel Cerreto vi sono cascine di grosse dimensioni, alcune risalenti addirittura al XVIII secolo che sono state impiegate in passato per girare alcune scene del film L'albero degli zoccoli.\nOratorio.\nL'oratorio del Cerreto, posto a fianco della chiesa, \u00e8 dotato di un campo da calcio.\nTorre dell'orologio.\nLa torre dell'orologio \u00e8 certamente il monumento pi\u00f9 caratteristico del Cerreto e l'edificio pi\u00f9 alto dopo l'acquedotto, col quale svetta sulla piatta campagna.\nCultura.\nIstruzione.\nBiblioteca.\nAl Cerreto \u00e8 situata una delle cinque biblioteche decentrate del comune di Treviglio che dispone di un discreto numero di libri. I libri sono principalmente di narrativa e rivolti ai giovani lettori.\nScuola.\nAl Cerreto \u00e8 presente una Scuola materna.\nGeografia antropica.\nUrbanistica.\nQuesto piccolo centro rurale \u00e8 costituito da una sola piazza (intitolata a Don Boffi) e cinque vie:"}
{"id": "1554910", "revid": "775372", "url": "https://it.wikipedia.org/wiki?curid=1554910", "title": "Lira pesante", "text": "La lira pesante (anche lira nuova) fu un progetto per l'emissione di una nuova valuta in Italia, risalente alla seconda met\u00e0 degli anni ottanta.\nStoria.\nLa lira pesante, mai entrata in circolazione, fu oggetto di una ricerca dell'economista bocconiano Giuseppe Maria Liberto, come fu anche oggetto di discussione tra alcuni economisti durante la fine degli anni cinquanta. Il progetto fu riproposto negli anni settanta, senza successo, dagli esponenti politici Filippo Maria Pandolfi e Gaetano Stammati.\nNel settembre 1984, il progetto venne riscoperto da Bettino Craxi, il quale disse, nel dicembre dello stesso anno, che era gi\u00e0 pronto un disegno di legge in proposito. Queste affermazioni diedero inizio a un dibattito tra esponenti politici ed economisti, che sarebbe durato sei anni, tra chi era contrario alla lira pesante (come Ciriaco De Mita e Giovanni Spadolini) e chi invece era favorevole (come lo stesso Craxi, Giovanni Goria e Romano Prodi, all'epoca presidente dell'IRI).\nNel 1986 il progetto venne fatto arrivare a Carlo Azeglio Ciampi, all'epoca governatore della Banca d'Italia.\nL'idea di fondo era quella di riportare il valore della moneta italiana a un ordine di grandezza vicino a quello delle principali valute straniere che circolavano allora in Europa, come ad esempio il marco tedesco e il franco francese, prima delle grandi svalutazioni e guerre. La proposta era di sostituire la lira italiana con la nuova Lira pesante, con un rapporto di cambio di 1 Lira pesante per 1000 Lire correnti.\nUna possibile strada sembrava quella di sovrastampare le banconote in circolazione, ma l'introduzione sub\u00ec diversi ostacoli. Furono create piccole quantit\u00e0 di Lire pesanti, in banconote da una, due, cinque e dieci lire, ai giorni nostri oggetto di collezionismo.\nIl progetto, per motivi tecnici e politici, non fu mai portato a termine: la proposta venne bocciata in Parlamento dai deputati della Commissione Finanze nel 1991 perch\u00e9 fu ritenuta inutile in vista dell'unione monetaria europea; di conseguenza la Lira pesante non entr\u00f2 mai in circolazione."}
{"id": "1554911", "revid": "155136", "url": "https://it.wikipedia.org/wiki?curid=1554911", "title": "Diocesi di Grado", "text": ""}
{"id": "1554912", "revid": "1543377", "url": "https://it.wikipedia.org/wiki?curid=1554912", "title": "Pezzoli (Treviglio)", "text": "Pezzoli \u00e8 una frazione del comune italiano di Treviglio, in provincia di Bergamo. Situata nella parte centroccidentale del territorio comunale, conta 79 abitanti.\nSociet\u00e0.\nLegata saldamente alla campagna, era dotata in passato di una propria scuola. La frazione risulta costituita prevalentemente dall'omonima cascina. Vi si trova il laghetto Treviza, che in passato era una cava.\n\u00c8 certamente la pi\u00f9 piccola e la meno conosciuta delle frazioni nonostante vi si trovi una zona industriale ed artigianale nelle vicinanze, un allevamento di struzzi e un'area di pertinenza della SAME Deutz-Fahr (SDF), dove vengono testati i nuovi trattori su un apposito circuito in campagna, nelle vicinanze del Parco del Roccolo.\nNei primi anni 2000 \u00e8 stata aperta la cascina didattica che ospita oltre ai tipici animali da fattoria sia d'allevamento che da cortile, anche fagiani e lama.\nInfrastrutture e trasporti.\nFra il 1880 e il 1931 la localit\u00e0 ospit\u00f2 una fermata \"Cascina Pezzoli\" dalla tranvia Fornaci-Treviglio-Caravaggio."}
{"id": "1554916", "revid": "155136", "url": "https://it.wikipedia.org/wiki?curid=1554916", "title": "Vescovo di Eraclea", "text": ""}
{"id": "1554917", "revid": "287204", "url": "https://it.wikipedia.org/wiki?curid=1554917", "title": "Cloone", "text": "Cloone (Irlandese: \"An Cluain\") \u00e8 un villaggio della Repubblica d'Irlanda, nella contea di Leitrim. Il villaggio si trova nel sud della contea, confinante con la citt\u00e0 di Mohill.\nNel 2002 contava seicento abitanti.\nIl suo nome \u00e8 un'anglicizzazione del termine irlandese \"cluain\", che significa pascolo.\n\u00c8 conosciuta dagli archeologi per la sua rosa celtica a svastica, molto simile a quelle di Ilkley (Inghilterra)."}
{"id": "1554919", "revid": "64554392", "url": "https://it.wikipedia.org/wiki?curid=1554919", "title": "Simmediane", "text": ""}
{"id": "1554920", "revid": "1305772", "url": "https://it.wikipedia.org/wiki?curid=1554920", "title": "Ascione", "text": ""}
{"id": "1554923", "revid": "446353", "url": "https://it.wikipedia.org/wiki?curid=1554923", "title": "Nederlands Instituut voor Oorlogsdocumentatie", "text": "Il NIOD, Nederlands Instituut voor Oorlogsdocumentatie (Istituto Olandese per la Documentazione di Guerra) \u00e8 un istituto fondato l'8 maggio 1945 con lo scopo di creare un archivio storico sull'occupazione tedesca durante la seconda guerra mondiale e diffonderne la conoscenza. Da qualche anno si occupa anche di raccogliere materiale relativo alla Grande Guerra. Dal 1\u00ba gennaio 1999 fa parte dell'Accademia Reale Olandese delle Arti e delle Scienze. Nel 1995 uno studio sul massacro di Srebrenica ha portato alle dimissioni del secondo gabinetto di Wim Kok.\nAttualmente il NIOD \u00e8 diretto da Marjan Schwegman, Peter Romijin e da C. Touwen-Bouwsma."}
{"id": "1554924", "revid": "922800", "url": "https://it.wikipedia.org/wiki?curid=1554924", "title": "Calciatore dell'anno (Cecoslovacchia)", "text": "Calciatore cecoslovacco dell'anno fu un premio calcistico assegnato dal giornale sportivo \"Stadion\" al miglior giocatore cecoslovacco dell'anno solare, tra il 1965 e il 1992."}
{"id": "1554927", "revid": "110157", "url": "https://it.wikipedia.org/wiki?curid=1554927", "title": "Torri Di Vittorio", "text": "Le Torri Di Vittorio sono due coppie di torri attigue, ad uso residenziale, che sorgono nel quartiere di Pietra Alta, alla periferia nord di Torino. Per l'esattezza, il complesso si trova nei pressi dell'ex piazzale del dazio, nel triangolo compreso fra corso Vercelli, corso Giulio Cesare e via Stefano Tempia.\nStoria.\nProgettate su commissione del Comune di Torino dalla Cooperativa Polithema, le due coppie di torri furono realizzate dalla Cooperativa Giuseppe Di Vittorio nel 1980 come edifici pubblici ad uso residenziale. Rappresentarono per Torino uno dei pi\u00f9 evidenti segni di espansione urbana e, sotto la spinta dell'edilizia popolare di quegli anni, una delle pi\u00f9 imponenti realizzazioni di edifici ad uso pubblico. \nLe Torri sono un segno dell'allargamento urbano torinese, dovuto essenzialmente al flusso migratorio proveniente dal meridione d'Italia, flusso formato da numerosi cittadini che attirati da prospettive lavorative mancanti nelle loro terre d'origine, si diressero dunque nel settentrione d'Italia, motivo che comport\u00f2 la costruzione di molti nuovi edifici capaci di contenere il nuovo numero di residenti a Torino. \nDurante i Giochi Olimpici Invernali Torino 2006, le torri furono illuminate nelle ore serali, con colorazioni giallo-blu, colori simbolo della citt\u00e0 di Torino.\nCaratteristiche progettuali.\nLe torri sorgono sull'area una volta occupata dal dazio nord e, alte circa 70 metri, sono annoverate tra gli edifici pi\u00f9 alti del capoluogo piemontese.\nEsse rappresentano un primo esempio di un'edilizia pubblica innovativa, poich\u00e9 sono state realizzate utilizzando la tecnologia \"coffrage tunnel\" in cemento armato, gi\u00e0 usata in Francia. \nGli edifici si compongono di due moduli doppi di torri che contano 21 piani sormontati da un tetto pensile su cui campeggiano due grandi insegne pubblicitarie.\nLe torri sono di particolare impatto visivo, in quanto sono il primo elemento architettonico significativo per coloro che entrano in citt\u00e0 dall'autostrada A4 Torino-Milano, che termina proprio in corrispondenza dell'area degli edifici."}
{"id": "1554928", "revid": "767487", "url": "https://it.wikipedia.org/wiki?curid=1554928", "title": "Leon Jackson", "text": "Biografia.\nHa iniziato a cantare nel 2007 grazie ad una competizione di Karaoke risultando il vincitore, per la sua musica si ispira maggiormente al Jazz contemporaneo come Jamie Cullum e Michael Bubl\u00e9, e con quest'ultimo ha duettato allo Stadio Wembley nel dicembre 2007. Debutta nel 2007, vincendo il reality show \"X Factor\" e pubblicando il suo primo singolo, cover del famoso duetto fra Whitney Houston e Mariah Carey, \"When You Believe\", riscuotendo un notevole successo nel Regno Unito e in Irlanda.\nNel 2008 ha pubblicato il suo album di debutto, \"Right Now\", che ha riscosso un discreto successo cos\u00ec come il primo singolo estratto, \"Dont Call This Love\". Meno successo hanno incontrato i singoli successivi, \"Creative\" e \"Stargazing\"."}
{"id": "1554934", "revid": "1100311", "url": "https://it.wikipedia.org/wiki?curid=1554934", "title": "Darren Moore", "text": "Nato in Inghilterra, ha collezionato due presenze in nazionale con la Giamaica. Moore \u00e8 anche membro del comitato direttivo della Professional Footballers' Association. Come giocatore, ha rappresentato Torquay United, Doncaster Rovers, Bradford City, Portsmouth, Derby County, Barnsley e Burton Albion. Ha anche giocato per il West Bromwich Albion, diventandone il loro manager tra il 2018 e il 2019.\nStatistiche.\nStatistiche da allenatore.\n\"Statistiche aggiornate al 29 maggio 2021.\""}
{"id": "1554939", "revid": "599013", "url": "https://it.wikipedia.org/wiki?curid=1554939", "title": "Derek \u201cRocco\u201d Barnabei", "text": ""}
{"id": "1554942", "revid": "2033069", "url": "https://it.wikipedia.org/wiki?curid=1554942", "title": "Samantha chi?", "text": "Samantha chi? (\"Samantha Who?\") \u00e8 una serie televisiva statunitense creata da Cecelia Ahern e Don Todd.\nLa serie, che ha debuttato sul canale televisivo ABC il 15 ottobre 2007, ha fatto il suo debutto in Italia il 20 febbraio 2008 sul canale Fox Life, per poi essere trasmessa su Italia 1 dal 10 maggio 2010.\nLa seconda stagione \u00e8 andata in onda negli USA a partire dal 13 ottobre 2008. Il 19 maggio 2009 la ABC ha ufficialmente cancellato la serie. Gli ultimi episodi sono stati mandati in onda a partire da fine giugno 2009.\nTrama.\nLa serie ha per protagonista Christina Applegate, che interpreta Samantha, ragazza egoista ed egocentrica che dopo un brutto incidente finisce in coma. Al suo risveglio, una forma di amnesia non le fa ricordare nulla della sua vita pre-coma, non facendole riconoscere n\u00e9 il fidanzato n\u00e9 l'eccentrica madre, e dandole l'opportunit\u00e0 di ricominciare una vita tutta nuova.\nProduzione.\nInizialmente la serie doveva intitolarsi \"Sam I Am\", poi rinominata \"Samantha Be Good\" per essere intitolata definitivamente \"Samantha Who?\"."}
{"id": "1554944", "revid": "63945", "url": "https://it.wikipedia.org/wiki?curid=1554944", "title": "Samantha Who?", "text": ""}
{"id": "1554945", "revid": "71433", "url": "https://it.wikipedia.org/wiki?curid=1554945", "title": "Samantha who?", "text": ""}
{"id": "1554948", "revid": "125348284", "url": "https://it.wikipedia.org/wiki?curid=1554948", "title": "Linothorax", "text": "La linothorax (, in Omero \u03bb\u03b9\u03bd\u03bf\u03b8\u03ce\u03c1\u03b7\u03be) era un tipo di armatura usata nell'antica Grecia dall'epoca micenea fino all'Ellenismo; se ne hanno testimonianze per pi\u00f9 di mille anni, dalla guerra di Troia alle guerre di Alessandro Magno, fino al periodo dei Diadochi.\nLa prima testimonianza dell'uso di una linothorax si trova nell\"'Iliade\" di Omero, dove ci viene tramandato che questa protezione veniva indossata dal mitico Aiace Oileo. Plutarco ci testimonia che la linothorax fu utilizzata anche da Alessandro Magno e troviamo citazioni di questa armatura anche in Erodoto, Tito Livio, Strabone, e in altri autori.\nDate queste fonti storiche, nonostante le ricostruzioni di armature metalliche visibili nei film riguardanti Alessandro, alcuni ritengono che, con un'armatura in bronzo, il condottiero pi\u00f9 difficilmente sarebbe sopravvissuto alle numerose battaglie alle quali partecip\u00f2 stando in prima linea, in quanto moderni esperimenti hanno dimostrato che pi\u00f9 strati di lino sovrapposti forniscono una resistenza alla penetrazione delle frecce decisamente maggiore di quella offerta da una lamina di bronzo.\nStoria.\nLa prima notizia della linothorax deriva dall'Iliade di Omero, ma non \u00e8 possibile determinare la diffusione di tale armamento. Sembra che la linothorax abbia rimpiazzato la corazza o il corpetto di bronzo tipicamente usati dagli opliti greci tra la fine del VII e l'inizio del VI secolo a.C.\nIl periodo di maggior popolarit\u00e0 della linothorax, se si considerano i dipinti e le illustrazioni sui vasi, dovrebbe corrispondere al periodo delle guerre persiane, visto che a quell'epoca anche Senofonte ne attesta la diffusione; al tempo della guerra del Peloponneso essa era ancora usata, anche se meno frequentemente.\n\u00c8 testimoniato che gli eserciti di Alessandro Magno la utilizzassero; fu indossata ancora per tutto il periodo ellenistico come mostrano, per esempio, alcuni bassorilievi e statue di Amfipoli, Kos e Rodi, frammenti bronzei della statua onoraria provenienti da Dodona e i regolamenti militari macedoni. In tale periodo era impiegata insieme ad altri tipi di armature come la lorica.\nRealizzazione.\nConfronto con la thorax.\nIn greco antico il termine \"thorax\", di per s\u00e9, indicava l'armatura in generale; se contrapposto a \"linothorax\", per\u00f2, veniva ad indicare specificamente le armature in metallo; la sostanziale differenza tra le due, infatti, era il materiale.\nAttualmente, mentre abbiamo precise descrizioni delle armature in metallo, visto anche il ritrovamento di reperti archeologici (come la panoplia di Dendra), non sappiamo ancora molto di quelle in lino, per le quali ci si deve rifare soprattutto alle raffigurazioni artistiche, come affreschi e vasi, e ai pochi riferimenti che si trovano nei testi antichi.\nTentativi di ricostruzione.\nLa vera tecnica di costruzione di una linothorax resta sconosciuta, visto che non ne resta alcun esemplare antico; l'unico pezzo di armatura che sembra assomigliarle fu scoperto nella tomba di Vergina, nella Grecia settentrionale: tale reperto era costituito da una lamina metallica con abbellimenti aurei che sembra essere una copia in ferro di una linothorax.\nL'effettivo materiale utilizzato nella realizzazione dell'armatura \u00e8 tuttora in discussione tra gli accademici: molti pensano che la linothorax fosse costituita da diversi strati di lino, probabilmente tra 12 e 20, mentre altri sostengono che era fatta di cuoio, ma ci sono poche prove a sostegno di questa ipotesi; altri ancora hanno concluso che i diversi strati di tessuto fossero tenuti insieme da colle animali o da resine, ma \u00e8 pi\u00f9 probabile che i vari livelli fossero impuntiti insieme con tecniche simili a quelle delle maglie rivestite medioevali; le colle animali dell'epoca erano, infatti, solubili in acqua, fatto che ne avrebbe impedito l'uso in caso di precipitazioni.\nNon c'\u00e8 ancora stata una pubblicazione riguardante il parziale ritrovamento di una linothorax durante gli scavi all'arsenale di Tebe; al contrario si crede che un frammento composto da diversi strati di lino, ritrovato in una tomba micenea, possa far parte di uno schiniere, fatto che supporterebbe l'ipotesi degli strati di tessuto.\nIl \"Linothorax Project\".\nNel gennaio del 2009 Gregory S. Aldrete, dell'Universit\u00e0 del Wisconsin\u2013Green Bay, e Scott Bartell presentarono un documento riguardante le qualit\u00e0 protettive della linothorax alla Convention dell'American Philological Association/Archaeological Institute of America di Filadelfia. I due avevano compiuto ricerche sulla linothorax dal 2005 e ne avevano costruite varie repliche, usando metodi diversi.\nIl documento sosteneva che una linothorax spessa 1\u00a0cm, solitamente formata da 11 a 18 strati (che, di solito, dipendevano dallo spessore del filo), avrebbe consentito a colui che la indossava di sopravvivere ad una salva di frecce.\nLa ricerca era stata compiuta assemblando dozzine di corazze di lino, decorate in varie modi usando materiali d'epoca, per poi sottoporle a colpi di freccia e di armi da taglio. Il test fu effettuato nelle peggiori condizioni possibili (per la linothorax), visto che l'arciere la colpiva perpendicolarmente e quasi a bruciapelo: visto che in battaglia queste condizioni si verificano raramente, il risultato di questo test \u00e8 ancora pi\u00f9 notevole.\nDa esso si concluse che un'armatura imbottita di lino offriva circa tre quarti della protezione dell'armatura formata da strati sovrapposti dello stesso materiale; ci\u00f2 fu dimostrato in tutti i test condotti. La ricerca effettuata da Greg Aldrete e da Scott Bartell nel 2010 fu presentata anche alla Poster Session dell'Archaeological Institute of America (AIA) ad Anaheim, dove vinse il primo premio contro concorrenti provenienti da tutto il mondo. La ricerca \u00e8 ancora in corso e presto dovrebbe essere pubblicata.\nNell'uso, la linothorax si presenta fredda e rigida quando viene messa la prima volta, ma si riscalda grazie al calore corporeo e si adatta alla forma e ai movimenti di chi la indossa; questo vantaggio, in climi pi\u00f9 caldi, non sarebbe stato garantito da un'armatura in bronzo, il che avrebbe impedito ad un soldato di combattere efficacemente per lunghi periodi.\nIl 9 novembre 2011 il dottor Aldrete presenzi\u00f2 ad un episodio della trasmissione \"Vero o falso?\" su Discovery Channel, dove illustr\u00f2 la resistenza della linothorax facendola indossare ad uno dei suoi studenti, Scott Bartell, per poi lanciargli contro una freccia, che lui non sent\u00ec neanche, visto che penetr\u00f2 di appena 1 o 2\u00a0mm."}
{"id": "1554949", "revid": "2092828", "url": "https://it.wikipedia.org/wiki?curid=1554949", "title": "Palazzo Bellia", "text": "Palazzo Bellia \u00e8 un caratteristico edificio storico del centro di Torino, prossimo a Piazza Castello.\nRappresenta l'emblema di una prima sperimentazione che, da un'impostazione ancora evidentemente eclettica, lascia trasparire primi stilemi \"Liberty\" e, insieme ad opere successive (Villa Scott, Casa Fenoglio-La Fleur, Villino Raby), rappresenta uno dei massimi esempi torinesi di questo periodo.\nStoria.\nL'area urbana su cui sorge l'edificio fu inserita nel piano regolatore che, tra il 1885 e il 1915, nel contesto di riqualificazione dell'\"Isolato San Lazzaro\", port\u00f2 a demolire parte della vecchia e malsana \"Contrada delle Quattro Pietre\", tradizionalmente correlata al degrado delle aree intorno a via Barbaroux. L'edificio fu terminato nel 1898, dopo sei anni di lavori e prese il nome dall'impresa edile Bellia che lo realizz\u00f2.\nRealizzato su progetto di Carlo Ceppi a seguito dello sventramento di fine Ottocento, il \"Palazzo Bellia\" sorse in asse con la nuova \u00abvia Diagonale\u00bb, che in seguito venne rinominata via Pietro Micca. Tecnicamente all'avanguardia, fu il primo edificio civile torinese ad applicare il \"Syst\u00e9me Hennebique\". per l'utilizzo del calcestruzzo armato per i solai. e, stilisticamente, anticip\u00f2 i temi fitomorfi e le sinuosit\u00e0 dello stile \"liberty\" che stava nascendo in Europa ma che si afferm\u00f2 pienamente a Torino soltanto un lustro pi\u00f9 tardi.\nDescrizione.\nL'edificio presenta un largo uso di decorazioni in litocemento e si inserisce armonicamente nel contesto urbano della nuova arteria centrale di via Pietro Micca, garantendo anch'esso la continuit\u00e0 dei portici analogamente agli edifici attigui. L'ampio portico sottostante presenta archi trilobati sostenuti da colonne con capitelli antropomorfi. Il piano stradale ospita locali commerciali sormontati dal mezzanino e il prospetto principale affacciato su via Pietro Micca presenta decori floreali, finestre ad arco e \"bow-windows\" inseriti in quattro slanciate torrette, due di cui angolari, dettaglio che ne fa uno degli edifici pi\u00f9 caratteristici di via Pietro Micca. Il soffitto ligneo del portico presenta una fitta decorazione fitomorfa che contrasta con la pavimentazione di piastrelle quadrangolari in litocemento decorato e con il rivestimento in pietra bianca e nera dei passi carrabili."}
{"id": "1554962", "revid": "28592", "url": "https://it.wikipedia.org/wiki?curid=1554962", "title": "Vescovo di Oderzo", "text": ""}
{"id": "1554987", "revid": "124552298", "url": "https://it.wikipedia.org/wiki?curid=1554987", "title": "Quinto Lutazio Catulo (console 78 a.C.)", "text": "Biografia.\nFiglio del colto Quinto Lutazio Catulo, fugge da Roma nell'87 a.C. all'avvento di Lucio Cornelio Cinna, ma vi fa poi ritorno e diventa edile. All'arrivo di Lucio Cornelio Silla in Italia, Lutazio Catulo si unisce a lui, e riesce ad ottenere la morte di Marco Mario Gratidiano, che aveva costretto il padre al suicidio.\nNel 78 a.C. diventa console e, dopo i forti contrasti con il collega Marco Emilio Lepido, fa varare una legge contro la violenza. Durante il consolato stronca la rivolta di Lepido e organizza il solenne funerale di Silla. Diviene allora leader della fazione degli \"Optimates\", e si impegna per il mantenimento dei risultati della riforma sillana, che pu\u00f2 infatti restare vigente fino al 70 a.C., quando i consoli Gneo Pompeo Magno e Marco Licinio Crasso la smantellano. Catulo si oppone fortemente alla \"Lex Gabinia\", nel 67 a.C. e alla \"Lex Manilia\" nel 66 a.C., ma non riesce ad impedire il conferimento degli \"imperia extra ordinem\" a Pompeo.\nNel 65 a.C. diventa censore con Marco Licinio Crasso e si oppone alla proposta, avanzata da Crasso, di allargare la cittadinanza romana ai Transpadani e di annettere l'Egitto a Roma. Nel 63 a.C., pur essendo \"princeps senatus\", viene sconfitto da Gaio Giulio Cesare alle elezioni per la carica di pontefice massimo, e poco dopo tenta inutilmente di fare incriminare lo stesso Cesare come partecipante alla congiura ordita contro la \"res publica\" da Lucio Sergio Catilina. Persa la gran parte della sua autorit\u00e0, Catulo muore nel 61 a.C."}
{"id": "1554988", "revid": "767487", "url": "https://it.wikipedia.org/wiki?curid=1554988", "title": "Mondo senza fine (film)", "text": "Mondo senza fine (\"World Without End\") \u00e8 un film del 1956 scritto e diretto da Edward Bernds.\n\u00c8 il primo film a trattare di viaggi nel tempo e paradossi spazio-temporali e anche il primo film di fantascienza a essere distribuito in CinemaScope (bench\u00e9 il primo film girato con questa tecnica fosse stato \"Il pianeta proibito\" del 1956, questo venne distribuito successivamente).\nTrama.\nAnno 1957: Alcuni astronauti sono impegnati nel rilevare dati su una possibile colonizzazione del pianeta Marte; quando la strumentazione di bordo va in avaria, l'equipaggio sviene, e al risveglio scopre di essere atterrato su un pericoloso pianeta sconosciuto, dall'atmosfera per\u00f2 abbastanza respirabile.\nIn poco tempo per\u00f2 gli astronauti si rendono conto di essere capitati non su un altro pianeta, bens\u00ec sulla Terra del futuro nell'anno 2508, che ha vissuto la guerra nucleare nel 2188 e la cui popolazione si \u00e8 nascosta nel sottosuolo."}
{"id": "1554991", "revid": "123939534", "url": "https://it.wikipedia.org/wiki?curid=1554991", "title": "Gino Boccasile", "text": "Biografia.\nBoccasile nasce nel centro di Bari (in via Quintino Sella), il 14 luglio 1901. Il padre Angelo Antonio Boccasile era un commerciante di vini che in seguito apr\u00ec una rappresentanza di profumi e cosmetici, la madre Antonia Ficarella era casalinga.\nLa prima giovinezza dell'artista \u00e8 segnata da un terribile episodio, la perdita di un occhio a causa di uno schizzo di calce viva.\nLa carriera.\nAlla morte del padre, Boccasile si trasferisce a Milano. Dopo un primo periodo di difficolt\u00e0 economiche e incertezze di carriera, durante il quale per sopravvivere allestiva piccole vetrine dove esponeva statuine di figure contadine da lui fabbricate e dipinte a mano, decise di intraprendere una vera e propria carriera artistica orientandosi nel settore della pubblicit\u00e0 per immagini. Inizia a collaborare con lo studio grafico di Achille Luciano Mauzan, comincia a disegnare anche figurini e modelli d'abiti da donna. Subito impone il suo stile personalissimo: le vetrine che espongono i suoi lavori sono affollate dalle signore che ne decretano successo e notoriet\u00e0.\nGli organizzatori della prima edizione della Fiera del Levante di Bari nel 1930 gli commissionarono una serie di trenta cartoline per commemorare l'avvenimento.\nPer richiesta dello stesso Mauzan, che si era intanto trasferito e che rimarr\u00e0 in sud America per molti anni, decide di partire per l'Argentina, ma il soggiorno a Buenos Aires durer\u00e0 poco meno di due mesi. Gino Boccasile, \"Gi Bi\" come si firmava e come lo chiamavano gli amici, durante il viaggio in nave aveva conosciuto Alma Corsi, la sua futura moglie, che gli avrebbe dato due figli: Bruna (1934) e Giorgio (1935-1983, che diverr\u00e0 illustratore e pittore). Subito dopo il rientro a Milano, riparte per Parigi facendosi conoscere anche come pittore, con l'esposizione di due quadri al Salon des Ind\u00e9pendants di Parigi nel 1932.\nRientrato in Italia, costituisce a Milano con l'amico Francesco Aloi un'agenzia di pubblicit\u00e0, la ACTA (Azienda Commerciale Tecnico-Artistica), in Galleria del Corso. Collabora alla realizzazione grafica di numerose riviste tra cui \"La Donna\", \"L'illustrazione\", \"La Signorina Sette\", con i periodici \"La Donna\" (1932), \"Dea e La Lettura\" (1934), \"Bertoldo\" (1936), \"Il Milione\" (1938) e \"L'Illustrazione del medico\" (1939).\nIllustra collane di libri per ragazzi pubblicati da Rizzoli e Arnoldo Mondadori Editore (molti \"Romanzi della Palma\" e copertine dei \"Romanzi di Cappa e Spada\"), e collabora con l'editore Campi di Foligno alle illustrazioni di copertina del \"Canzoniere della Radio\".\nLa sua fama \u00e8 dovuta soprattutto alle \u201cSignorine Grandi Firme\u201d, serie di fortunate illustrazioni a colori di figure femminili che comparivano sulle copertine della rivista Le Grandi Firme, una pubblicazione periodica fondata e diretta da Pitigrilli (Dino Segre) e in seguito trasformata in rotocalco settimanale da Cesare Zavattini (che all'epoca era il direttore editoriale della Arnoldo Mondadori Editore) dopo la vendita della testata stessa ad Arnoldo Mondadori. Per Le Grandi Firme Boccasile realizza 76 copertine, tra il 1937 e il 1938.\nPropone nei suoi disegni un tipo di donna florida e procace, solare e mediterranea, utile all'immagine positiva che il regime vuole propagandare. E infatti nei propri cartelloni pubblicitari molto spesso il messaggio \u00e8 affidato a formose ragazze dai vestiti aderenti.\nSpesso si trova che sia stato tra i firmatari nel 1938 del \"Manifesto della razza\" in appoggio all'introduzione delle leggi razziali fasciste. Secondo la storica Paola Biribanti, non risulta invece da nessun documento che Boccasile abbia firmato il documento.\nPropaganda bellica.\nDurante la seconda guerra mondiale, a seguito della nomina a grafico propagandista da parte del Ministero della Guerra, la sua opera si orienta verso la propaganda bellica: si dedica all'esaltazione dei combattenti, delle armi, delle gesta italiane.\nDalle vittorie iniziali alle prime dure sconfitte: la resa del Duca d'Aosta, seppure con l'onore delle armi, dopo un'eroica resistenza all'Amba Alagi pone fine all'occupazione italiana dell'Etiopia, e Boccasile gli dedica il manifesto \"Ritorneremo\". Nel 1942 viene pubblicata una serie di dodici cartoline a firma Boccasile, che descrivono le atrocit\u00e0 dei bolscevichi e le sofferenze del popolo russo oppresso dal regime comunista.\nPubblicitario della RSI.\nDopo l'8 settembre 1943 aderisce alla Repubblica Sociale Italiana di cui cura i manifesti di propaganda. Viene nominato tenente della 29 divisione granatieri delle SS italiane e continua incessantemente a produrre manifesti che celebrano il regime fascista repubblicano e la fedelt\u00e0 all'alleanza con la Germania.\nL'odio cresce e la guerra civile divampa: Boccasile non ammorbidisce le sue posizioni politiche ma anzi le radicalizza. I suoi manifesti parlano da soli: \u00abnessuna piet\u00e0 per traditori e ribelli\u00bb, \u00abresistenza armata all'invasore anglo-americano unico mezzo per riscattare l'onore dell'Italia infangato dal tradimento\u00bb.\nSembra che sia lo stesso Mussolini a volerlo al suo fianco negli anni della RSI. In questo periodo i suoi manifesti diventano celebri icone per lo stato fascista che continuava a combattere a fianco dei tedeschi. Si racconta che il disegnatore abbia lavorato fino all'ultimo, con i militi della SS italiana che facevano la guardia intorno alla stanza in cui elaborava i suoi progetti.\nL'epurazione.\nAlla Liberazione, \u00e8 incarcerato per collaborazionismo.\nAssolto per non aver commesso reati, resta emarginato per qualche mese perch\u00e9 molti potenziali clienti lo ritengono troppo compromesso.\nRiprende la sua attivit\u00e0 dal 1946 soprattutto con la grafica pubblicitaria cambiando leggermente stile. Disegna alcune cartoline per il nuovo Movimento Sociale Italiano e per associazioni degli ex combattenti, ma anche disegni erotici molto espliciti per un editore inglese e per l'editore francese Lisieux per il quale illustra \u201cTeofilo il satiro\u201d.\nIl ritorno nella pubblicit\u00e0.\nDal 1947, dopo aver avviato una sua agenzia di grafica, i suoi disegni invadono nuovamente i muri delle citt\u00e0 e delle campagne con le pubblicit\u00e0 di quei giorni: dal Formaggino Mio alla Lama Bolzano, dall'Amaro Ramazzotti alle moto Bianchi, e poi ancora il dentifricio Chlorodont, le calzature Zenith, la Riunione Adriatica di Sicurt\u00e0, lo Yogurth Yomo, i profumi Paglieri, lo shampoo Tricofilina.\nLa sua attivit\u00e0 \u00e8 soprattutto pubblicitaria, ma disegna anche per \"Il Travaso\", \"Incanto\", \"Paradiso\" e \"Sette\". Su quest'ultima testata ripropone una nuova pin-up, \"La Signorina Sette\", ideale ripresa del personaggio creato per Le Grandi Firme, ma la morte lo coglie improvvisa quando ha da poco superato i cinquant'anni.\nMuore a Milano il 10 maggio 1952, per un attacco di pleurite, mentre sta illustrando Il Decamerone del Boccaccio (tempera su cartoncino) nel quale lascer\u00e0 incompiute 101 tavole a colori. Il Decamerone \u00e8 la sua ultima opera. Verr\u00e0 completata con tavole di Rino Albertarelli, Guido Bertoletti, Giorgio De Gaspari e Walter Molino e sar\u00e0 pubblicata dalle Edizioni d'Arte \"A la chance du bibliophile\" di Milano nel 1955.\n\u00c8 stato sepolto presso il Cimitero Maggiore di Milano, ove i suoi resti sono stati in seguito collocati in una celletta.\nCirca 350 dei suoi cartelloni pubblicitari fanno parte della Raccolta Salce, conservata presso il Museo civico Luigi Bailo di Treviso.\nPrincipali manifesti.\nOltre ai cartelloni di propaganda bellica eseguiti durante la Seconda Guerra Mondiale, \u00e8 possibile citare:"}
{"id": "1555005", "revid": "358232", "url": "https://it.wikipedia.org/wiki?curid=1555005", "title": "Calciatore dell'anno (France Football)", "text": "Calciatore francese dell'anno \u00e8 un premio calcistico assegnato dal quotidiano \"France Football\" al miglior giocatore francese dell'anno solare.\nInizialmente tale riconoscimento era appannaggio solo dei calciatori che militavano in squadre transalpine (o monegasche), mentre a partire dal 1996 possono essere premiati anche i giocatori francesi tesserati da club stranieri."}
{"id": "1555023", "revid": "1543377", "url": "https://it.wikipedia.org/wiki?curid=1555023", "title": "Cloruro di bromo", "text": "Il cloruro di bromo, o cloruro di bromo(I), \u00e8 un composto interalogeno biatomico di formula molecolare BrCl. Le prime ricerche su questo possibile composto furono basate, fin dall'inizio del XX secolo, su studi di curve di fusione ed ebollizione di miscele di bromo e cloro a partire da basse temperature, ma senza successo. La prima evidenza del composto ed il suo isolamento sono dovuti a H. Lux e risalgono al 1930. Analogamente ad altri composti interalogenici, \u00e8 un forte agente ossidante, \u00e8 corrosivo e molto reattivo. Il bromo in questa molecola ha stato di ossidazione +1 e non forma con il cloro ulteriori composti neutri. \nStruttura e propriet\u00e0.\nLa lunghezza del legame Br-Cl \u00e8 di 213,8\u00a0pm, un po' minore della somma dei raggi covalenti di Br e Cl (120 e 102\u00a0pm), come \u00e8 prevedibile a causa della differenza di elettonegativit\u00e0 tra i due (2,96 e 3,16), e la molecola \u00e8 polare (\u03bc = 0,57 D). Il cloruro di bromo \u00e8 poco stabile e tende a dissociarsi negli elementi e lo fa sensibilmente gi\u00e0 a 10\u00a0\u00b0C. Il liquido bolle a 5\u00a0\u00b0C e congela a -54\u00a0\u00b0C, non a -66\u00a0\u00b0C come a volte riportato. Come gas, a bassa temperatura \u00e8 di color giallo ocra, ma diviene rosso bruno (presenza di Br2) a T ambiente. \nReattivit\u00e0.\nIn acqua si idrolizza rapidamente ad acido ipobromoso e acido cloridrico, che poi si dissocia:\nL'altra possibile reazione alternativa, a dare HBr e HClO, \u00e8 molto minoritaria: la selettivit\u00e0 \u00e8 imposta dalla polarit\u00e0 Br\u03b4+\u2013Cl\u03b4-. \nCon cloruri alcalini in soluzione acquosa si comporta da acido di Lewis prendendo su di s\u00e9 uno ione Cl-, formando cos\u00ec lo ione complesso [BrCl2]-: \nQuesto ione \u00e8 isoelettronico di valenza con lo ione triioduro I3- ed \u00e8 isolabile pi\u00f9 facilmente se associato a cationi grandi, ad esempio come sale di cesio, CsBrCl2. Questo \u00e8 ottenibile come cristalli color giallo brillante che a 150 \u00b0C svolgono bromo, lasciando dietro un residuo di cloruro di cesio. \nBrCl ossida il monossido di carbonio a COBrCl, un derivato del fosgene che per\u00f2 pu\u00f2 aversi liquido a T ambiente (Teb = 25\u00a0\u00b0C) e che si pu\u00f2 usare al suo posto:\nIl cloruro di bromo \u00e8 stato il reattivo che ha permesso la sintesi dell'elusivo tribromuro di azoto NBr3, attraverso una reazione sulla bis(trimetilsilil)bromoammina, condotta in pentano a -87\u00a0\u00b0C:\nDi questa molecola sono stati studiati i complessi a trasferimento di carica che forma con il diossano, insieme agli analoghi formati da I2, Br2, Cl2 e ICl, e con la piridina.\nReattivit\u00e0 in chimica organica.\nIl cloruro di bromo Br\u03b4+\u2013Cl\u03b4- reagisce con alcheni addizionandosi, similmente a Br2, ma l'addizione \u00e8 qui regioselettiva grazie alla polarit\u00e0 della molecola, come gi\u00e0 accade per il cloruro di iodio I\u03b4+\u2013Cl\u03b4-: nell'alchene tende a formarsi l'incipiente carbocatione pi\u00f9 stabile e di conseguenza il carbonio che meglio sopporta la carica positiva nello ione bromonio che segue all'attacco di Br\u03b4+, viene attaccato dal Cl\u03b4-, che quindi tende a posizionarsi di preferenza sul carbonio pi\u00f9 sostituito (regola di Markovnikov): \nR-CH=CH2 + Br-Cl \u2192 RCHCl=CH2Br\nNel caso di alcheni coniugati con un carbonile (o altro gruppo elettron-attrattore ad effetto mesomero -\"M\") che destabilizza il carbocatione in \u03b1, l'orientazione si rovescia, come visto in una serie di esteri metilici \u03b1,\u03b2-insaturi. In queste reazioni di addizione elettrofila BrCl risulta pi\u00f9 reattivo di ICl. \nSoluzioni standardizzate di cloruro di bromo si addizionano rapidamente e quantitativamente ad aldeidi \u03b1,\u03b2-insature senza ossidare il gruppo aldeidico e sono state quindi usate per la loro determinazione quantitativa.\nUsi.\nIl cloruro di bromo \u00e8 usato in chimica analitica, in soluzione di acido cloridrico concentrato e in presenza di 2,4-dinitrofenilidrazina, come titolante rapido e preciso di svariati composti organici di tipo carbonilico e affini.\nIl cloruro di bromo \u00e8 usato in chimica analitica nella determinazione di bassi livelli di mercurio, ossidandolo allo stato Hg(II).\nCampioni di BrCl sono usati in alcuni tipi di batterie al litio Li-SO2 per incrementare l'energia e il voltaggio.\nIn biologia.\nIl cloruro di bromo ha attivit\u00e0 biocida, specialmente come anticrittogamico, e antisettica. \u00c8 l'ingrediente attivo del biocida Stabrom 909. "}
{"id": "1555031", "revid": "28101938", "url": "https://it.wikipedia.org/wiki?curid=1555031", "title": "Eracliana", "text": ""}
{"id": "1555040", "revid": "198277", "url": "https://it.wikipedia.org/wiki?curid=1555040", "title": "Serie A1 1984-1985 (pallavolo femminile)", "text": "La Serie A1 femminile FIPAV 1984-85 fu la 40\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Teodora Ravenna, al suo quinto scudetto consecutivo. Mangiatorella Reggio Calabria e Geo Survey Offshore San Lazzaro disputarono e vinsero gli spareggi contro Hoonved Albizzate e Volley Roma."}
{"id": "1555050", "revid": "729019", "url": "https://it.wikipedia.org/wiki?curid=1555050", "title": "7-11 e Doppi", "text": "7-11 e Doppi \u00e8 un gioco con i dadi, in cui spesso si usa bere e che pu\u00f2 essere giocato da almeno tre persone."}
{"id": "1555056", "revid": "106456", "url": "https://it.wikipedia.org/wiki?curid=1555056", "title": "Basolo (nome)", "text": "Origine e diffusione.\nDeriva da \"Basolus\", la forma latinizzata di un nome germanico \"Basulo\"; \u00e8 basato sull'elemento \"bas\", che significa \"sforzo\", \"fatica\".\nLa diffusione di questo nome \u00e8 bassissima, ed \u00e8 ricordato prevalentemente per l'unico santo cos\u00ec chiamato.\nOnomastico.\nL'onomastico pu\u00f2 essere festeggiato il 26 novembre in ricordo di san Basolo, monaco a Verzy ed eremita presso Reims."}
{"id": "1555062", "revid": "114271099", "url": "https://it.wikipedia.org/wiki?curid=1555062", "title": "Stuart Beattie", "text": "Biografia.\nHa studiato alla Knox Grammar School di Sydney, dove la madre era insegnante di lingue. Debutta con la sceneggiatura del film australiano \"Joey\" che racconta le avventure di un canguro. Nel corso degli anni ha scritto \"Collateral\", \"Derailed - Attrazione letale\" e ha collaborato alla saga dei \"Pirati dei Caraibi\".\nNel 2007 \u00e8 uno degli sceneggiatori dell'horror di David Slade \"30 giorni di buio\" e ha lavorato alla sceneggiatura di \"Australia\", nuovo film di Baz Luhrmann."}
{"id": "1555064", "revid": "339392", "url": "https://it.wikipedia.org/wiki?curid=1555064", "title": "Coppa d'Africa 2008", "text": ""}
{"id": "1555067", "revid": "729019", "url": "https://it.wikipedia.org/wiki?curid=1555067", "title": "Cittadinanza serba", "text": "La cittadinanza serba (\u0414\u0440\u0436\u0430\u0432\u0459\u0430\u043d\u0441\u0442\u0432\u043e \u0420\u0435\u043f\u0443\u0431\u043b\u0438\u043a\u0435 \u0421\u0440\u0431\u0438\u0458\u0435) \u00e8 la condizione della persona fisica alla quale l'ordinamento giuridico della Serbia riconosce la pienezza dei diritti civili e politici.\nAcquisto della cittadinanza.\nLa cittadinanza della Repubblica di Serbia pu\u00f2 essere ottenuta da tutti coloro che hanno almeno un genitore che \u00e8 originario della Serbia e che ha la cittadinanza serba.\nIl 14 dicembre 2004, l'Assemblea nazionale della Repubblica di Serbia ha approvato la legge sulla cittadinanza della Repubblica di Serbia. Tale legge \u00e8 entrata in vigore il 29 dicembre 2004 e l'attuazione di tale legge \u00e8 iniziata il 27 febbraio 2005.\nLa procedura per l'acquisizione della cittadinanza serba \u00e8 facilitata per i bambini nati in Serbia. La procedura per l'acquisizione della cittadinanza \u00e8 anche facilitata per le persone che hanno rinunciato alla precedente cittadinanza. Le persone con dieci anni di residenza in Serbia hanno il diritto di richiedere e ottenere la cittadinanza dello stesso.\nLe persone che hanno stipulato un matrimonio con un cittadino o un cittadino serbo possono ottenere la cittadinanza, a condizione che il matrimonio duri per almeno 3 anni.\nLa richiesta di ottenere la cittadinanza della Repubblica di Serbia deve essere presentata alle autorit\u00e0 di polizia del luogo di residenza e, se si vive all'estero, pu\u00f2 essere presentata anche attraverso l'ufficio di rappresentanza diplomatico-consolare competente della Repubblica di Serbia.\nLa procedura per l'acquisizione della cittadinanza della Repubblica di Serbia \u00e8 speciale e dura meno per le persone che avevano la cittadinanza della Repubblica Federale Socialista di Jugoslavia.\nGli stranieri possono, su loro richiesta, essere ammessi alla cittadinanza della Repubblica di Serbia a condizione che siano adulti, abbiano un rapporto di lavoro e abbiano almeno tre anni di residenza permanente nel territorio della Repubblica di Serbia.\nLa Repubblica di Serbia ha una legge sulla doppia cittadinanza, quindi \u00e8 possibile ottenere la cittadinanza serba mantenendo allo stesso tempo la cittadinanza del paese di origine."}
{"id": "1555068", "revid": "422722", "url": "https://it.wikipedia.org/wiki?curid=1555068", "title": "Divisione Garibaldi &quot;Pinan-Cichero&quot;", "text": "La Divisione Garibaldi \"Pinan-Cichero\" \u00e8 stata una formazione partigiana garibaldina che ha combattuto alle spalle dell'Appennino ligure-piemontese durante la Resistenza, da fine febbraio 1945 fino alla Liberazione.\nLa Divisione Pinan - Cichero, nata da una scissione della Divisione Cichero, agiva nelle immediate vicinanze della \"Camionale\", oggi autostrada A7, e proprio per questo ebbe una funzione chiave nelle ultime fasi della guerra di liberazione. \nLa nascita della Divisione.\nLe Divisione Cichero era cresciuta in maniera esponenziale dall'ottobre 1943 ed aveva raggiunto dimensioni ben superiori a quelle ritenute ordinarie per una formazione di questo rango; di pari passo era cresciuta la fama di \"Bisagno\", leader indiscusso del movimento partigiano genovese. Le motivazioni che portarono alla nascita di una nuova divisione erano dettate dal fatto che la Cichero estendeva ormai i propri uomini su un territorio troppo ampio, rendendo difficili ed a volte inefficaci i collegamenti tra i reparti. La nuova divisione si sarebbe occupata, in maniera autonoma ed indipendente, delle valli Curone, Borbera e Scrivia, territori del resto in cui gi\u00e0 operavano le Brigate Oreste ed Arzani, e che avrebbero avuto un ruolo strategico fondamentale nei giorni dell'insurrezione, vista la vicinanza con le principali via di fuga che i tedeschi avrebbero giocoforza usato. Tra le motivazioni inoltre non \u00e8 da escludere le preoccupazione del Comando VI Zona di limitare la popolarit\u00e0 e l'influenza di Bisagno, cattolico a capo di un settore prevalentemente comunista.\nLa formazione della Divisione.\nLa nuova divisione, pur indipendente, intendeva collocarsi nel preciso solco tracciato dalla scuola di Cichero, della quale manteneva un richiamo nel nome. Anche i quadri provenivano interamente dalle formazione madre, e molti dalle schiere dei fedelissimi di Bisagno. \nLa struttura della divisione poggiava sulle preesistenti \"Brigata Oreste\" e \"Brigata Arzani\", che contavano circa 300 uomini ciascuna; la prima agiva tra Novi e Busalla, mentre la seconda tra Serravalle e Tortona. Venne invece creata per l'occasione la \"Brigata Po-Argo\", nata da un battaglione della Arzani. Quest'ultima formazione contava circa 200 effettivi dislocati tra Tortona e Pontecurone. A queste si univa la \"108\u00aa Brigata Paolo Rossi\", formazione sappista di pianura inizialmente nota come Brigata Pagella e dipendente dalla 10\u00aa Divisione Alessandria ma passata con i suoi oltre cento effettivi alla VI zona gi\u00e0 nel novembre 1944. \nNon inquadrate nella Divisione ma a stretto contatto con essa agivano la Brigata Val Lemme-Capurro e la Brigata Odino.\nL'organigramma alla vigilia della Liberazione.\nLa Pinan-Cichero arriv\u00f2 ai giorni della Liberazione forte di circa 1200 uomini, articolati su tre brigate, alle quali si andavano ad aggiungere una brigata sappista ed una fitta rete di SAP di villaggio. "}
{"id": "1555075", "revid": "599013", "url": "https://it.wikipedia.org/wiki?curid=1555075", "title": "Jon Macken", "text": ""}
{"id": "1555078", "revid": "4252", "url": "https://it.wikipedia.org/wiki?curid=1555078", "title": "Nicola Pellegrino", "text": "Biografia.\nIn Grecia.\nNicola era un giovane greco, nato a Stiri nella Grecia meridionale (attuale Distomo), per via del suo lavoro da pastore, conduceva una vita solitaria e quasi eremitica che gli indusse una certa spiritualit\u00e0. Aveva cominciato il suo cammino di fede proprio in quei luoghi recitando incessantemente \"Kyrie eleison\". Proprio per questo recitare continuo era sbeffeggiato e deriso da tutti. Nella sua terra d'origine era considerato pazzo al punto che sua madre, esasperata, lo fece rinchiudere in un monastero dove era percosso e picchiato, ma egli non mostrava mai un lamento o un disagio, anzi, nel suo cuore cominci\u00f2 a farsi strada il sogno di recarsi in pellegrinaggio a Roma e fu cos\u00ec che da Lepanto si imbarc\u00f2 alla volta di Otranto.\nL'arrivo in Puglia.\nDurante il viaggio fu gettato in mare per il suo solito e insistente ripetere \"Kyrie eleison\", ma a sorpresa di tutti raggiunse la meta prima degli altri. Giunto a Otranto, fu accolto malamente dall'arcivescovo che era stato disturbato dal suo urlare \"Kyrie eleison\". La stessa cosa accadde a Racale, Lecce e Taranto. Giunse infine a Trani il 20 maggio 1094 con il suo solito gridare \"Kyrie eleison\", attir\u00f2 subito intorno a s\u00e9 un gran numero di bambini ai quali regalava ciliegie e altri frutti e and\u00f2 per le vie della citt\u00e0 lodando il Signore. L'arcivescovo Bisanzio lo mand\u00f2 a chiamare e lo interrog\u00f2 personalmente. Rimase cos\u00ec colpito dalla semplicit\u00e0 e ingenuit\u00e0 di questo giovane che gli offr\u00ec senza indugio vitto e alloggio per quanto ne avesse desiderato.\nGli ultimi giorni a Trani, morte e canonizzazione.\nIl 23 maggio Nicola si ammal\u00f2 e fu accolto nella casa di un tale Sabino. Nei giorni di malattia molte furono le visite che ricevette dai bambini e dalla popolazione ai quali faceva dolci discorsi e recitava parole di conforto.\nIl 2 giugno 1094 mor\u00ec, molto giovane. Tanta fu la gente che si rec\u00f2 a visitare le sue spoglie: il suo corpo fu risposto nella chiesa di S. Maria de Russis (San Giacomo) e incominciarono a verificarsi i primi presunti miracoli. Qualche anno dopo, su iniziativa dell'arcivescovo di Trani Bisanzio e a furor di popolo, fu canonizzato. Nel 1098 iniziarono i lavori per la costruzione della basilica a lui dedicata che accolse le sue spoglie mortali.\nIconografia.\nSan Nicola il Pellegrino \u00e8 rappresentato con fattezze giovanili, reca una croce nella mano destra o sinistra e la bisaccia a tracolla. Spesso nell'iconografia compare anche l'invocazione \"Kyrie eleison\".\nCulto.\nChiesa cattolica.\nLa Chiesa cattolica commemora la sua memoria il 2 giugno. Il santo \u00e8 il patrono della citt\u00e0 di Trani, la localit\u00e0 del suo decesso.\nDagli anni '20 il santo \u00e8 altres\u00ec celebrato nel quartiere La Boca di Buenos Aires come retaggio di immigrati tranesi.\nConfraternita.\nLa Congrega di San Nicola il Pellegrino, che ha sempre avuto sede nella Cattedrale di Trani, venne fondata nel 1630. Ricevette ufficialmente il Regio Assenso il 23 gennaio 1777.\nLa confraternita era formata principalmente da fratelli contadini: fino agli anni 60, nel mese di maggio, la Confraternita organizzava ogni domenica un curioso corteo con la statua di San Nicolino, che partiva dalla casa del \"Maestro\" e andava in giro per la citt\u00e0 con rami di ciliegi e campanelli, per raccogliere fondi per la successiva festa del 2 giugno (festa liturgica del Santo).\nOltre al culto verso San Nicola il Pellegrino, Patrono della citt\u00e0, la Confraternita accompagna la processione del Miracoloso Crocifisso che, ogni 3 maggio arriva per mare dalla penisola di Colonna, per essere venerato dai Tranesi. La Congrega, inoltre, partecipa alla processione dei Misteri del Venerd\u00ec Santo, portando le immagini della Santa Maddalena e del Cristo Morto.\nChiesa ortodossa.\nNella Chiesa ortodossa \u00e8 considerato uno stolto in Cristo. La sua memoria \u00e8 ricordata il 2 giugno dai fedeli ortodossi di tradizione latina."}
{"id": "1555086", "revid": "767487", "url": "https://it.wikipedia.org/wiki?curid=1555086", "title": "Beavis &amp; Butt-Head alla conquista dell'America", "text": "Beavis &amp; Butt-Head alla conquista dell'America (\"Beavis and Butt-Head do America\") \u00e8 un film cartone animato messo in commercio il 20 dicembre 1996, realizzato, pubblicato e distribuito da Paramount Pictures, Geffen e MTV, nonch\u00e9 diretto da Mike Judge. Trasposizione cinematografica della serie di MTV \"Beavis and Butt-Head\".\nTrama.\nIl film si apre con Beavis e Butt-head che sognano di essere due giganti che attaccano la citt\u00e0, ma ad un certo punto Butt-head viene svegliato dall'amico perch\u00e9 qualcuno \u00e8 entrato in casa loro e ha rubato la TV.\nI due partono alla ricerca del loro televisore e, dopo inutili tentativi, decidono di visitare un motel di bassa qualit\u00e0 che pubblicizza televisori in ogni camera; prima incontrano il preside della loro scuola in camera con una prostituta, poi incontrano Driunken Muddy Grimes, un criminale in attesa di due \"hitmen\" da mandare a Las Vegas per uccidere la moglie Dallas.\nMuddy, convinto che i due uomini siano Beavis e Butt-head, spiega loro di andare a Las Vegas a \"scorticare\" la moglie Dallas (per \"scorticare\" Grimes intendeva \"uccidere\" ma i due ragazzi pensavano che significasse \"scopare\"), li accompagna all'aeroporto; i due partono e Grimes, quando torna al motel, vede due ragazzi che gli raccontano di essere i due \"hitmen\" che stava aspettando. A quel punto parte per Las Vegas alla ricerca di Beavis e Butt-head per ucciderli e, mentre va via, dal furgoncino degli altri due cade un televisore che verr\u00e0 abbandonato l\u00ec; quello era il televisore di Beavis e Butt-head che era stato rubato poco prima.\nQuando i due arrivano all'albergo incontrano Dallas, che pochi giorni prima aveva rubato da un laboratorio un'arma biologica molto pericolosa chiamata \"Unit\u00e0 X-5\". Lei capisce subito che si tratta di due ragazzi ignoranti che volevan solo andare a letto con lei e fa loro una proposta; se avessero viaggiato su un pullman turistico diretto a Washington DC sarebbe andata a letto con loro e, poco prima che arrivasse la polizia per arrestarla, riusc\u00ec a nascondere l'arma nei pantaloni di Beavis.\nI due partono verso la capitale; durante il viaggio finiranno per sbaglio su un pullman di suore ma, ad un certo punto, verranno abbandonati in un autogrill, cercheranno di raggiungere Washington camminando nel deserto senza acqua e cibo e, a loro insaputa, incontreranno i loro padri. Beavis, affamato, mangia un catcus Peyote, che gli provoca un'allucinazione psichedelica sul Death metal. Nel frattempo gli agenti dell'ATF sono alla ricerca dei due ragazzi, che secondo loro sono due astuti criminali terroristi, bloccano tutte le strade della zona ma non riescono a trovarli.\nLa mattina successiva Muddy ritrova Beavis e Butt-head, che si nascondono nel bagagliaio della sua auto per sfuggire ai controlli ma, durante il tragitto, i due escono dal bagagliaio provocando una serie di incidenti stradali e quando vedono il loro pullman, quello preso a Las Vegas, ci tornano sopra.\nArrivati a Washington DC visitano prima il Senato e poi la Casa Bianca, luogo in cui Beavis si \"trasforma\" nel suo alter ego, il \"Grande Cornholio\", per aver preso troppe pastiglie durante il viaggio ed inizia a girovagare per l'edificio.\nIntanto gli agenti dell'ATF, arrivati nella capitale, arrestano Muddy e Dallas e si dirigono verso la Casa Bianca per recuperare l'unit\u00e0 X-5. Arrivati a destinazione trovano per primo Butt-head, lo perquisiscono ma non trovano niente.\nNel frattempo l'intero edificio viene evacuato in quanto Beavis/Grande Cornholio inizia a minacciare per telefono i membri del DEFCON, successivamente entra nella roulotte di Tom Anderson, il vicino di casa in visita turistica con la moglie, si toglie i pantaloni e quando viene scoperto dall'anziano viene buttato fuori. Quando lo trovano gli agenti dell'ATF e cercano di sparargli Beavis \"ritorna normale\" e, mentre cercano di colpirlo, Anderson esce dalla roulotte con i pantaloni del giovane; gli agenti, convinti che sia il vecchio il delinquente, gli tolgono i calzoni dalle mani ma, nel tentativo, l'unit\u00e0 X-5 esce dalla tasca, finisce per caso sulla mano di Butt-head che la consegna al capo dei servizi segreti, evitando una catastrofe mondiale.\nBeavis e Butt-head diventano degli \"eroi nazionali\" (anche se il loro gesto rimarr\u00e0 \"Top secret\") e Tom Anderson viene arrestato con l'accusa di essere un terrorista che si \u00e8 servito dei due giovani per coprire le sue attivit\u00e0 criminali.\nIl film si chiude con i due che vengono ricevuti dal Presidente USA Bill Clinton, nominandoli agenti onorari dell'ATF e quando tornano ad Highland, passando vicino al motel, vedono la loro TV abbandonata, se la riprendono e si dirigono verso casa insultandosi a vicenda sullo sfondo del tramonto.\nIn Italia.\nIn Italia il film \u00e8 stato trasmesso per la prima volta il 1\u00ba gennaio 2000 su Tele+ Nero. Successivamente \u00e8 stato replicato su Paramount Comedy e su MTV.\nAccoglienza.\nIncassi.\nIl film \u00e8 stato distribuito nei cinema da Paramount Pictures il 20 dicembre 1996. Ha incassato 63 milioni di dollari negli Stati Uniti, divenendo il maggior incasso d'apertura di tale mese, record che verr\u00e0 superato l'anno successivo da \"Scream 2\" e \"Titanic\".\nCritica.\nIl film \u00e8 stato ben accolto dalla critica. Sul sito \"Rotten Tomatoes\" ha il 72% delle recensioni professionali positive, basato su 54 recensioni e con il consenso \"\"Beavis e Butt-Head alla conquista dell'America\" \u00e8 sfacciatamente offensivo, stupido senza rimorsi, e inaspettatamente divertente\". Su Metacritic ha una valutazione del 64 su 100 basata su 16 recensioni. Roger Ebert sul \"Chicago Sun-Times\" ha elogiato il film come una satira \"volgare\" sui giovani americani, confrontandolo al film \"Fusi di testa\"."}
{"id": "1555087", "revid": "106908", "url": "https://it.wikipedia.org/wiki?curid=1555087", "title": "Kamp (fiume)", "text": "Il Kamp \u00e8 un fiume lungo 153\u00a0km che scorre nell'Austria settentrionale, affluente di sinistra del Danubio. Le sorgenti del Kamp sono sul confine tra Bassa Austria e Alta Austria, presso la citt\u00e0 di Liebenau, nel M\u00fchlviertel. Il corso ha per lo pi\u00f9 direzione ovest-est attraverso Rapottenstein (dove riceve l'affluente Kleine Kamp), Zwettl, Krumau am Kamp e Gars am Kamp. Il Kamp si getta nel Danubio presso Grafenw\u00f6rth, ad est di Krems."}
{"id": "1555089", "revid": "599013", "url": "https://it.wikipedia.org/wiki?curid=1555089", "title": "Robert Malcolm", "text": ""}
{"id": "1555099", "revid": "1342360", "url": "https://it.wikipedia.org/wiki?curid=1555099", "title": "Pallone d'oro 1981", "text": "L\u2019edizione 1981 del Pallone d'oro, 26\u00aa edizione del premio calcistico istituito dalla rivista francese \"France Football\", fu vinta dal tedesco Karl-Heinz Rummenigge ().\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1555118", "revid": "2730", "url": "https://it.wikipedia.org/wiki?curid=1555118", "title": "Noelia", "text": "Durante la sua carriera ha pubblicato numerosi singoli entrati in \"Latin Billboard Top 40\" e ha venduto oltre 4 milioni di CD in tutto il mondo.\nNoelia ha mostrato interesse per la musica sin da bambina.\nNel 1998 ha cominciato a lavorare al suo primo omonimo album, uscito poi nel 1999 dal quale sono poi stati estratti il primo singolo \"Tu\", il secondo singolo \"Toco La Luz\" e il terzo singolo, la hit mondiale \"Candela\" sua canzone pi\u00f9 conosciuta e tormentone estivo nel 2001.\nSuccessivamente ha pubblicato diversi altri album per l'etichetta Fonovisa e ancora per la EMI e per la Pink Star Music.\nNel 2013 esce la versione di \"Mind Blown\" su Urbanlife Records, con il remix di Bsharry che arriva alla prima posizione su iTunes per due settimane."}
{"id": "1555120", "revid": "1352625", "url": "https://it.wikipedia.org/wiki?curid=1555120", "title": "Gaio Oppio", "text": "Appartenente al rango degli \"Equites\", fu un convinto sostenitore di Gaio Giulio Cesare, del quale cur\u00f2 le relazioni con gli altri politici. Strinse rapporti anche con Marco Tullio Cicerone, e, dopo la morte di Cesare, favor\u00ec l'ascesa di Ottaviano. Fu autore di varie biografie (tra cui quella dello stesso Cesare, di Publio Cornelio Scipione Africano e di Gaio Cassio Longino), e di un libretto in cui sosteneva che Cesarione non fosse in realt\u00e0 figlio di Cesare. Gli vengono attribuiti il \"Bellum Hispaniense\", il \"Bellum Africum\" e il \"Bellum Alexandrinum\"."}
{"id": "1555132", "revid": "767487", "url": "https://it.wikipedia.org/wiki?curid=1555132", "title": "41P/Tuttle-Giacobini-Kres\u00e1k", "text": "La cometa Tuttle-Giacobini-Kres\u00e1k, formalmente designata come 41P/Tuttle-Giacobini-Kres\u00e1k, \u00e8 una cometa periodica del Sistema solare.\nScoperta da Horace Parnell Tuttle il 31 maggio 1858 e riscoperta indipendentemente da Michel Giacobini e \u013dubor Kres\u00e1k nel 1907 e nel 1951 rispettivamente, appartiene alla famiglia cometaria di Giove, che raccoglie quelle comete che hanno l'afelio paragonabile a quello dello stesso Giove (~5,4 UA).\nLa cometa \u00e8 un esempio di un piccolo numero di comete che hanno esibito \"outburst\" che hanno determinato un incremento della luminosit\u00e0 di 9 magnitudini. Le altre sono state: la 98P/Takamizawa nel 1984, la 97P/Metcalf-Brewington nel 1991 e la 17P/Holmes nel 2007.\nStoria.\nLa cometa 41P/Tuttle-Giacobini-Kres\u00e1k \u00e8 stata resa famosa dall'insolito comportamento che tenne nell'apparizione del 1973\nPer comprendere, nel prosieguo, il singolare comportamento che essa manifest\u00f2 in tale anno, bisogna ricordare che il valore della magnitudine \u00e8 legato a quello della luminosit\u00e0: pi\u00f9 \u00e8 basso il suo valore, pi\u00f9 il corpo celeste \u00e8 luminoso.\nL'8 gennaio del 1973 la cometa presentava una magnitudine pari a 21. Cominci\u00f2 progressivamente a brillare sempre pi\u00f9 diventando il 20 maggio di magnitudine 14.\nLa sorpresa si ebbe tra il 26 e il 27 maggio quando la cometa divent\u00f2 molto luminosa con la magnitudine che pass\u00f2 repentinamente da 8 a 4, sviluppando inoltre una coda lunga 0,1\u00b0-0,2\u00b0: in una sola settimana, la cometa 41P/Tuttle-Giacobini-Kres\u00e1k aveva guadagnato ben 10 magnitudini, pari ad un aumento reale della sua luminosit\u00e0 di 10.000 volte.\nA giugno la sua luminosit\u00e0 si affievol\u00ec e la sua magnitudine pass\u00f2 dal valore 6 degli inizi mese al valore 14 sul finire dello stesso.\nMa a luglio la cometa regal\u00f2 un'altra sbalorditiva sorpresa: il giorno 4 la magnitudine era tra 14 e 15, ma pochi giorni dopo, il giorno 7, si port\u00f2 a 4,5. Ancora una volta, in pochi giorni, la cometa era stata capace di aumentare di 10 magnitudini la sua luminosit\u00e0.\nLa cometa si riport\u00f2 successivamente sui suoi valori normali e la sua ultima osservazione fu del 23 settembre con magnitudine 17.\nPerielio del 2006.\nPer quanto riguarda il suo passaggio al perielio del giugno 2006, va detto che non si sono verificate le spettacolari variazioni di luminosit\u00e0 osservate nel 1973, come d'altronde non si erano manifestate nei precedenti transiti. Nel giugno 2006, la cometa 41P/Tuttle-Giacobini-Kres\u00e1k ha attraversato la costellazione del Leone, raggiungendo la 10\u00aa magnitudine intorno alla met\u00e0 del mese."}
{"id": "1555134", "revid": "1566286", "url": "https://it.wikipedia.org/wiki?curid=1555134", "title": "Rina Franchetti", "text": "Era la madre dell'attrice Sara Franchetti.\nBiografia.\nFigura tra le pi\u00f9 rappresentative del teatro novecentesco, esord\u00ec sui palcoscenici nella compagnia di Luigi Pirandello, lavorando poi accanto a Lamberto Picasso. Al cinema esord\u00ec nel 1932 con il film comico \"Due cuori felici\" (1932), di Baldassarre Negroni nella parte di co-protagonista, ma inizialmente la sua attivit\u00e0 sul grande schermo fu molto frammentaria.\nVi ritorn\u00f2 in maniera pi\u00f9 assidua solamente negli anni del dopoguerra, apparendo in pellicole molto famose e particolarmente rappresentative, come \"La provinciale\" (1953) di Mario Soldati o \"La dolce vita\" (1960) di Federico Fellini, in un ruolo di secondo piano ma notevolmente significativo.\nFu inoltre attrice di prosa sotto contratto con la Rai: apparve infatti in numerosi sceneggiati e serie televisive, fra le quali nel 1955 \"Piccole donne\", regia di Anton Giulio Majano, nel 1962 \"Il caso Maurizius\", ancora con Majano, nel 1965 \"Resurrezione\", regia di Franco Enriquez, e, nel 1967, \"La fiera della vanit\u00e0\", diretta nuovamente da Majano.\nDalla seconda met\u00e0 degli anni settanta la sua carriera cinematografica and\u00f2 rapidamente declinando.\nDalla voce melodica e ben impostata, (lavor\u00f2 anche come doppiatrice, ma essenzialmente di caratteriste di secondo piano), fu molto frequentemente impegnata nella prosa radiofonica dell'EIAR e della Rai, sin dai primi anni trenta.\nNel 1985 prese parte al variet\u00e0 radiofonico \"Lagrime\" in onda su Radio 1 nella parte della nonna di Diego Cugia, autore e conduttore del programma insieme a Massimo Catalano. Nel 1988 prese parte allo spettacolo Donna Pirandello, per la regia di Aldo Sarullo.\nRimase in attivit\u00e0 fino alla sua morte, avvenuta all'et\u00e0 di centodue anni."}
{"id": "1555139", "revid": "486946", "url": "https://it.wikipedia.org/wiki?curid=1555139", "title": "Seconda Guerra Italo-Abissina", "text": ""}
{"id": "1555141", "revid": "1632387", "url": "https://it.wikipedia.org/wiki?curid=1555141", "title": "Unleashed (gruppo musicale)", "text": "Gli Unleashed sono una band death metal e viking metalsvedese formata nel 1989 da Johnny Hedlund dopo lo scioglimento dei Nihilist (riformatisi come Entombed senza di lui).\nCultura vichinga, il ricordo di un mondo pre-cristiano e folklore norreno sono i temi principali dei testi della band, che, come band tipo Mot\u00f6rhead, Judas Priest o Venom, si dichiara anche parte integrante della tradizione Rock and roll.\nBiografia.\nGli Unleashed sono nati, nel 1989, per volont\u00e0 del leader Johnny Hedlund dopo lo scioglimento della sua precedente band: i Nihilist.\nNel 1991 \u00e8 stato pubblicato il primo album \"Where No Life Dwells\" e, l'anno successivo \u00e8 stata la volta di \"Shadows in the Deep\".\nFu del 1993 il terzo album \"Across the Open Sea\" per la Century Media Records. L'album vedeva una produzione molto rigorosa e sonorit\u00e0 molto innovative, che fece guadagnare alla band sempre pi\u00f9 nuovi consensi.\nNel 1995 usc\u00ec poi \"Victory\" (sempre per la Century Media), disco che in piena coerenza con il loro percorso: presenta sonorit\u00e0 tra black metal, death metal ed hardcore punk.\nDopo la pubblicazione di altri tre album il gruppo si prese una pausa fino al 2002, anno dell'uscita di \"Hell's Unleashed\", altro classico della band.\nNel 2004 \u00e8 stato pubblicato il settimo album \"Sworn Allegiance\" e, due anni dopo \"Midvinterblot\".\nNello stesso anno hanno partecipato al Masters of Death tour insieme a Grave, Dismember ed Entombed."}
{"id": "1555143", "revid": "767487", "url": "https://it.wikipedia.org/wiki?curid=1555143", "title": "Bolla di replicazione", "text": "In biologia molecolare, si definisce bolla di replicazione la struttura che si forma durante la replicazione del DNA in seguito al lavoro delle elicasi e delle topoisomerasi, che \"aprono\" il DNA per permetterne il legame con la DNA polimerasi.\nMan mano che la replicazione procede, la bolla di replicazione si amplia fino a diventare visibile attraverso tecniche di colorazione e microscopia. Per ogni replicone si forma una sola bolla di replicazione, che si apre bidirezionalmente dall'origine di replicazione. La replicazione del DNA termina quando tutte le bolle di replicazione, fondendosi tra loro, permettono il completo distacco dei due filamenti parentali combinati ora ai due rispettivi filamenti sintetizzati."}
{"id": "1555145", "revid": "767487", "url": "https://it.wikipedia.org/wiki?curid=1555145", "title": "Immagine in cornice", "text": "Immagine in Cornice \u00e8 un film musicale dei Pearl Jam che documenta i cinque concerti tenuti in Italia nel 2006, che include scene dal backstage e varie performance dal vivo.\nRiassunto.\nIl film \u00e8 stato realizzato da Danny Clinch. \u00c8 stato filmato in vari formati, dal Super-8 all'HD. \u00c8 stato pubblicato il 25 settembre 2007."}
{"id": "1555152", "revid": "287204", "url": "https://it.wikipedia.org/wiki?curid=1555152", "title": "Thaya (fiume)", "text": "La Thaya (cos\u00ec in tedesco, in ceco: Dyje ) \u00e8 un fiume in Europa Centrale, affluente della Morava. \u00c8 lungo circa 285\u00a0km e ha un corso sinuoso da ovest a est al confine tra la Bassa Austria (Austria) e la Moravia Meridionale (Repubblica Ceca), bench\u00e9 non rappresenti esattamente il confine nella maggior parte dei tratti. La sua sorgente \u00e8 in due fiumi minori, la Thaya tedesca (\"Deutsche Thaya\") e la Thaya morava (in ceco: \"Moravsk\u00e1 Dyje\", tedesco: \"M\u00e4hrische Thaya\"), la confluenza dei quali \u00e8 situata presso Raabs. Il nome significa \"l'inerte\".\nNel suo corso superiore, la Thaya scorre attraverso profonde gole, lungo le quali costeggia molti castelli. In Moravia \u00e8 arginata in diversi tratti.\nPorta lo stesso nome del fiume (Dyje) anche un piccolo villaggio nel distretto di Znojmo in Repubblica Ceca.\nCitt\u00e0 lungo il corso della Thaya:"}
{"id": "1555155", "revid": "1305772", "url": "https://it.wikipedia.org/wiki?curid=1555155", "title": "Donald Killeen", "text": "Killeen controllava un'attivit\u00e0 criminale presso Boston, Massachusetts, nell'area meridionale, durante gli anni sessanta. La sua organizzazione incluse gangster come Whitey Bulger e Billy O'Sullivan. Prese parte in una guerra di periferia contro la Mullen Gang, sempre nella Boston meridionale, dopodich\u00e9 fu ucciso a Framingham, Massachusetts, il 13 maggio 1972, da parte di Bulger. Nell'omicidio vi sono anche come complici Patrick Nee e Paul McGonagle, anch'essi rivali sia di Killeen che di Bulger."}
{"id": "1555156", "revid": "736476", "url": "https://it.wikipedia.org/wiki?curid=1555156", "title": "Tropario di Winchester", "text": "Il Tropario di Winchester, redatto nell'abbazia benedettina di Winchester agli inizi dell'XI secolo, comprende oltre 150 organa a due voci. L'arricchimento polifonico che caratterizza tale tropario si applicava soprattutto nei passi solistici degli alleluia, dei tractus e dei responsori della messa e dell'ufficio."}
{"id": "1555157", "revid": "1232112", "url": "https://it.wikipedia.org/wiki?curid=1555157", "title": "Merrie Melodies", "text": "Le Merrie Melodies (Allegre Melodie), sono una serie di cortometraggi animati prodotta dalla Warner Bros. dal 1931 al 1969. Come nella serie parallela \"Looney Tunes\", vi compaiono alcuni dei pi\u00f9 famosi personaggi immaginari dei cartoni animati della Warner Bros, come Bugs Bunny, Daffy Duck, Porky Pig e Taddeo.\nProduzione.\nLa serie fu prodotta dalla \"Leon Schlesinger Productions\" fino al 1944, anno in cui Leon Schlesinger vendette il suo studio alla Warner, che lo rinomin\u00f2 Warner Bros.Cartoons., il quale continu\u00f2 a produrre la serie fino al 1969. Le \"Merrie Melodies\" si caratterizzano per l'uso dei personaggi, quasi sempre differenti, al contrario dei \"Looney Tunes\" basati su personaggi ben caratterizzati; per le musiche, non soltanto un mero contorno, ma registrazioni d'importanza, scelte nel vasto catalogo della Warner Bros. Nel 1934 le \"Merrie Melodies\" passarono al colore, e nel corso degli anni persero la loro caratteristica fondata sulla ricercata colonna sonora; nel 1943 anche i \"Looney Tunes\" passarono al colore, facendo s\u00ec che le differenze fra le due serie si riducessero al minimo. Nella serie \"The Looney Tunes Show\" figurano peraltro brevi segmenti musicali intitolati Merrie Melodies. Nel 1988 venne realizzato l'ultimo corto della serie, \"La notte del papero vivente\"."}
{"id": "1555159", "revid": "34392", "url": "https://it.wikipedia.org/wiki?curid=1555159", "title": "Teatro Eschilo (Gela)", "text": ""}
{"id": "1555163", "revid": "205617", "url": "https://it.wikipedia.org/wiki?curid=1555163", "title": "Merrie melodies", "text": ""}
{"id": "1555171", "revid": "81646", "url": "https://it.wikipedia.org/wiki?curid=1555171", "title": "Teorema de l'Hopital", "text": ""}
{"id": "1555189", "revid": "92723", "url": "https://it.wikipedia.org/wiki?curid=1555189", "title": "Ipoly", "text": ""}
{"id": "1555198", "revid": "120475433", "url": "https://it.wikipedia.org/wiki?curid=1555198", "title": "Primasi", "text": "Le primasi sono una particolare forma di RNA polimerasi (DNA-dipendente) (). Nelle prime fasi della replicazione del DNA, le primasi si collegano alle elicasi per formare una particolare struttura chiamata \"primosoma\". Queste sono attivate proprio dalle elicasi, le primasi codificano una breve molecola di RNA (detta appunto \"primer\" o \"Innesco\") di circa 11 \u00b11 nucleotidi, complementare alla molecola di DNA adiacente. Il primer o innesco viene utilizzato successivamente come \"punto di partenza\" per le DNA polimerasi.\nLe primasi sono dunque importantissime per la replicazione del DNA, dal momento che non esistono DNA polimerasi in grado di iniziare la sintesi del DNA senza un primer ad RNA."}
{"id": "1555199", "revid": "729019", "url": "https://it.wikipedia.org/wiki?curid=1555199", "title": "Membrana sinoviale", "text": "La membrana sinoviale \u00e8 una sottile membrana di tessuto connettivo specializzato, presente nelle articolazioni, che riveste internamente la capsula articolare e la parte articolare dell'osso. \u00c8 a contatto diretto con la membrana fibrosa sulla superficie esterna e con il liquido sinoviale sulla superficie interna. Sulla superficie del tessuto a contatto con il liquido sinoviale sono presenti molti macrofagi che hanno la funzione di proteggere il liquido sinoviale rimuovendo i detriti derivati da usura o lacerazioni.\nIl termine \"sinoviale\" deriva dal latino che significa \"uovo\". Paracelso nel coniare questo termine si ispir\u00f2 alla somiglianza del liquido sinoviale col bianco d'uovo.\nAnatomia.\nLa membrana sinoviale \u00e8 formata da uno strato di cellule endoteliali poste su un tessuto connettivo fibroso. Riveste anche i legamenti interarticolari e i tendini.\nContiene la sinovia, un liquido filamentoso, prodotto in parte dalla membrana stessa, che serve a lubrificare le articolazioni, mentre le frange sinoviali sono delle pieghe formate dalla membrana nelle articolazioni.\nStruttura.\nLa membrana sinoviale \u00e8 una lamina posta sul versante interno della cavit\u00e0 diartroidale e che si proietta verso la porzione pi\u00f9 interna della cavit\u00e0 e poggia sulla parte pi\u00f9 interna della capsula. Ha aspetto villiforme, non liscio. Riveste tutta la superficie interna della cavit\u00e0 articolare che non \u00e8 rivestita dalla cartilagine articolare.\nSi compone di 3 strati, dal pi\u00f9 interno al pi\u00f9 esterno:\nLiquido sinoviale.\nIl liquido sinoviale \u00e8 un fluido bianco, limpido, visco-elastico, simile all'albume d'uovo. \u00c8 un dializzato del plasma, ovvero un trasudato per differenza di pressione (osmotica, oncotica e idrostatica) tra i capillari e l'interstizio. \u00c8 ricco di acido ialuronico e altri GAG e deve la sua viscosit\u00e0 alla glicoproteina mucina. Ha 3 funzioni: dissipa il calore, lubrifica i capi articolari e nutre la cartilagine. Il versamento e il riassorbimento della sinovia avviene a livello dei villi sinoviali.\nPatologie.\nIn caso di traumi alle articolazioni si pu\u00f2 assistere ad un eccessivo accumulo di liquido sinoviale, che comporta tumefazione e dolore.\nIn questi casi se si tratta di un aumento di acqua all'interno della cavit\u00e0 articolare si parla di idrarto mentre se \u00e8 presente anche del sangue allora si parla di emartro.\nLe patologie infiammatorie della membrana sinoviale sono genericamente indicate come sinovite. Una dei maggiori esiti di queste infiammazioni \u00e8 l'artrite reumatoide, ma pu\u00f2 verificarsi anche in altre condizioni quali l'osteoartrite e la febbre del fiume Ross. Nella sinovite villonodulare pigmentosa vi \u00e8 invece una proliferazione tumorale o pseudo-tale degli elementi cellulari della membrana sinoviale.\nIl tumore maligno che interesse la cellule mesenchimali che compongono la membrana sinoviale \u00e8 detto sarcoma sinoviale."}
{"id": "1555201", "revid": "156746", "url": "https://it.wikipedia.org/wiki?curid=1555201", "title": "Urban Fantasy", "text": ""}
{"id": "1555209", "revid": "767487", "url": "https://it.wikipedia.org/wiki?curid=1555209", "title": "Transcendence (Crimson Glory)", "text": "Transcendence \u00e8 il secondo album in studio della band heavy metal Crimson Glory, pubblicato nel 1988 per la Roadrunner Records"}
{"id": "1555216", "revid": "638792", "url": "https://it.wikipedia.org/wiki?curid=1555216", "title": "I Cavalieri dello Zodiaco - The Lost Canvas", "text": ""}
{"id": "1555218", "revid": "1924342", "url": "https://it.wikipedia.org/wiki?curid=1555218", "title": "Black Horse and the Cherry Tree", "text": "Black Horse and the Cherry Tree \u00e8 un singolo della cantante scozzese KT Tunstall, pubblicato il 21 febbraio 2005 come primo estratto dal primo album in studio \"Eye to the Telescope\".\nDescrizione.\nLa canzone di solito \u00e8 eseguita solo da KT Tunstall, con la chitarra e la voce a pi\u00f9 livelli costruita pezzo per pezzo con il campionamento dei pezzi dal vivo, e utilizzando un pedale loop per creare la base musicale. La performance del brano nel programma inglese \"Later... with Jools Holland\" (registrato prima della pubblicazione di Eye to the Telescope), \u00e8 stata un passo importante nella carriera di KT.\nLa versione album \u00e8 stata usata come sigla di apertura per la serie televisiva drammatica \"Wild Roses\". La canzone \u00e8 stata poi rifatta da Aly &amp; AJ per Pepsi Smash, incluso il re-release del loro secondo album in studio Insomniatic. Il video della canzone si \u00e8 classificato al 19\u00ba posto su VH1 nella classifica \"40 Greatest Video\" del 2006. Durante un'intervista avvenuta dopo la messa in onda, KT ha affermato che, il giorno delle riprese, \u00e8 stata l'unica volta che si \u00e8 messa il rossetto rosso.\nClassifiche.\nInizialmente, il singolo \u00e8 rimasto nelle posizioni basse della classifica americana \"Billboard Hot 100\", e solo dopo un'esibizione della canzone da parte una delle concorrenti del reality show locale American Idol, Katharine McPhee, \u00e8 riuscito a scalare la classifica passando dalla posizione numero 79 alla numero 23, per poi salire ancora alla numero 20 diventando la prima top20 della cantante."}
{"id": "1555219", "revid": "125210695", "url": "https://it.wikipedia.org/wiki?curid=1555219", "title": "Zo\u00eb Kravitz", "text": "Biografia.\nNata a Venice Beach, Los Angeles, \u00e8 la figlia del cantante Lenny Kravitz e dell'attrice Lisa Bonet; sua nonna paterna era l'attrice Roxie Roker. Entrambi i suoi genitori sono di discendenza afroamericana ed ebrea. Ha studiato alla Miami Country Day School di Miami, Florida, e alla Rudolf Steiner School a Manhattan, New York. Per un breve periodo ha studiato recitazione alla prestigiosa SUNY Purchase Acting Conservatory.\nIl suo debutto cinematografico avviene nel 2007 con un piccolo ruolo nel film di Scott Hicks \"Sapori e dissapori\"; nello stesso anno recita al fianco di Jodie Foster ne \"Il buio nell'anima\" di Neil Jordan, nel ruolo di una giovanissima prostituta. \u00c8 apparsa nel videoclip del singolo di Jay-Z \"I Know\", e inoltre ha partecipato al progetto \"We Are The Ones\", video online di Will.i.am a supporto della campagna presidenziale di Barack Obama.\nNel 2009 \u00e8 tra gli interpreti del dramma indipendente \"Gli ostacoli del cuore\", dove recita al fianco di Pierce Brosnan, Susan Sarandon, Carey Mulligan e Aaron Johnson. L'attrice \u00e8 la voce della band di Filadelfia Elevator Fight. Oltre ad esibirsi nella zona di Filadelfia, la band \u00e8 salita sul palco del Philadelphia's Roots Picnic nel giugno del 2009 dove si \u00e8 esibita al fianco di gruppi come The Roots, TV on the Radio e The Black Keys. La Kravitz \u00e8 anche il volto della fragranza di Vera Wang \"Princess\", compare sul sito web e nella pubblicit\u00e0 per il marchio.\nNel 2010 recita in \"Twelve\" di Joel Schumacher, tratto dall'omonimo romanzo di Nick McDonell, e \"5 giorni fuori\", adattamento cinematografico del romanzo di Ned Vizzini \"Mi ammazzo, per il resto tutto OK\". Nel 2011 interpreta la mutante Angel Salvadore nel film \"X-Men - L'inizio\", mentre dal 2014 interpreta Christina in \"Divergent\" e nei film successivi della saga.\nNel 2015 interpreta una delle \"cinque mogli\" in \"\", quarto capitolo della saga creata e diretta da George Miller, in cui compare a fianco di Tom Hardy, Charlize Theron, Nicholas Hoult, Hugh Keays-Byrne, Rosie Huntington-Whiteley. In realt\u00e0, Zo\u00eb Kravitz aveva ottenuto il ruolo gi\u00e0 nel 2009, ma il film era stato successivamente posposto.\nNel 2016 compare, nella parte di Leta Lestrange, nel film \"Animali fantastici e dove trovarli\", primo capitolo della saga prequel/spin-off del franchise di Harry Potter, e nel 2018 riprende il ruolo nel secondo capitolo della saga, \"Animali fantastici - I crimini di Grindelwald\". Entrambi i film sono diretti da David Yates, e nel cast figurano Eddie Redmayne, Katherine Waterston, Dan Fogler, Ezra Miller, Johnny Depp, Jude Law (solo nel secondo).\nNel 2021 veste i panni di Selina Kyle/Catwoman (oltre ad essere stata prima la doppiatrice originale nel film d'animazione \"LEGO Batman - Il film\") nel film \"The Batman\", diretto da Matt Reeves, in uscita il 3 marzo 2022.\nVita privata.\nIl 29 giugno 2019 si \u00e8 sposata nella villa parigina del padre, dopo due anni di fidanzamento, con l'attore Karl Glusman. Nel dicembre 2020 la coppia si \u00e8 separata. Dal 2021 ha una relazione con l'attore Channing Tatum.\nDoppiatrici italiane.\nNelle versioni in italiano dei suoi film, Zo\u00eb Kravitz \u00e8 stata doppiata da:\nDa doppiatrice \u00e8 stata sostituita da:"}
{"id": "1555225", "revid": "119982", "url": "https://it.wikipedia.org/wiki?curid=1555225", "title": "Brianna Banks", "text": ""}
{"id": "1555233", "revid": "110157", "url": "https://it.wikipedia.org/wiki?curid=1555233", "title": "Pallone d'oro 1982", "text": "L\u2019edizione 1982 del Pallone d'oro, 27\u00aa edizione del premio calcistico istituito dalla rivista francese \"France Football\", fu vinta dall'italiano Paolo Rossi (Juventus).\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1555234", "revid": "466539", "url": "https://it.wikipedia.org/wiki?curid=1555234", "title": "Carlo Di Rudio", "text": "Biografia.\nOrigini e formazione.\nIl conte Carlo Camillo Di Rudio nacque a Belluno in una famiglia di nobili: il padre era il conte Ercole Placido e la madre la contessa Elisabetta de Domini. Detto \"Moretto\" per i suoi capelli neri corvini, assieme al fratello Achille, fu avviato, appena quindicenne, alla carriera militare presso il Collegio Militare di San Luca di Milano, l'odierna Scuola militare \"Teuli\u00e9\". Nel 1848 fu coinvolto nei moti lombardi delle cinque giornate di Milano e uccise, sempre con il fratello, un soldato austriaco croato responsabile di uno stupro e del conseguente assassinio di due donne. Trasferito a Graz, ritorn\u00f2 clandestinamente, accompagnato dal fratello Achille, a Belluno. Abbracciando gli ideali mazziniani, accorse generosamente alla difesa di Venezia seguendo il patriota compaesano Pier Fortunato Calvi. Fu sulle barricate di Venezia che Achille trov\u00f2 la morte a causa di una infezione colerica.\nSfuggito alla polizia austriaca, Carlo di Rudio ripar\u00f2 a Roma in difesa della giovane Repubblica. Qui conobbe Garibaldi, Mazzini, i fratelli Emilio e Enrico Dandolo, Aurelio Saffi, Goffredo Mameli e Nino Bixio. Con Venezia occupata dall'esercito austriaco e Garibaldi esule negli Stati Uniti d'America a New York, anche Di Rudio, ormai perennemente braccato dalla giustizia di Vienna, ripar\u00f2 in Francia, ove nel dicembre del 1851, a Parigi, si schier\u00f2 coi Giacobini che si opponevano al colpo di stato di Napoleone III di Francia. Nello stesso anno partecip\u00f2 all'insurrezione mazziniana del Cadore: lo stesso padre Ercole Placido e la sorella maggiore Luigia furono arrestati e incarcerati a Mantova.\nNel 1857 si trasfer\u00ec a Genova, cercando un imbarco per l'America del Nord. Naufrago, fu costretto a riparare in Spagna, in Francia, Svizzera, Piemonte (ove incontr\u00f2 i propri genitori) e, infine, nel Regno Unito. Qui conobbe la sua futura moglie, la quindicenne Eliza Booth, e per un certo periodo il patriota dall'animo irrequieto ebbe una vita tranquilla, dedita tutta alla famiglia seppur continuamente angustiata da problemi economici. Per sbarcare il lunario, Di Rudio lavor\u00f2 per qualche tempo come giardiniere al servizio di Luigi Pinciani, un noto filantropo amico di Victor Hugo e costantemente in contatto con Giuseppe Mazzini.\nL'attentato a Napoleone III e la condanna all'ergastolo.\nLo spirito rivoluzionario non tard\u00f2 ad avere il sopravvento sulla quotidianit\u00e0 di una vita anonima. Cos\u00ec, quando si present\u00f2 la prima occasione per entrare nuovamente in azione, Di Rudio si trov\u00f2 subito pronto.\nPartecip\u00f2 allo sciagurato piano progettato da Felice Orsini per assassinare l'imperatore Napoleone III di Francia, ritenuto colpevole del fallimento dei moti italiani del 1848-49. Il 14 gennaio 1858, alle 8 e mezza di sera, in rue Lepelletier, nei pressi del teatro dell'Op\u00e9ra national de Paris, tre bombe furono lanciate contro il corteo imperiale che lasciarono per\u00f2 completamente illeso Napoleone III (sub\u00ec solo una piccola ferita alla guancia) e l'imperatrice Eugenia, ma causarono invece otto morti e ben 156 feriti tra la folla assiepata ai bordi della strada.\nFallito l'attentato, Di Rudio fu catturato la sera stessa e processato nel mese di febbraio con tutti gli altri congiurati italiani: Giovanni Andrea Pieri (1808-1858) di Lucca, Antonio Gomez di Napoli e naturalmente l'Orsini. Un altro congiurato, il francese Simone Francesco Bernard riusc\u00ec invece a sfuggire alla cattura.\nOrsini e Pieri, ritenuti colpevoli, furono condannati a morte e giustiziati il 13 marzo, mentre Di Rudio, condannato a morte in un primo tempo, riusc\u00ec grazie all'abilit\u00e0 del suo avvocato, all'influenza del suocero inglese e soprattutto all'indulgenza dell'imperatore a sfuggire alla ghigliottina, rimediando per\u00f2, nel dicembre 1858, una condanna all'ergastolo nella colonia penale della malfamata Isola del Diavolo nella Caienna della Guyana francese.\nLa detenzione in Caienna.\nCarlo Di Rudio giunto alla Caienna medit\u00f2 costantemente su come fuggire al pi\u00f9 presto da quell'inferno tropicale. Considerato un sovversivo politico anche dai compagni di reclusione, dovette rispondere con coraggio e forza fisica alle continue provocazioni degli ergastolani francesi.\nNonostante tutto, Di Rudio riusc\u00ec a trovare degli alleati disposti a partecipare al suo tentativo di fuga. Fallito un primo tentativo, dopo mesi e mesi di ulteriori preparativi segreti, la fuga riusc\u00ec nel 1859, suscitando un clamore eccezionale in tutte le terre coloniali francesi.\nI fuggiaschi raggiunsero, dopo innumerevoli peripezie, il territorio della colonia del Regno Unito Guyana, trovandovi funzionari ben lieti di nasconderli alle pressanti richieste francesi (molti deportati infatti erano condannati politici, invisi alla monarchia francese, ma non alla corona del Regno Unito). Da qui si imbarc\u00f2 per il Regno Unito, riabbracciando nuovamente la famiglia nell'anno 1860.\nL'emigrazione negli USA.\nNel Regno Unito, costantemente afflitto da problemi economici, il giovane Di Rudio avrebbe voluto partecipare ai moti del Risorgimento italiano ma, braccato dalla polizia francese e da quella austriaca, privo di un futuro nel Regno Unito, consigliato dagli amici pi\u00f9 fidati e con in tasca una raccomandazione di Giuseppe Mazzini, prefer\u00ec emigrare con la famiglia negli Stati Uniti d'America.\nSbarcato a New York, anglicizz\u00f2 il suo nome in \"Charles DeRudio\" e nel 1861 trov\u00f2 presto impiego nell'esercito federale statunitense impegnato nella guerra civile. Come semplice volontario, sostituto di un giovane ricco statunitense, fu arruolato nel 79th New York Volunteer Infantry. Si mise ben presto in luce presso i suoi superiori, a tal punto che merit\u00f2 i gradi di sottotenente di una compagnia del 2\u00ba USCT, composta essenzialmente da soldati di origine afroamericana, impegnata con compiti di polizia militare in Florida.\nTerminata la guerra nel 1865 e ancora una volta raccomandato da influenti amici repubblicani (i soli a conoscere il suo vero passato), Carlo Di Rudio fu incorporato nei ranghi dell'esercito statunitense e nel 1869 venne assegnato al 7th Cavalry Regiment degli USA, alle dipendenze del personaggio pi\u00f9 controverso della storia statunitense, il tenente colonnello George Armstrong Custer.\nLa battaglia di Little Big horn, gli ultimi anni e la morte.\nIl 25 giugno 1876 Carlo Di Rudio, assegnato alle squadre del capitano Marcus Reno, partecip\u00f2 alla celebre Battaglia del Little Bighorn, che vide impegnata la cavalleria statunitense nella campagna contro le trib\u00f9 dei Sioux, Hunkpapa, Oglala al comando di Toro Seduto e dei Cheyenne capeggiate da Cavallo Pazzo. Il tenente Di Rudio, che fu uno dei pochi superstiti del 7th Cavalry Regiment, nella battaglia esegu\u00ec diligentemente gli ordini che lo vedevano impegnato in una colonna parallela che doveva attaccare il campo dei nativi, ma si ritrov\u00f2 presto circondato da migliaia di nativi agguerriti. Al Little Big Horn erano presenti altri \"italiani\" del 7\u00ba Cavalleggeri: il trombettiere Giovanni Martini, giovane recluta, salvatosi solo perch\u00e9 George Armstrong Custer lo mand\u00f2 a chiedere rinforzi, il capo della banda del reggimento Felice Vinatieri, l'altro musicista Francesco (Frank) Lombardi, Agostino Luigi Devoto, Giovanni Casella, e ancora Alessandro Stella, Giuseppe Tulo, e Francesco Lambertini. Ve n'erano certo altri di cui oggi si \u00e8 persa memoria.\nCome uno dei pochi superstiti della battaglia, Di Rudio fin\u00ec sulle prime pagine di tutti i giornali statunitensi, fra polemiche, insinuazioni, inchieste, testimonianze in aula. Il suo valore e il suo corretto comportamento militare alla fine furono tuttavia riconosciuti. Trasferito ad altri incarichi, fu assegnato nelle terre del Nordovest. Qui Carlo Di Rudio, ormai capitano, partecip\u00f2 tra luglio e ottobre 1877 alla guerra dei Nasi Forati che si concluse con l'epico inseguimento a Capo Giuseppe, il nativo Nez Perc\u00e9, che era riuscito a tenere in scacco l'esercito americano con i suoi pochi guerrieri e la sua disperata fuga verso il Canada.\nGiunto in Texas con nuovi incarichi logistici, l'ormai anziano soldato italiano riusc\u00ec a conoscere anche il grande Geronimo degli Apache Chirichaua e nella ormai tranquilla guarnigione di frontiera, nel 1896, a 64 anni d'et\u00e0, egli raggiunse la pensione. Ritiratosi a San Francisco, nel 1904 gli fu riconosciuto il grado di maggiore. Carlo Di Rudio mor\u00ec il 1\u00ba novembre del 1910 a Pasadena (California) assistito dalle tre figlie Italia, Roma e America, in un letto sovrastato dai ritratti dei suoi tanto amati compagni d'avventura: Pier Fortunato Calvi e Giuseppe Mazzini. Oggi riposa nel Cimitero Nazionale di San Francisco, California.\nControversie sull'attentato a Napoleone III.\nDi Rudio fu anche al centro di un mistero che non \u00e8 ancora stato completamente svelato e riguarda i nomi di tutti i componenti del famoso attentato a Napoleone III di Francia. Difatti allo storico Paolo Mastri, che gli scrisse nel 1908 poco prima della morte chiedendogli precisazioni sull'attentato dell'Orsini del 1858, Di Rudio rispose di aver visto personalmente Felice Orsini consegnare una delle sue bombe nientemeno che a Francesco Crispi, futuro capo del Governo italiano. Inoltre Di Rudio sostenne che sarebbe stato proprio Crispi e non Orsini a lanciare la terza ed ultima bomba contro il corteo imperiale (le altre due erano state lanciate, una dallo stesso Di Rudio e l'altra da Gomez). L'esplosiva rivelazione scaten\u00f2 una furiosa polemica internazionale, che dall'Italia fu ripresa anche dai giornali francesi. I parenti di Crispi, nel frattempo morto, la bolleranno come fantasie senili; altri lo difenderanno.\nGli storici odierni sembrano non dar peso storico alle affermazioni di Di Rudio in quanto Crispi era s\u00ec effettivamente a Parigi il giorno dell'attentato, ove venne arrestato e quindi espulso dalla Francia, ma la descrizione fisica che ne d\u00e0 Di Rudio, evocandolo con i grossi baffi dell'et\u00e0 matura, stride con il fatto che Crispi portava allora una folta barba. Ma soprattutto, visto che a quell'epoca Crispi era ancora politicamente legato a Mazzini, il maggior nemico di Orsini, che lascer\u00e0 solo due anni dopo per unirsi a Garibaldi nella spedizione in Sicilia, \u00e8 poco probabile ipotizzare una partecipazione all'attentato del futuro presidente del Consiglio."}
{"id": "1555235", "revid": "13574030", "url": "https://it.wikipedia.org/wiki?curid=1555235", "title": "Opistoglifo", "text": ""}
{"id": "1555249", "revid": "31886", "url": "https://it.wikipedia.org/wiki?curid=1555249", "title": "Isaac Casaubon", "text": "Biografia.\nIsaac Casaubon nacque a Ginevra ove si era rifugiata la famiglia, originaria del Delfinato, per sfuggire alle persecuzioni religiose che colpivano i calvinisti. Il padre, Arnaud Casaubon, rientr\u00f2 in Francia a seguito dell'editto di Saint-Germain nel 1562; stabilitosi a Crest, fu ministro ugonotto e si prese carico dell'educazione del figlio Isaac. Questi apprese rapidamente il latino s\u00ec da parlarlo fluentemente gi\u00e0 all'et\u00e0 di nove anni. A 19 anni lasci\u00f2 la casa paterna, ove non aveva avuto sin allora altro precettore che il padre, e torn\u00f2 a Ginevra per seguire le lezioni di giurisprudenza, teologia e lingue orientali. Nel 1582 gli fu affidato presso la medesima Universit\u00e0 l'insegnamento di greco, in sostituzione del suo maestro Fran\u00e7ois Portus morto l'anno precedente.\nSpos\u00f2 Florence, la figlia del celebre stampatore Henri Estienne. Cur\u00f2, per la stamperia di famiglia, numerose edizioni di classici latini e greci con traduzioni, note e commenti. Ben presto, nel 1596, il suo carattere inquieto e le difficolt\u00e0 nei rapporti col suocero indussero Casaubon ad accettare un incarico di insegnamento presso l'Universit\u00e0 di Montpellier, con i titoli di \"conseiller du roi\" e di \"professeur stipendi\u00e9 aux langues et bonnes lettres\". Nel frattempo, per\u00f2, Casaubon aveva gi\u00e0 avviato solidi rapporti, per lo pi\u00f9 epistolari, con alcuni degli uomini pi\u00f9 influenti nell'Europa letteraria dell'epoca: tra gli altri, Giuseppe Giusto Scaligero a Leida, ma anche il potente maestro della \"Biblioth\u00e8que du Roi\", Jacques-Auguste de Thou, a Parigi. A Montpellier Casaubon si trattenne solo due anni: nel 1598 era a Lione, presso il \"surintendant de la justice\" M\u00e9ric de Vicq, con l'ausilio del quale visit\u00f2 Parigi e fu introdotto presso il re Enrico IV di Francia. Il sovrano era in quel momento impegnato in un progetto di rinascita dell'Universit\u00e0 di Parigi, che era stata travolta dalle guerre di religione: l'arrivo di Casaubon rappresent\u00f2 dunque per lui un'ottima occasione per rinvigorire gli studi di greco. A ci\u00f2 giovarono certamente i buoni uffici di de Thou, oltre che di de Vicq. Cos\u00ec, nel gennaio 1599 ricevette un incarico per trasferirsi a Parigi: ma Casaubon prese tempo e si trattenne ancora un anno a Lione.\nA Parigi Casaubon fu coinvolto nella cosiddetta conferenza di Fontainebleau, una disputa fra Philippe Duplessis-Mornay ed il cardinale Jacques du Perron, schierandosi con Duperron contro Duplessis su punti significativi della dottrina. Ci\u00f2 caus\u00f2 la nascita di forti sospetti contro Casaubon all'interno del partito ugonotto francese, poich\u00e9 si cominci\u00f2 a temere che egli meditasse l'abiura. I sospetti divennero tanto pi\u00f9 forti quando uno dei figli di Casaubon abbracci\u00f2 il cattolicesimo e prese i voti, con il sostanziale consenso del padre. Del resto gi\u00e0 Canaye du Fresne, amico e patrono di Casaubon, aveva abiurato. Lo studioso ginevrino fu perci\u00f2 fatto oggetto di interessi e speranze sia da parte cattolica che da parte protestante, sebbene egli si spostasse sempre pi\u00f9 su posizioni intermedie fra il calvinismo e l'ultramontanismo.\nIl progetto regio di affidare un incarico di insegnamento al protestante Casaubon dovette venir meno anche a seguito delle resistenze di parte cattolica contro tale possibilit\u00e0. Nondimeno, una posizione ufficiale gli fu garantita dalla morte del vicebibliotecario Jean Gosselin, che Casaubon sostitu\u00ec nel 1604, con un ragguardevole stipendio. La permanenza a Parigi dur\u00f2 fino al 1610: questo periodo fu piuttosto propizio, giacch\u00e9 gli era garantita libert\u00e0 di culto ma anche una posizione agevole per attendere ai propri studi in contatto con tutta la societ\u00e0 delle lettere, francese e internazionale. Un'ampia quantit\u00e0 di libri a stampa e manoscritti gli fu accessibile grazie alla biblioteca regia. Tuttavia, i contrasti fra ugonotti e cattolici, e le invidie suscitate dal carattere difficile di Casaubon indussero lo studioso a rimeditare sulla propria permanenza in Francia; lo stesso sovrano, che si era convertito al cattolicesimo pur di salire al trono, tent\u00f2 pi\u00f9 volte vanamente di convertire Casaubon, suscitando i sospetti dei teologi ugonotti.\nLa situazione precipit\u00f2 a seguito dell'attentato di Enrico IV, nel 1610. Casaubon ricevette numerosi segnali di disponibilit\u00e0 dall'Inghilterra e alla fine scelse di seguire Henry Wotton, ambasciatore straordinario di Giacomo I d'Inghilterra, approfittando di un invito inviatogli da Richard Bancroft, arcivescovo di Canterbury. L'accoglienza ricevuta oltre Manica fu molto sontuosa: gli furono assegnate due prebende, una a Canterbury, l'altra a Westminster. Anche in Inghilterra lo seguirono le polemiche religiose: Pierre Du Moulin, pastore della Chiesa ugonotta a Parigi, scrisse al vescovo di Bath accusando Casaubon di avere propensioni papiste e di non essere legato alla Riforma che per pochi punti dottrinali; la minaccia sottesa era che un'eventuale conversione di Casaubon avrebbe creato un gravissimo danno di immagine per l'intero partito riformato per via del grande prestigio che egli aveva in tutta Europa. Nondimeno, le posizioni di mediazione che Casaubon professava su un piano religioso ben si accordarono con l'orientamento che in quel momento dominava nella Chiesa anglicana.\nLa sosta in Inghilterra doveva essere inizialmente temporanea. La reggente del trono francese, Maria de' Medici, per evitare di perdere Casaubon, proib\u00ec che la sua biblioteca, rimasta a Parigi, gli fosse inviata a Londra: si richiese un intervento del sovrano inglese per consentire alla moglie di Casaubon di portare in Inghilterra almeno una parte dei libri di cui il marito aveva bisogno. La vita a Londra fu colma di successi, ma anche di invidie e gelosie, s\u00ec che egli fu perfino fatto oggetto di aggressioni. L'ultimo periodo della vita di Casaubon fu speso nella confutazione degli \"Annales\" di Cesare Baronio, impresa nella quale egli consum\u00f2 fin le sue ultime forze. La morte lo colse nel 1614 a Londra e fu sepolto nell'Abbazia di Westminster.\nOpere.\nOltre alle edizioni gi\u00e0 menzionate, Casaubon aveva commentato edizioni di Persio, Svetonio, Eschilo, e di scrittori della \"Storia Augusta,\" mentre l'edizione di Polibio\",\" a cui aveva dedicato molto impegno, rimase incompiuta, e se la sua opera pi\u00f9 ambiziosa rimane il commento ai \"Deipnosofisti\" di Ateneo di Naucrati, il suo \"Teofrasto\" rappresenta forse l'eccellenza tra i suoi lavori di commentatore. Il suo ultimo lavoro, commissionatogli prima di morire dal re Giacomo I, fu la critica agli \"Annales Ecclesiastici\" di Cesare Baronio. Pur trattandosi solo di un'introduzione alla critica globale che si era proposto di intraprendere, nel suo pur breve \"De rebus sacris et ecclesiasticis exercitationes XVI\", egli sferr\u00f2 un attacco diretto alle tesi del Baronio mettendone in evidenza la carenza delle fonti e lo scarso lavoro di critica linguistica. In particolare il Casaubon dimostr\u00f2 in maniera convincente e definitiva che gli scritti appartenenti al cosiddetto \"Corpus Hermeticum\" e attribuiti ad Ermete Trismegisto, non risalivano ad un\u2019epoca egiziana coeva o precedente quella mosaica, ma erano opera di un sincretismo gnostico-ebraico con influenze iraniche di autori molto pi\u00f9 tardi (I-II sec. d.c.)\nLa sua corrispondenza in latino fu rassemblata da Theodoor van Almeloveen Jansson (Rotterdam, 1709), che procedette alla raccolta e scrisse la sua biografia. All'epoca di tale stesura, l'editore olandese era tuttavia a conoscenza solo di estratti del suo diario personale (Efemeridi), il cui manoscritto, conservato nella biblioteca del capitolo di Canterbury, fu pubblicato solo nel 1850. Esso rappresenta il documento pi\u00f9 completo su quello che poteva essere la vita quotidiana di uno studioso del XVI secolo.."}
{"id": "1555253", "revid": "126257", "url": "https://it.wikipedia.org/wiki?curid=1555253", "title": "Vauxhall Tigra", "text": ""}
{"id": "1555256", "revid": "188323", "url": "https://it.wikipedia.org/wiki?curid=1555256", "title": "Bussola (motore)", "text": ""}
{"id": "1555258", "revid": "63727", "url": "https://it.wikipedia.org/wiki?curid=1555258", "title": "Holden Tigra", "text": ""}
{"id": "1555261", "revid": "6923", "url": "https://it.wikipedia.org/wiki?curid=1555261", "title": "Chevrolet Tigra", "text": ""}
{"id": "1555271", "revid": "547034", "url": "https://it.wikipedia.org/wiki?curid=1555271", "title": "Nel bene e nel male (album)", "text": "Nel bene e nel male \u00e8 il terzo album in studio del gruppo musicale italiano ATPC, pubblicato nel 2000 dalla V2 Records."}
{"id": "1555274", "revid": "223378", "url": "https://it.wikipedia.org/wiki?curid=1555274", "title": "Passerotto", "text": ""}
{"id": "1555280", "revid": "3115", "url": "https://it.wikipedia.org/wiki?curid=1555280", "title": "Gary Becker", "text": "Il 29 ottobre 2007 \u00e8 stato insignito della Medaglia presidenziale della libert\u00e0, una delle pi\u00f9 prestigiose onorificenze civili degli Stati Uniti dal Presidente George W. Bush.\nBiografia.\nLaureatosi nella Universit\u00e0 di Princeton, si \u00e8 successivamente perfezionato nell'Universit\u00e0 di Chicago dove ha svolto la sua tesi di dottorato sotto la guida di Milton Friedman. \nDopo aver svolto attivit\u00e0 di ricerca presso la Chicago University e la Columbia University, dal 1970 \u00e8 tornato all'Universit\u00e0 di Chicago, dove ha insegnato a lungo economia e sociologia.Autore di diversi saggi, ha ricevuto numerosi riconoscimenti internazionali e lauree ad honorem. \nFra i suoi tanti incarichi, \u00e8 stato Presidente e Vicepresidente dell'American Economic Association e dal 1988 \u00e8 membro dell'Istituto di politica fiscale e monetaria del Ministero delle Finanze giapponese. \nNel 1998 Becker fu uno dei fondatori di \"UNext.com\", un consorzio fra alcune delle pi\u00f9 importanti istituzioni accademiche americane per l'istruzione e la formazione superiore a distanza. Ha ricevuto nel 1992 il Premio Nobel.\nOpera.\nParticolare studio ha dedicato al capitale umano e alle sue relazioni con la crescita economica.\nLa motivazione del premio Nobel ha indicato che il conferimento avveniva \"per aver esteso la ricerca economica a discipline come la sociologia, la demografia e la criminologia\" e per aver mostrato come i fattori economici influenzino il processo decisionale anche in aree che, in precedenza, i ricercatori consideravano dominate da comportamenti abituali e spesso decisamente irrazionali."}
{"id": "1555282", "revid": "275619", "url": "https://it.wikipedia.org/wiki?curid=1555282", "title": "Devilman - Time Travellers", "text": ""}
{"id": "1555292", "revid": "124409962", "url": "https://it.wikipedia.org/wiki?curid=1555292", "title": "Express (arma)", "text": "Si indica come Express un tipo di armi da fuoco lunghe a due canne rigate, basculanti, usato per la caccia grossa.\nCaratteristiche tecniche.\nGli Express ricalcano la struttura fondamentale dei corrispondenti modelli (doppietta e sovrapposto) a canna liscia per la caccia a piccoli animali, ma se ne differenziano dal tipo di munizione impiegata.\nGli animali di grossa taglia e dalla pelle spessa richiedono, per un abbattimento immediato (in gergo venatorio: \"pulito\") e cio\u00e8 senza sofferenza eccessiva per l'animale e senza pericolo per il tiratore, l'uso di cartucce assai potenti. Per il cinghiale si usa talvolta un normale fucile ad anima liscia caricato con palla unica (di vario tipo), ma rappresenta un po' il massimo che si pu\u00f2 ottenere da un'arma nata per la caccia alla piccola selvaggina. Con le cartucce calibro 12 caricate a palla unica (\"a palla asciutta\") si possono avere infatti potenze intorno ai 300-350 chilogrammetri, sufficienti per il cinghiale alle brevi distanze, ma non per animali pi\u00f9 grandi e pericolosi.\nPer questi ultimi si usano talvolta cartucce strutturalmente simili a quelle di un fucile da combattimento, cio\u00e8 senza collarino (\"rimless\"); talaltra \u2013 specialmente per i grossi calibri \u2013 cartucce con collarino (\"rimmed\") dotate comunque di potenze che devono permettere l'abbattimento di prede quali bufali, rinoceronti ed elefanti. In questo caso sono sempre necessarie energie superiori ai 500 chilogrammetri. In molti casi (per esempio con le .375 Holland &amp; Holland Magnum) si arriva a 600 ed oltre. Questo fa s\u00ec che l'arma debba avere una maggior robustezza, soprattutto nei meccanismi di chiusura delle canne, ed un maggior peso, che permetta di attenuare il poderoso rinculo prodotto da queste munizioni.\nA titolo di esempio si possono citare le potenze espresse nella stessa unit\u00e0 di misura di qualche cartuccia di uso pi\u00f9 comune: \nVantaggi e svantaggi.\nLo svantaggio di queste armi (rispetto ai fucili e carabine a otturatore girevole-scorrevole, le quali possono avere pi\u00f9 di due colpi) risiede appunto nel fatto che soltanto due colpi sono disponibili immediatamente senza ricaricare, nel fatto che le due canne hanno un punto di convergenza fisso (in genere intorno agli 80-100 metri, dopo e prima del quale il tiro non \u00e8 precisissimo), e nel peso che supera spesso i quattro o cinque chilogrammi. A causa del complicato sistema di chiusura delle canne \u2013 conseguente alle grandi sollecitazioni che deve subire \u2013 ed alla delicatezza nella convergenza, anche il prezzo \u00e8 generalmente molto elevato.\nIl vantaggio consiste nella possibile rapidissima ripetizione del colpo, che pu\u00f2 rivelarsi essenziale contro animali pericolosi \u2013 anche se ci\u00f2 richiede comunque una buona dose di sangue freddo e allenamento da parte del cacciatore. Non si incorre, inoltre, nel rischio di inceppamento al momento della ricarica per la ripetizione del tiro. Gli express hanno \u2013 come pure le analoghe comuni armi ad anima liscia \u2013 due grilletti, uno per canna. Il primo grilletto \u00e8 snodato per evitare ferite al dito del cacciatore, prodotte dal rinculo dei calibri pi\u00f9 potenti. L\u2019express \u00e8 assimilabile a due fucili affiancati con meccanismi di sparo completamente indipendenti o, pi\u00f9 raramente, di uno solo a due scatti. In quest'ultimo caso la ripetizione (doppiaggio) del colpo pu\u00f2 essere ancora pi\u00f9 rapida, ma meno sicura; ad esempio se il primo colpo non dovesse partire per un difetto di accensione della cartuccia.\nGeneralmente i fucili a due canne sono fabbricati, oggi, con cani interni che si autoarmano al momento dell'apertura delle canne; ma esistono ancora in commercio armi a cani esterni, disponibili soprattutto su richiesta. Le prime sono dotate di sicure che possono agire sul grilletto o sui cani (che restano sempre alzati una volta che l'arma \u00e8 stata caricata e richiusa); esse, se ben fabbricate, garantiscono una completa sicurezza. Le seconde \u2013 tranne negli esemplari di maggior pregio \u2013 non hanno questi tipi di sicure, essendo in posizione di sicura solo quando i cani sono abbattuti; tuttavia la pericolosa conseguenza di un urto accidentale sui percussori \u00e8 scongiurata dal fatto che i cani non toccano mai questi ultimi, grazie ad un elemento interno interposto fra essi (che agisce al contrario della \"transfer bar\" nei revolver). Questo elemento spostandosi solo al momento della trazione sul grilletto, consente il contatto cane-percussore e la partenza del colpo.\nTipologie.\nKipplauf.\nI kipplauf sono sempre armi lunghe basculanti ad anima rigata, ma possiedono solamente una canna basculante. In commercio esistono modelli sia a cani interni che a cani esterni. Si distinguono per la loro finezza sia meccanica che artistica.\nSono spesso utilizzate per la caccia in alta montagna, per il loro peso contenuto che ne facilita il trasporto in ambienti impervi.\nCombinati.\nEsistono in commercio anche fucili con una canna con anima rigata e l'altra ad anima liscia, chiamati \"combinati\" o \"billing\" appunto per la combinazione dei due tipi di canna. Possono essere sia con canne sovrapposte (solitamente con la canna inferiore ad anima rigata) o con canne giustapposte (con la canna destra ad anima rigata).\nEsistono poi i \"bergstutzen\", fucili con due canne rigate, ma di diverso calibro.\nDrilling.\nSe invece di due le canne sono tre (anche quattro) si parla di fucili \"drilling\": la loro struttura \u00e8 simile a quella degli Express propriamente detti, ma la presenza della terza canna rende ancora pi\u00f9 complesso il sistema di chiusura ed anche il meccanismo di sparo, che prevede la presenza di un terzo cane centrale. Le canne sono generalmente disposte a triangolo con la base rivolta verso l'alto. Di norma le due canne superiori sono ad anima liscia, mentre quella inferiore \u00e8 ad anima rigata; esistono per\u00f2 infinite variet\u00e0 di modelli di combinazione dei calibri e di canne lisce e rigate. I drilling, per ragioni costruttive, possiedono cani interni.\nEsistono comunque anche modelli con due canne rigate e una liscia, come esistono modelli con la canna rigata (anche detta \"cannetta\", viste le dimensioni in confronto con la canna liscia) posizionata sopra le due canne lisce. \nTrovano largo utilizzo per la caccia vagante visto che uniscono una canna (o due) rigata con potenza sulla lunga distanza e molto precisa, con la comodit\u00e0 di avere due canne (o una) ad anima liscia con la possibilit\u00e0 di utilizzare munizioni spezzate (o a palla unica, in base alla legislazione e la caccia praticata) a breve distanza, oltre che una maggiore potenza a breve distanza (oltre che maggiore sicurezza, data la minore gittata).\nDiffusione.\nGli Express propriamente detti (due canne rigate di grosso calibro) sono principalmente diffusi in Africa, per la caccia ai grossi mammiferi africani; in Mitteleuropa (Austria e Germania), invece, c'\u00e8 una lunghissima tradizione per quel che riguarda le altre tipologie di arma. Nelle zone alpine italiane si sta pian piano diffondendo la cultura venatoria mitteleuropea, per cui molti cacciatori hanno cominciato ad adottare questi tipi di armi.\nDi norma si tratta comunque di armi di alto o altissimo livello, curate sotto ogni aspetto e create per la maggior parte da artigiani, per cui il loro costo ed il loro valore sono notevoli. Sono comunque presenti anche produzioni pi\u00f9 industriali."}
{"id": "1555301", "revid": "116075032", "url": "https://it.wikipedia.org/wiki?curid=1555301", "title": "Emmanouil Roidis", "text": "Biografia.\nScrittore neoellenico, fu tra i protagonisti della rinascita culturale della letteratura greca nel XIX secolo. Giornalista di professione, fond\u00f2 la rivista satirica \"Asmodeos\" di cui fu anche direttore. Divenne direttore della Biblioteca Nazionale di Atene, ma fu anche un acuto critico letterario, autore di racconti, raccolte nel volume \"Siriana Diyimata\" (Novelle di Siros).\nPubblic\u00f2 nel 1865 la sua opera pi\u00f9 importante, il romanzo satirico e anticlericale \"I P\u00e0pissa Io\u00e0nna\" (La papessa Giovanna) che ottenne un successo di scandalo e irrit\u00f2 il clero ortodosso. Il giovanile lavoro, basato su leggende medioevali relative alla supposta Papessa Giovanna, e redatto in lingua \"pura\" (katharevousa), rimase, pi\u00f9 per il titolo e per la trama boccaccesca che per l'intrinseco valore, l'opera pi\u00f9 nota di Roidis, che invece non dispose di fantasia creatrice, ma fu piuttosto un critico penetrante, ottimo conoscitore della letteratura francese e tedesca. L'opera, pur suscitando accese polemiche, per il suo tono ironico e dissacrante, riscosse uno straordinario successo, imponendosi come caso editoriale anche al di fuori dei confini ellenici. \nNonostante fosse un fervido sostenitore della lingua popolare \"dhimotik\u00ec\", scrisse principalmente utilizzando la lingua colta \"katarevousa\". La sensibilit\u00e0 di Roidis, aperta ai problemi pi\u00f9 urgenti della giovane letteratura, se non riusc\u00ec a distoglierlo dall'uso della lingua dotta \"katarevousa\" che egli riteneva pi\u00f9 idonea per una penetrazione fra gli intellettuali, (in lingua popolare (dhimotik\u00ec) scrisse soltanto la novella \"I Milia\" (Il Melo)), d'altra parte gli permise di valutare in pieno l'importanza della narrativa in lingua popolare (quale il libro \"To Taxidi Mou\" di Ioannis Psycharis, scritto nel volgare pi\u00f9 crudo), e di assalire con veemenza, negli studi e negli articoli di \"Ta Idola\" (Gli Idoli, 1893), i rappresentanti del purismo moderno."}
{"id": "1555307", "revid": "124123", "url": "https://it.wikipedia.org/wiki?curid=1555307", "title": "George Stigler", "text": "Biografia.\nStigler nacque a Seattle, nello stato di Washington, e frequent\u00f2 la University of Washington e la Northwestern University. Nel 1938 consegu\u00ec il dottorato di ricerca presso l'Universit\u00e0 di Chicago.\nDurante la seconda guerra mondiale effettu\u00f2 lavoro di ricerca in matematica e statistica per Progetto Manhattan presso la Columbia University\nStigler prese parte alla fondazione della Mont Pelerin Society di cui \u00e8 stato presidente dal 1976 al 1978.\nVinse il Premio Nobel per l'economia nel 1982 e ricevette la \"National Medal\" per le Scienze nel 1987.\nL'intera esperienza di Stigler \u00e8 stata influenzata dalla sua profonda amicizia con Milton Friedman, altro esponente della Chicago School of Economics. Stigler viene ricordato - oltre che per l'incessante ricerca nel campo della storia del pensiero economico - per il contributo allo sviluppo della teoria economica della regolamentazione, secondo la quale gruppi di interesse e altri attori politici piegano il potere regolatorio e coercitivo dell'esecutivo per plasmare le leggi e le normative dello Stato in modi confacenti ai loro interessi (cattura del regolatore). Questa teoria \u00e8 parte integrante della branca economica detta della \"Public Choice\"."}
{"id": "1555308", "revid": "3732", "url": "https://it.wikipedia.org/wiki?curid=1555308", "title": "Domenica Sport", "text": "Domenica Sport \u00e8 una trasmissione radiofonica della Rai, in onda dal 1955.\nAndava in onda sul secondo programma radiofonico Rai (Rai Radio 2) curata da Nando Martellini e Sergio Zavoli dagli studi di via del Babuino. Dal 1964 da Paolo Valenti e Baldo Moro, successivamente condotta da Guglielmo Moretti, dal 1976 al 1987 fu condotta dagli studi di Roma dal giornalista sportivo Mario Giobbe che pass\u00f2 poi le consegne a Paolo Carbone. Seguiva i primi tempi del campionato di calcio di serie A e B, oltre al campionato di rugby e altri sport della domenica pomeriggio. Al termine delle partite la trasmissione tornava in onda anche per le interviste e i commenti. Prima del 1976 la trasmissione si occupava solo dei collegamenti dagli spogliatoi. La Lega Calcio, infatti, non voleva la trasmissione dei primi tempi del campionato per paura che poca gente andasse allo stadio.\nDall'inizio del campionato 1990-91, con l'inglobamento dei primi tempi all'interno di \"Tutto il calcio minuto per minuto\" la trasmissione torna a occuparsi solo del dopo partita. In conduzione troviamo Paolo Carbone sostituito a stagione in corso da Rino Icardi. Dalla stagione 1991-92 alla stagione 1995-96 la trasmissione \u00e8 condotta da Luigi Coppola.\nNel corso della stagione 1994-95 la trasmissione passa sotto la competenza del GR Rai, e non pi\u00f9 della TGS. Ci\u00f2 comporta per alcuni cronisti la necessit\u00e0 di scegliere tra radio e tv.\nDopo l'abbandono di Coppola la conduzione vede un anno di conduzioni alterne tra Giulio Delfino e Maurizio Isita, ai quali la stagione seguente subentra Ezio Luzzi che all epoca era il caporedattore dello sport.\nDalla stagione 1999-2000 la conduzione vede alternarsi Francesco Repice, Ugo Russo e Filippo Corsini.\nDal 12 settembre 2010 la trasmissione va in onda su Rai Radio 1 alle 12:30 della domenica (anche se da tempo era gi\u00e0 passata su Radio 1, ma dalle 14.00) per seguire l'anticipo programmato per quell'ora e alla conduzione si alternano Paolo Zauli, che fa da secondo cronista anche in Tutto il Calcio, e Filippo Corsini (dalle 17:00 per i commenti) si occupa solo della presentazione delle partite e dei commenti con le interviste al termine delle gare, per quanto riguarda il calcio. Non sono comunque trascurati gli altri sport di grande interesse. Il racconto in diretta dei \"primi tempi\" della Serie A \u00e8 stato inglobato in \"Tutto il calcio minuto per minuto\"."}
{"id": "1555310", "revid": "114729098", "url": "https://it.wikipedia.org/wiki?curid=1555310", "title": "Archi", "text": ""}
{"id": "1555319", "revid": "149485", "url": "https://it.wikipedia.org/wiki?curid=1555319", "title": "John Boyd Orr", "text": "Ha vinto il Premio Nobel per la Pace per la sua ricerca scientifica sulla nutrizione animale come sulla coltivazione di diverse specie di piante cereali e per il suo operato come Direttore generale della FAO."}
{"id": "1555325", "revid": "2037193", "url": "https://it.wikipedia.org/wiki?curid=1555325", "title": "Lido La Conchiglia", "text": "Il Lido La Conchiglia era uno storico stabilimento balneare siciliano presso il lungomare di Gela. Tra gli anni cinquanta e gli anni sessanta del XX secolo divenne un rinomato locale, non solo per la frequentata spiaggia sottostante ma soprattutto per gli eventi mondani che ospitava vantando la presenza di personaggi del mondo dello spettacolo, della cultura e della politica dell'epoca. In seguito al forte inquinamento petrolifero di cui fu vittima il mare della costa gelese, \"La Conchiglia\" fu sempre meno frequentata sino a chiudere definitivamente i battenti intorno al 1980. Ridotta ad un rudere pieno di ricordi, parte della struttura \u00e8 crollata o \u00e8 stata demolita, ma .\nLa realizzazione.\nLo stabilimento balneare o \"chalet\", come veniva chiamato all'epoca, fu innalzato sullo stesso sito di un lido di tavola denominato \"Gela\" e che veniva montato nei mesi estivi lungo la battigia come molti altri sin dalla seconda met\u00e0 del XIX secolo. In quest'ultimo si esib\u00ec nella danza anche il duce Benito Mussolini durante la sua visita del 1937 in citt\u00e0.\nConsiderando la forte crescita del numero di bagnanti sul litorale gelese e per creare una grande struttura che potesse funzionare per l'intero anno, cio\u00e8 senza la necessit\u00e0 di essere smontata al termine della stagione estiva, i fratelli gelesi Ventura decisero di finanziare la realizzazione del Lido \"La Conchiglia Gela, Perla del Mediterraneo\", denominazione poi abbreviata in \"La Conchiglia\". \nTra 1957 e 1958, in meno di un anno, venne costruito il grande complesso totalmente immerso nell'acqua del mare. \nL'inaugurazione si tenne il 24 giugno del 1958 alla presenza delle autorit\u00e0 politiche regionali. L'evento attir\u00f2 anche l'attenzione delle agenzie turistiche nazionali.\nLa struttura.\nIl progetto fu redatto dal geometra Filippo Trobia. La realizzazione dell'opera comport\u00f2 una spesa di circa 160 milioni di lire da parte dei gestori e per l'epoca era considerata una struttura architettonicamente favolosa.\nLa struttura, a garanzia dalle intemperie, fu interamente realizzata in cemento armato rivestito con uno spesso strato di pozzolana bianca, materiale resistente all'umidit\u00e0. Infatti il complesso era completamente immerso nel mare ed era ancorato ai fondali marini tramite possenti palafitte conficcate nella sabbia sino ad una profondit\u00e0 di circa 8-11 metri. Il progetto risult\u00f2 piacevole nella forma e ardito nella sua complessit\u00e0, tanto da divenire un modello per le future costruzioni nel campo dell'architettura turistico-balneare.\nDal viale del lungomare, attraverso un'ampia rotonda, si accedeva ad una gradinata che, tramite un pontile lungo oltre 30 metri, conduceva sino all'ingresso della struttura. \nIl primo ambiente che s'incontrava era l'arieggiata sala d'ingresso, dalla quale si accedeva alle due ali laterali ove erano ospitate le cabine dei bagnanti e di fronte, attraverso due ingressi, alla grande sala circolare (con diametro di 28 metri e altezza massima di 7 metri) circondata da vetrate e pertanto soleggiata durante tutta la giornata. Da tale grande sale era possibile ammirare il panorama sul mar Mediterraneo. Il particolare soffitto digradante verso l'esterno era caratterizzato da una decorazione a pois colorati, dal cui centro partivano tanti fili colorati legati al perimetro della sala. A nord, tra i due ingressi si trovava il palchetto musicale e verso est il bancone del bar con un'ottima scelta di vini.\nLa sala presentava al centro un'ampia pista da ballo circondata da una ringhierina in ferro battuto, poi eliminata, e tutt'attorno i tavoli del ristorante-pizzeria. L'ambiente, ampio circa 500 metri quadrati e capiente al massimo 800 posti a sedere, ospitava diversi eventi, tra cui ricevimenti, veglioni, balli, convegni, mostre, sfilate di moda, concerti e festival musicali.\nDalla sala era possibile uscire e percorrere tutt'attorno la panoramica terrazza sul mare, dalla quale era possibile tuffarsi dall'alto (infatti la profondit\u00e0 massima del mare si aggirava attorno ai 2 metri). \nVerso nord la terrazza perimetrale conduceva tramite due gradinate alla veranda soprastante la sala d'ingresso e dalla quale era possibile ammirare il panorama della citt\u00e0 e prendere il sole. \nAi lati della sala si dilungavano i due bracci con le cabine per i bagnanti (quasi un centinaio) contraddistinti da un andamento sinuoso, dalla pensilina declinante verso l'interno e dalle due ampie terrazze solarium nella parte terminale.\nL'elemento architettonico pi\u00f9 caratterizzante del complesso era il tetto della sala: un'enorme \u201cconchiglia\u201d (da cui il nome dello stabilimento balneare), sostenuta dai pilastri perimetrali. La luce del sole irradiava questa copertura con grande luminosit\u00e0.\nIl successo.\nLa Conchiglia sin dal primo anno d'attivit\u00e0 (1958) divenne il punto di riferimento ed un simbolo (testimoniato dalle tante cartoline dell'epoca) del turismo balneare a Gela, localit\u00e0 che essendo la sede del primo villaggio turistico \u201cMediterran\u00e8e\u201d siciliano (chiuso nel 1960) divenne una delle capitali del turismo isolano. \nLa fama dello stabilimento attirava i bagnanti di tutte le province siciliane, mentre chi non poteva permettersi la locazione di una cabina presso lo stabilimento si sistemava nelle spiagge adiacenti, comunque ben attrezzate con cabine lignee mobili pi\u00f9 economiche, gestite dalla locale azienda del turismo. Anche il re Gustavo di Svezia pare che trascorresse qualche giornata al mare presso questo stabilimento.\nOltre che per le attivit\u00e0 balneari e per i ricevimenti, il locale divenne conosciuto per gli eventi mondani che ospitava: qui si esibirono i cantanti e i gruppi musicali pi\u00f9 in voga dell'epoca (Adriano Celentano, Mina, Claudio Villa, Gianni Morandi, Little Tony, Domenico Modugno, Milva, Peppino di Capri, Al Bano, Massimo Ranieri, Lucio Dalla, i Pooh, i Nomadi e altri), presentarono serate grandi personaggi dello spettacolo (tra cui Pippo Baudo, Corrado, Mike Bongiorno, Cino Tortorella) e si svolsero le finali regionali dei concorsi di bellezza o canori. \nIl locale era attivo per l'intero anno e dunque ricercato anche dai turisti nordeuropei che cercavano spiagge dal clima mite anche durante i mesi invernali.\nLa crisi.\nDurante il quinto anno di attivit\u00e0 del lido \u201cLa Conchiglia\u201d sulla costa gelese vennero attivati gli impianti del pi\u00f9 grande petrolchimico d'Europa, che provoc\u00f2 un grave inquinamento sulle coste della citt\u00e0. Costantemente, infatti, la battigia appariva nerastra a causa delle chiazze di catrame rilasciate dalle navi petroliere ancorate al largo che, senza alcuna legislazione in materia, ripulivano le proprie cisterne con l'acqua marina. \nI gelesi preferirono allora spostarsi sulla costa occidentale del centro storico, verso altri lidi (Macchitella, M\u00e0nfria o altrove), mentre i turisti e bagnanti forestieri diminuirono sempre di pi\u00f9.\nIn aggiunta, le correnti marine provocarono un arretramento della linea di costa sino a raggiungere quasi l'asse stradale del lungomare, costringendo l'amministrazione comunale a collocare dei frangiflutti a circa 100 metri dal viale. Tali barriere artificiali provocarono in poco tempo l'avanzamento della linea di costa, cosicch\u00e9 \u201cLa Conchiglia\u201d si ritrov\u00f2 arenata in mezzo alla spiaggia, perdendo buona parte del suo splendore.\nIl locale per qualche anno continu\u00f2 ad essere utilizzato come ristorante, sala ricevimenti e convegni, ma il degrado strutturale si faceva sempre pi\u00f9 evidente: il pontile d'accesso croll\u00f2 e il tetto venne ricoperto da uno strato di catrame. Allo stesso tempo, si verificarono diversi episodi di rapine e risse in seguito a giocate di carte. \nI gestori tra la fine degli anni settanta e i primi anni ottanta decisero pertanto di consegnare le chiavi al Demanio Marittimo, chiudendo definitivamente i battenti del locale. \nNel giro di qualche mese il locale venne spogliato di infissi, mobili e posateria in argento. Qualche pastore pens\u00f2 anche di far pascolare le proprie pecore dentro la sala, calpestandone la memoria storica.\nFatti recenti.\nNel 1995 venne prospettata la demolizione della struttura ormai ridotta ad un rudere, ma la Soprintendenza di Caltanissetta lo imped\u00ec. Intanto l'area attorno al vecchio lido venne recuperata dal figlio dei primi proprietari Salvatore Ventura, con la creazione di un parcheggio e di un vasto prato inglese con bar, docce, trattoria e campetto sportivo di servizio ai bagnanti ritornati a frequentare la spiaggia.\nNel 2007 met\u00e0 dell'ala ovest dello storico lido collass\u00f2, mettendo in serio pericolo anche la stabilit\u00e0 dell'intero complesso in totale stato di abbandono. Per questo ne venne decretata la demolizione per l'impossibilit\u00e0 di un recupero strutturale e per evitare di mettere in pericolo i bagnanti.\nNell'aprile del 2008 furonodemolite le due ali est ed ovest dove un tempo erano ospitati i camerini, mentre il corpo centrale \u00e8 stato salvato.\nNel 2009 la Sovrintendenza di Caltanissetta ha vincolato l'area circostante al complesso (il monumento era gi\u00e0 stato vincolato) in modo da preservarla per un futuro ripristino del complesso architettonico.\nNel 2013 il presidente della regione siciliana Rosario Crocetta rilanci\u00f2 il progetto di recupero della struttura.\nNel settembre 2015 l'area demaniale di oltre 18.080 m2 nelle vicinanze dello stabilimento \u00e8 stata posta sotto sequestro penale da parte della Capitaneria di porto, in quanto la concessione demaniale era scaduta e non ne era stato chiesto il rinnovo.\nBibliografia.\nIsabella Fera, \"Cartoline dalla Sicilia. Architetture balneari 1950-1970\", \"Lexicon. Storie e architettura in Sicilia e nel Mediterraneo\", 12/2011, pp. 49-62"}
{"id": "1555326", "revid": "123045418", "url": "https://it.wikipedia.org/wiki?curid=1555326", "title": "Varese Football Club 1964-1965", "text": "Questa pagina raccoglie i dati riguardanti il Varese Football Club 1910 nelle competizioni ufficiali della stagione 1964-1965.\nOrganigramma societario.\nArea direttiva\nArea tecnica\nRisultati.\nSerie A.\nGirone di ritorno.\n "}
{"id": "1555335", "revid": "981123", "url": "https://it.wikipedia.org/wiki?curid=1555335", "title": "Swing (colonna sonora)", "text": "Swing \u00e8 la colonna sonora originale dell'omonimo film, \"Swing\", pellicola indipendente del 1999, la protagonista femminile della quale, la cantante - e qui, per la prima volta, attrice - britannica Lisa Stansfield, ha scritto ed interpretato quasi tutti i nuovi brani, che si alternano a cover di classici e a inediti strumentali. La colonna sonora ha raggiunto il Numero 6 nella classifica jazz USA, ma non \u00e8 entrata n\u00e9 in quella generale, la cosiddetta \u00abBillboard Hot 200\u00bb, n\u00e9 in altre classifiche di altri paesi, compresa quella britannica.\nL'album \u00e8 stato pubblicato per l'etichetta BMG/Arista, la major con cui era sotto contratto la cantante all'epoca, che lo ha ristampato - rimasterizzato e in digipak - nel 2003, in occasione della scadenza del contratto con la Stansfield e della conseguente uscita, in edizione deluxe, dell'intero \u00abback catalogue\u00bb dell'artista (cio\u00e8 il suo repertorio storico), costituito dai 5 album di studio fino ad allora realizzati, ripubblicati sia separatamente, con l'aggiunta di bonus tracks, sia in un'unica confezione, con il titolo collettivo di \"The Complete Collection\", contenente un totale di 15 canzoni in pi\u00f9 e un intero bonus disc, con lati B, rarit\u00e0 varie, remix e 1 inedito.\nLa colonna sonora del film \"Swing\" \u00e8 l'unica delle ristampe in CD di Lisa a non contenere tracce aggiuntive, limitandosi a riproporre i 15 pezzi dell'edizione originale, tra cui \"Mack the Knife\", \"Ain't Nobody Here But Us Chickens\" e la cover del classico \"It Ain't What You Do\", brani di punta del lavoro, oltre a \"Gotta Get on This Train\" e \"I Thought That's What You Liked About Me\", gli unici due brani non interpretati dalla stessa Stansfield (anche se scritti da lei e dai suoi collaboratori di fiducia, suo marito Ian Devaney e Richard Darbyshire), ma affidati a Georgie Fame. Il disco comprende anche tre strumentali, composti e suonati dal solo Devaney (i due \"Martin's Theme\" e il \"Love Theme\").\nLo stile dell'album, pi\u00f9 che allo swing a cui allude il titolo, sembra pi\u00f9 orientato verso il white soul e l'r'n'b, con ampio spazio sia per il sottogenere preferito da Lisa Stansfield, la ballata sentimentale, che per i ritmi cadenzati della Motown, la storica etichetta che ha creato leggende quali Stevie Wonder e Aretha Franklin, nonch\u00e9 il paroliere Lamont Dozier, che qui scrive il brano intitolato \"Baby I Need Your Lovin\"', insieme ad altri due autori famosi, Eddie &amp; Brian Holland. Il lavoro include anche la cover di un'altra coppia storica, George &amp; Ira Gershwin, autori di \"Our Love Is Here to Stay\".\nTracce.\nTutti i brani interpretati da Lisa Stansfield, tranne numero 4, numero 9 (interpretati da Georgie Fame), numero 5, numero 8 e numero 12 (strumentali, suonati da Ian Devaney)."}
{"id": "1555336", "revid": "767487", "url": "https://it.wikipedia.org/wiki?curid=1555336", "title": "Tili\u0219ca", "text": "Tili\u0219ca (in ungherese \"Tilicske\", in tedesco \"Tilischen\") \u00e8 un comune della Romania di 1.584 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Rod e Tili\u0219ca."}
{"id": "1555338", "revid": "287204", "url": "https://it.wikipedia.org/wiki?curid=1555338", "title": "Tilisca", "text": ""}
{"id": "1555340", "revid": "1305772", "url": "https://it.wikipedia.org/wiki?curid=1555340", "title": "Transylvania", "text": ""}
{"id": "1555343", "revid": "2110845", "url": "https://it.wikipedia.org/wiki?curid=1555343", "title": "Alfredo Salsano", "text": "\u00c8 stato uno dei promotori dell'antiutilitarismo in Italia.\nBiografia.\nAnimatore della cultura italiana ed internazionale dagli anni settanta fino alla sua morte, \u00e8 vissuto tra Parigi e l'Italia, alternando la ricerca nei campi della storia, dell'economia e dell'antropologia. Le sue prime esperienze editoriali sono accanto al direttore editoriale della Laterza Enrico Mistretta, che lo assume come redattore, affidandogli soprattutto testi di storia e di sociologia. Dopo alcuni anni, si trasferisce a Parigi dove inizia a collaborare con Ruggiero Romano. \u00c8 stato coordinatore editoriale della casa editrice Bollati Boringhieri.\nHa pubblicato numerose opere di carattere storico e tradotto numerosi saggi di autori francesi, collocabili nel filone della critica del determinismo economico liberista e del suo modello di sviluppo. A lui si devono, direttamente o indirettamente, le traduzioni delle opere di Latouche e Caill\u00e9, pubblicate da Bollati Boringhieri.\n\u00c8 stato un attento conoscitore della storia, collaborando dapprima alla \"Storia d'Italia\", alla \"Enciclopedia Einaudi\", e agli \"Annali Feltrinelli\", nonch\u00e9 esperto della storia del pensiero socialista, ha curato a tal proposito la \"Antologia del pensiero socialista\" in 5 volumi (1979-1983).\nFigura rara di \"intellettuale regista\" pi\u00f9 attento alla promozione di un tessuto culturale che a giocare il ruolo dell'attore protagonista. Ha svolto il ruolo del \"catalizzatore culturale\" di fine novecento, attraverso il suo lavoro nelle case editrici Einaudi prima e Bollati Boringhieri poi, nonch\u00e9 attraverso un lavoro di vera e propria tessitura sociale di relazioni tra gli intellettuali europei di matrice storico sociale.\nPubblicando in italiano presso Einaudi, autori come Goffman, Bauman, Goody, solo per citarne alcuni, ha contribuito ad ampliare l'orizzonte culturale italiano nella seconda parte del novecento.\nHa lavorato alla nascita e allo sviluppo del Movimento \"Mauss\" in Francia prima, ed in Italia poi, attraverso la promozione delle opere di Karl Polanyi e del pensiero antropologico ed economico a lui affine, cio\u00e8 l'economia istituzionale e l'antropologia economica."}
{"id": "1555347", "revid": "33689", "url": "https://it.wikipedia.org/wiki?curid=1555347", "title": "Nucleofilicit\u00e0", "text": ""}
{"id": "1555348", "revid": "1573940", "url": "https://it.wikipedia.org/wiki?curid=1555348", "title": "Giovanni da Montecorvino", "text": "Biografia.\nNato a Montecorvino Rovella nel 1247, entr\u00f2 tra i Frati Minori dopo aver trascorso una giovinezza ricca di soddisfazioni mondane. Prese i voti nel 1270 nel Convento di San Lorenzo in Napoli, da poco costruito . In quel tempo l'Ordine francescano si occupava principalmente della conversione degli infedeli, perci\u00f2 verso il 1279 venne inviato con altri frati a predicare il messaggio cristiano in Armenia, Persia e altre regioni mediorientali.\nNel 1286 Arghun, ilkhan mongolo sovrano della Persia, invi\u00f2 una richiesta al Papa attraverso un vescovo nestoriano, Bar Soma, chiedendo l'invio di missionari cattolici presso la Corte del grande Imperatore cinese, Kublai Khan (1260-1294), che vedeva con favore il messaggio cristiano.\nVerso il 1288, Giovanni da Montecorvino torn\u00f2 a Roma con una richiesta simile: papa Nicola IV gli affid\u00f2 l'importante compito di fondare delle missioni nell'Estremo Oriente, dove ancora era presente il famoso Marco Polo.\nGiovanni inizi\u00f2 il suo viaggio nel 1289, avendo con s\u00e9 delle lettere per i seguenti sovrani: l'ilkhan Arghun, il grande imperatore Kublai Khan, il principe dei tartari Kaidu, il re del Regno armeno di Cilicia ed il patriarca della Chiesa ortodossa siriaca. Suoi compagni furono il domenicano Nicola da Pistoia ed il mercante genovese Pietro di Lucalongo.\nLa prima missiva fu consegnata all'ilkhan Arghun. Frate Giovanni rimase in Persia fino al 1291, quando part\u00ec via mare per l'India, dove predic\u00f2 per 13 mesi e battezz\u00f2 circa cento persone. Frate Nicola da Pistoia mor\u00ec di l\u00ec a poco. Viaggiando via mare da Meliapur con Pietro di Lucalongo, raggiunse la Cina settentrionale nel 1294. Quando giunse a Kh\u0101n B\u0101l\u012bq, nome con cui era conosciuta in quell'epoca la citt\u00e0 di Pechino, ricevette la notizia che Kublai Khan era appena morto. Gli era succeduto al trono Tem\u00fcr Khan (1265\u20131307) .\nSebbene quest'ultimo non volle abbracciare il Cristianesimo, non pose comunque alcun ostacolo sulla via dello zelante missionario che, anzi, a dispetto dell'opposizione dei nestoriani che gi\u00e0 si trovavano in Cina, entr\u00f2 presto nelle grazie del gran khan.\nNel 1299 fra' Giovanni costru\u00ec la prima chiesa di Kh\u0101n B\u0101l\u012bq e nel 1305 ne costru\u00ec un'altra, con annesse officine e case per 200 persone, proprio davanti al palazzo imperiale. In quegli stessi anni riscatt\u00f2 da famiglie non cristiane circa 150 ragazzini dai 7 agli 11 anni, insegn\u00f2 loro il greco ed il latino, scrisse appositi salmi ed inni e li educ\u00f2 al servizio liturgico della Messa ed al canto. Nello stesso periodo impar\u00f2 approfonditamente la lingua uigura, parlata comunemente dalla classe dirigente mongola in Cina, allo scopo di iniziare a pregare in maniera pienamente comprensibile da chi lo ascoltava, e tradusse in quella lingua il Nuovo Testamento ed il Libro dei Salmi.\nTra le 6.000 persone convertite da Giovanni da Montecorvino vi fu un re di credo nestoriano, Giorgio (\"Giwargis\" in siriaco), vassallo del Gran Khan, menzionato da Marco Polo nel \"Milione\".\nGiovanni rimase unico predicatore della Chiesa di Roma per ben 11 anni (non potendo quindi neanche confessarsi) finch\u00e9 nel 1304 un legato tedesco, Arnoldo di Colonia, fu inviato ad aiutarlo.\nNel 1307 papa Clemente V, pienamente soddisfatto dell'opera del missionario, invi\u00f2 altri sette frati francescani con l'incarico di consacrarlo arcivescovo di Kh\u0101n B\u0101l\u012bq e \"sommo vescovo\" di tutta la Cina; a loro volta essi avrebbero dovuto diventare suoi vicari.\nDi questi sette frati, per\u00f2, solamente tre giunsero a destinazione: Gerardo Albuini, Pellegrino da Citt\u00e0 di Castello e Andrea da Perugia. Essi lo consacrarono al loro arrivo a Kh\u0101n B\u0101l\u012bq, avvenuto tra il 1309 e il 1313. Uno dopo l'altro, furono nominati dallo stesso Giovanni vescovi di Zayton.\nNel 1312 altri tre frati francescani furono inviati da Roma come vescovi suffraganei.\nGiovanni mor\u00ec nel 1328 a Kh\u0101n B\u0101l\u012bq. Ai suoi funerali solenni partecip\u00f2 una grande folla di persone, sia cristiani che non. Attorno alla sua figura si era diffusa, infatti, una fama di santit\u00e0 che, in modi diversi, si perpetu\u00f2 nei secoli successivi.\nRiconoscimenti.\nNel novembre 1947 si tenne a Montecorvino Rovella (SA) una cerimonia commemorativa in occasione del settimo centenario della nascita del celebre missionario. In tale occasione fu apposta una lapide sulla facciata dell'allora sede municipale a ricordo dell'evento.\nNel 1984 e nel 1993, rispettivamente a Montecorvino Rovella ed a Paestum, si tennero due convegni sulla sua figura di primo evangelizzatore della Cina e nella prima occasione fu inaugurato un altare con immagine in maiolica, opera dello scultore Palumbo di Cava dei Tirreni e nella seconda occasione nacque nel Convento Francescano della Chiesa di Santa Maria della Pace, il Centro Missionario Provinciale OFM \" Padre Giovanni da Montecorvino \" che si occupa , con molta efficienza, di adozioni a distanza, con notevole partecipazione di laici devoti.\nNella cerimonia del 23 agosto 1984, tenutasi nei locali del Duomo dei SS. Apostoli Pietro e Paolo di Montecorvino Rovella, promossa dall'Ente Fiera Campionaria, tra i relatori intervenuti (Prof. Alberto Coralluzzo, Prof. Alberto Granese, don Gerardo Senatore e lo storico Nunzio Di Rienzo). Onor\u00f2 il Convegno S.E. l'arcivescovo di Salerno Gaetano Pollio, che aveva trascorso in Cina ed era stato vescovo di Otranto.\nNel 1994 fu organizzato un Convegno a Taiwan (vedi bibliografia) con l'intervento di numerosi studiosi ed addetti ai lavori. \nL'amministrazione comunale di Montecorvino Rovella, con delibera consiliare n. 4 del 16 gennaio 1997, ha fatto voti alla Santa Sede per la Beatificazione di Giovanni da Montecorvino, allegando alla stessa una sottoscrizione popolare con circa tremila firme.\nNella sua citt\u00e0 natale, Montecorvino Rovella, il 5 gennaio 2000, fu costruito un monumento, inaugurato da Monsignor Jos\u00e9 Saraiva Martins, postulatore, proveniente dal Vaticano, opera dello scultore Bruno Gandola, milanese, e detto monumento fu corredato, sempre ad opera dello stesso scultore, di alcuni quadri scolpiti concernenti la vita del missionario, offerti dalle Confraternite locali di San Rocco, Corpo di Cristo e Addolorata, nonch\u00e9 dall'ordine francescano secolare locale \"Beato Giovanni da Montecorvino \".\nNel 2014, ad opera dell'amministrazione comunale, fu apposta una lapide sulla casa natale del missionario, in Via Diaz.\nNella Chiesa di Santa Maria della Pace, a Montecorvino, si tiene annualmente un triduo nei giorni dal 3 al 5 gennaio, per ricordarne la figura missionaria, con l'intervento di autorevoli relatori provenienti da Assisi e da altre sedi di appartenenza all'OFM."}
{"id": "1555350", "revid": "260448", "url": "https://it.wikipedia.org/wiki?curid=1555350", "title": "La spiaggia pi\u00f9 lontana", "text": "La spiaggia pi\u00f9 lontana (\"The Farthest Shore\") \u00e8 il terzo di una serie di libri scritti da Ursula K. Le Guin, ambientati nell'arcipelago di Earthsea (\"Terramare\"). \u00c8 stato pubblicato per la prima volta nel 1972. \u00c8 il seguito de \"Le tombe di Atuan\", che \u00e8 stato a sua volta il seguito de \"Il mago di Earthsea\" (anche noto come \"Il mago\"). Questo romanzo nel 1973 ha vinto il National Book Award per la letteratura per ragazzi. La saga di Terramare ha ispirato lo Studio Ghibli per il film \"I racconti di Terramare\".\nTrama.\nUno strano, inspiegabile malessere si sta diffondendo in tutta Terramare. La magia sta perdendo il suo potere, le canzoni vengono dimenticate, esseri umani e animali si ammalano o impazziscono. Il mago Ged, accompagnato da Arren (il giovane principe di Enlad) parte dall'isola di Roke per trovare la causa di tutto ci\u00f2. Dopo un viaggio irto di ostacoli, si spostano alla fine della terra e oltre, nella terra dei morti. Laggi\u00f9 dovranno affrontare e sconfiggere il mago Cob, che aveva aperto un varco tra i due mondi nel tentativo di ingannare la morte e vivere per sempre. Per chiudere questo varco, Ged sacrifica tutti i suoi poteri magici.\nQuando ritornano nel mondo dei vivi, Arren si rende conto che ha adempiuto alla profezia dell'ultimo re di Earthsea, pronunciata molti secoli prima: \"Ad ereditare il mio trono sar\u00e0 colui che avr\u00e0 attraversato la terra oscura vivo giungendo all'estrema sponda dei giorni\". In seguito il regno si era diviso in piccoli principati e domini, spesso in guerra tra loro. Ora, invece, possono essere riunificati.\nLe Guin ci offre due finali per la storia. In uno, dopo l'incoronazione di Arren, Ged prende il mare da solo e di lui non si ha pi\u00f9 notizia. Nell'altro, Ged ritorna alla foresta della sua isola d'origine, Gont. Nel 1990, diciassette anni dopo la pubblicazione di \"La spiaggia pi\u00f9 lontana\", Le Guin ha optato per il secondo finale quando ha continuato la storia in \"Tehanu\".\nAnalisi.\nCome le due precedenti opere della trilogia, questo \u00e8 un romanzo di formazione. La storia \u00e8 raccontata prevalentemente dal punto di vista di Arren, che, da ragazzo sgomento al cospetto ai signori di Roke, si trasforma nell'uomo che si rivolge sicuro di s\u00e9 ai draghi di Selidor.\nAnche Ged \u00e8 pi\u00f9 maturo. Non \u00e8 pi\u00f9 il giovane impetuoso che aveva aperto una fessura tra i mondi ne \"Il mago di Earthsea\", e nemmeno il giovane temerario che si era avventurato da solo nelle \"Tombe di Atuan\". Anche se il suo compito \u00e8 altrettanto difficile e pericoloso di tutto ci\u00f2 che aveva tentato in passato, ora \u00e8 soltanto la necessit\u00e0 a guidare le sue azioni.\nCob pu\u00f2 essere considerato l'alter ego di Ged: un Ged che non si \u00e8 ritratto dalla pericolosa via di entrare in contatto con i morti (cosa con cui Ged si era dilettato da giovane), ma che ha seguito questa strada fino alla sua conclusione definitiva. Dunque lo scontro finale con Cob e la chiusura del varco tra i mondi dei vivi e dei morti \u00e8 una sorta di ripetizione del suo scontro con l'Ombra nel primo volume, Ombra che era l'alter ego di Ged in modo ancora pi\u00f9 esplicito.\nLa chiusura del varco maligno da parte di Ged, che gli costa la completa perdita dei suoi poteri magici (e quasi anche della vita) pu\u00f2 anche essere considerato come l'adempimento finale del suo desiderio di \"disfare il male\" che egli da giovane aveva manifestato all'Arcimago Gensher (e che, come l'Arcimago gli aveva detto, non era allora capace di conseguire)."}
{"id": "1555353", "revid": "2149408", "url": "https://it.wikipedia.org/wiki?curid=1555353", "title": "Arden International", "text": "Arden International \u00e8 un team britannico che partecipa al Campionato di Formula 2, fondato da Christian Horner.\nFondato nel 1997, ha preso parte negli anni a numerose categorie dell'automobilismo, come la International Formula 3000, la GP3 Series, la Formula V8 3.5 e la A1 Grand Prix. Ha fatto correre diversi giovani piloti appartenenti al programma Red Bull, lanciando tra gli altri, S\u00e9bastien Buemi, Daniil Kvjat e Carlos Sainz Jr..\nStoria.\nIl team ha partecipato alla Formula 3000 tra il 1997 e il 2004, ottenendo due titoli piloti nel 2003 con Wirdheim e nel 2004 con Liuzzi e quattro titoli costruttori. Si \u00e8 inoltre occupata della gestione delle monoposto del team britannico nella stagione inaugurale della A1 Grand Prix. Nonostante i buoni risultati ottenuti, con il terzo posto in campionato, la Arden ha per\u00f2 deciso di abbandonare la serie.\nGP2/Formula 2.\nNella stagione 2005 partecipa alla neonata GP2 e ottiene un secondo posto tra i piloti con Kovalainen, che vince 5 gare e permette al team di arrivare secondo anche nel campionato costruttori. Dal 2005 al 2007 i suoi colori sono stati gli stessi della Red Bull Racing, prima di cambiare livrea dal 2008 in avanti. Dopo alcune stagioni mediocri torna a sfiorare il titolo nel 2012 con Luiz Razia, che termina secondo e porta il team al terzo posto nella classifica a squadre. \nDal 2013 al 2016 non riesce ad ottenere vittorie e non va oltre l'ottavo posto del 2013 tra i team. Nel 2017 torna a vincere una gara con Norman Nato che termina nono, e il team conclude al sesto posto. Per il 2018 gareggia con Maximilian G\u00fcnther, che vince una gara, e il giapponese Nirei Fukuzumi che termina diciassettesimo in campionato. Il team non va oltre il nono e penultimo posto tra i team.\nNella stagione 2019 il team comincia una collaborazione con la HWA Racelab, squadra gi\u00e0 impegnata in Formula 3. In quanto ai piloti, ingaggia il francese Anthoine Hubert, fresco vincitore della GP3 Series 2018, e Tatiana Calder\u00f3n, prima donna a correre nella categoria.\nIl 31 Agosto 2019, durante il secondo giro della Feature Race del Gran Premio del Belgio a Spa-Francorchamps, Anthoine Hubert rimane coinvolto in un incidente con la vettura di Juan Manuel Correa, perdendo la vita.\nGP3 Series.\nIl team ha partecipato anche a tutte le nove stagioni della GP3 Series, vincendo per due volte il titolo piloti, con Mitch Evans nel 2012 e con Kvjat nel 2013, entrambi con 3 vittorie in stagione. Tra le squadre \u00e8 andata vicina al titolo arrivando seconda in quattro occasioni, dal 2011 al 2013 e nel 2016."}
{"id": "1555356", "revid": "110157", "url": "https://it.wikipedia.org/wiki?curid=1555356", "title": "Pallone d'oro 1983", "text": "L\u2019edizione 1983 del Pallone d'oro, 28\u00aa edizione del premio calcistico istituito dalla rivista francese \"France Football\", fu vinta dal francese Michel Platini (Juventus).\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1555366", "revid": "6923", "url": "https://it.wikipedia.org/wiki?curid=1555366", "title": "Betty Williams", "text": "Ha ricevuto - assieme a Mairead Corrigan - il Premio Nobel per la Pace nel 1976 per il suo ruolo di cofondatrice della Community of Peace People, un'organizzazione che si batteva per una soluzione pacifica della questione dell'Irlanda del Nord. In seguito \u00e8 stata a capo della Global Children's Foundation ed \u00e8 stata presidente del World Centers of Compassion for Children International.\nBiografia.\nBetty Williams inizi\u00f2 la sua attivit\u00e0 pubblica dopo aver assistito in prima persona alla morte di tre bambini investiti da un'auto. Il conducente era un latitante dell'IRA (Irish Republican Army), Danny Lennon, che aveva perso il controllo del veicolo dopo essere stato colpito da proiettili sparati dalla polizia britannica.\nDue giorni dopo il tragico incidente Williams aveva gi\u00e0 ottenuto 6.000 firme su una petizione che chiedeva la pace in Irlanda del Nord. Contemporaneamente organizz\u00f2 assieme a Mairead Corrigan, sorella di Anne Maguire (la madre dei tre bambini), una marcia alla quale parteciparono circa 10.000 persone, soprattutto donne, sia protestanti che cattoliche.\nIn seguito Betty Williams fond\u00f2, assieme a Mairead Corrigan, la Women for Peace che in seguito, grazie alla collaborazione di Ciaran McKeown divenne la Community for Peace People.\nIl 28 gennaio 2008 l'Universit\u00e0 degli Studi della Basilicata le confer\u00ec la laurea honoris causa in Scienze della Formazione Primaria per il suo impegno nella realizzazione di metodologie didattiche dedicate ai bambini, per le sue attivit\u00e0 umanitarie e per le sue iniziative atte a promuovere la pace nel mondo. La cerimonia si svolse a Potenza, durante l'inaugurazione dell'anno accademico 2007-2008.\nLa Dichiarazione della Peace People.\nBetty Williams viene ricordata soprattutto per la dichiarazione con la quale inaugur\u00f2 l'attivit\u00e0 della sua organizzazione, la Peace People.\nProgetto: Citt\u00e0 Della Pace.\nNel 2009 \u00e8 stata costituita grazie ad una sua idea la Fondazione \"Citt\u00e0 della Pace per i bambini\", realizzata in Italia assieme all'attivista e amico Enzo Cursio, che prevede strutture che possano ospitare i bambini che vivono in situazioni di pericolo nei loro paesi, da realizzarsi nei comuni lucani di Sant'Arcangelo e di Scanzano Jonico, luogo che il Governo italiano nel 2003 aveva destinato a diventare deposito unico nazionale di scorie nucleari. La Citt\u00e0 della Pace ha l'obiettivo di garantire istruzione, assistenza ed educazione a minori in condizioni di disagio sociale o pericolo derivanti da guerre o disastri ambientali. Nel 2010 sono arrivati i primi ospiti a Sant\u2019Arcangelo che si sono integrati nella Comunita grazie a specifici percorsi di formazione e a una forma di ospitalit\u00e0 diffusa che li ha portati a popolare il centro del paese. Le strutture di Scanzano Jonico, invece, attendono ancora di essere ultimate."}
{"id": "1555370", "revid": "287204", "url": "https://it.wikipedia.org/wiki?curid=1555370", "title": "Ensemble Gilles Binchois", "text": "LEnsemble Gilles Binchois \u00e8 un gruppo francese fondato nel 1979 da Dominique Vellard ed \u00e8 specializzato nell'esecuzione di musica medioevale e rinascimentale.\nStoria.\nIl gruppo nasce per eseguire il repertorio della musica antica non molto conosciuto a quel tempo. Il repertorio del gruppo comprende opere di musica sacra e profana dal canto gregoriano fino alla fine del XV secolo. In particolare vengono privilegiati i lavori dei musicisti della Scuola di Notre Dame e della scuola franco fiamminga. Successivamente il gruppo ha esteso il suo repertorio anche alle opere del rinascimento spagnolo.\nComponenti.\nL'ensemble \u00e8 composto da artisti di diverse nazioni che variano in numero e specializzazione in funzione del repertorio da presentare. Fra i membri pi\u00f9 presenti si ricordano:"}
{"id": "1555376", "revid": "1566286", "url": "https://it.wikipedia.org/wiki?curid=1555376", "title": "Uwe Boll", "text": "\u00c8 il fondatore della societ\u00e0 di produzione cinematografica \"Boll KG\", da cui riceve i finanziamenti per i propri film, molti dei quali hanno la caratteristica comune di essere tratti da videogiochi.\nBiografia.\nBoll, da giovane promettente pugile, ha studiato letteratura ed economia alle universit\u00e0 di Colonia e Siegen. Nel 1992 fonda la casa di produzione e distribuzione cinematografica \"Boll KG\", di cui tutt'oggi \u00e8 amministratore delegato e socio fondatore. Nel 1995 ottiene il dottorato di letteratura. Dal 1995 al 2000 \u00e8 stato impegnato nella carriera di produttore cinematografico e regista presso la societ\u00e0 \"Taunus Film-Produktions GmbH\". Il regista ha sempre avuto un rapporto conflittuale con i mass media e i fan che lo accusano di aver rovinato molti videogiochi trasponendoli per il grande schermo. Il personaggio per\u00f2 non si \u00e8 mai tirato indietro, affrontando l'opinione pubblica con metodi non ortodossi, come quando nel 2006 sfid\u00f2 apertamente i critici in un match di boxe (i quali accettarono e persero).\nLo stesso capita con i suoi fan, ai quali nel 2008 ha dichiarato che interromper\u00e0 la sua carriera di regista non appena verranno raccolte un milione di firme favorevoli, cui subito i fan hanno risposto mettendo una petizione on-line che ha raggiunto in pochi giorni le 150\u00a0000 firme, costringendo Boll ad una replica (pubblicata su YouTube), in cui, oltre ad attaccare pesantemente Eli Roth e Michael Bay, confida nel successo di una possibile petizione a suo favore. In un'intervista successiva, dopo l'indifferenza mostrata da parte di Bay, Boll lo sfida pubblicamente in un match di boxe, rincarando poi la dose nonostante Bay non avesse ancora accettato. Nel 2009 ha vinto 2 Razzie Award come peggior regista e peggior carriera.\nFuori dalle pellicole sui videogiochi, Uwe Boll ha per\u00f2 affrontato anche temi seri e sociali, come in \"Heart of America\" sui massacri nelle scuole, \"Darfur\" sul conflitto del Darfur, \"Stoic\" basato su fatti carcerari veri, \"Rampage\" e \"Rampage - Giustizia capitale\" sul sistema della vendita delle armi in America e della politica americana e globale degli ultimi anni, \"Tunnel Rats\" sulla guerra del Vietnam, \"Assalto a Wall Street\" sulla crisi economica del 2007, \"Auschwitz\" sul campo di sterminio di Auschwitz, \"Barschel - Mord in Genf\" sulla teoria cospirativa della morte di un politico tedesco, \"Amoklauf\", \"Sanctimony\", \"Seed\" e \"Rampage\" sui serial killer, \"Max Schmeling\" su un pugile realmente esistito."}
{"id": "1555384", "revid": "70647", "url": "https://it.wikipedia.org/wiki?curid=1555384", "title": "Robert Benoist", "text": "Figlio di Gaston Benoist, guardiacaccia della famiglia Rothschild, Robert Benoist nacque nella frazione di Saint-Beno\u00eet e prese contatto con i motori durante la prima guerra mondiale, quando venne assegnato all'aeronautica militare, conseguendo il brevetto di volo nel novembre 1915.\nAl termine del conflitto, inizi\u00f2 la sua carriera di pilota d'automobili e motociclette che lo vedr\u00e0 vittorioso nelle pi\u00f9 importanti competizioni europee.\nIl pilota.\nDopo una prima esperienza di collaudatore con la De Mar\u00e7ay, colse alcune vittorie in sella alle moto Salmson e ritorn\u00f2 definitivamente alle quattro ruote, nel 1924, ingaggiato dalla Delage. L'anno successivo, in coppia con Albert Divo, vinse il Gran Premio di Francia, nell'edizione che fu segnata dalla tragica scomparsa di Antonio Ascari, a causa di un incidente.\nAl volante della \"Delage 15 S8\", nel 1927, riusc\u00ec a conquistare i \"Grands Prix\" di Francia, Italia, Spagna e Gran Bretagna, portando il titolo mondiale costruttori (il \"mondiale piloti\" ancora non esisteva) alla casa francese e ricevendo, per questa sua impresa, la Legion d'onore.\nNonostante il titolo conseguito, la Delage si ritir\u00f2 dalle gare e, nel 1928, Benoist venne assunto come direttore del \"Garage Banville\", esclusivista parigino del marchio Bugatti. \u00c8 con la squadra Bugatti che partecip\u00f2 occasionalmente al Gran Premio di Spagna, svoltosi quell'anno a San Sebasti\u00e1n, classificandosi al 2\u00ba posto.\nNel 1929, in coppia Attilio Marinoni, conquist\u00f2 la 24 Ore di Spa, a bordo di una Alfa Romeo 6C 1750 ufficiale.\nAl termine della stagione sospese l'attivit\u00e0 di pilota per ritornare in seno alla Bugatti e, in seguito, divenirne il responsabile corse con l'incarico di preparare una vettura per vincere la 24 Ore di Le Mans, spezzando il dominio delle Alfa Romeo.\nL'impegno fu coronato da successo nel 1937, riuscendo ad allestire una vincente \"T57G\" che egli stesso condusse al traguardo, in coppia con Jean-Pierre Wimille. Dopo questa vittoria, Benoist si ritir\u00f2 definitivamente dalle competizioni, pur continuando a dirigere il reparto corse della Bugatti, fino al suo richiamo alle armi per la seconda guerra mondiale.\nIl partigiano.\nIn seguito all'occupazione tedesca della Francia, Benoist fu coinvolto nelle attivit\u00e0 di resistenza dall'amico e collega William Grover-Williams. Quest'ultimo, dopo un lungo addestramento in Inghilterra nelle scuole del SOE, era stato paracadutato in Francia nella primavera del 1942 per creare e dirigere la rete Chestnut, un'organizzazione di spionaggio e sabotaggio operante nella zona di Parigi. Benoist forn\u00ec al gruppo un nascondiglio per armi e rifornimenti nella sua propriet\u00e0 di Auffargis.\nArrestato dalla Gestapo nel 1943, riusc\u00ec a fuggire, saltando dal veicolo che lo trasportava alla prigione, e raggiungere Londra, aiutato dai \"maquisard\". Nell'ottobre del 1943 torn\u00f2 in Francia per una nuova missione che porter\u00e0 a termine senza intoppo, riparando in Inghilterra nel febbraio 1944.\nNel mese di giugno, durante la sua terza missione nella zona di Nantes, venne arrestato e subito trasferito nel campo di concentramento di Buchenwald, dove fu impiccato l'11 settembre 1944."}
{"id": "1555385", "revid": "4175", "url": "https://it.wikipedia.org/wiki?curid=1555385", "title": "Statistiche della nazionale di rugby a 15 dell'Inghilterra", "text": "Le statistiche sono aggiornate al .\nStatistiche individuali.\nDettaglio.\nIn grassetto i giocatori in attivit\u00e0 al ; in \"corsivo\" quelli che, bench\u00e9 ancora a tale data in attivit\u00e0 siano ritirati internazionalmente o non pi\u00f9 convocati.\nGiocatori di rilievo.\nDiciassette ex giocatori internazionali inglesi sono stati ammessi nella World Rugby Hall of Fame.\nTra di essi figurano, oltre ai citati Wavell Wakefield e Bill Beaumont, anche gli ex C.T. Clive Woodward e Martin Johnson, il recordman di presenze Jason Leonard e il miglior marcatore di punti Jonny Wilkinson.\nQuello che segue \u00e8 un elenco dei giocatori pi\u00f9 di rilievo che abbiano militato in nazionale.\nQualora tuttora in attivit\u00e0, ivi figurano solo coloro ritirati dalla carriera internazionale al 2020 o non pi\u00f9 convocati.\nIl criterio di inclusione \u00e8 essere stati convocati almeno a un'edizione di Coppa del Mondo oppure vantare un periodo di almeno tre anni tra la prima e l'ultima partita, corrispondente all'incirca a 25-30 incontri (l'\"Home Championsip\" - Cinque o Sei Nazioni, un numero variabile di \"test-match\" e/o i \"tour\", per un ammontare variabile di 8/10 incontri l'anno)."}
{"id": "1555390", "revid": "599013", "url": "https://it.wikipedia.org/wiki?curid=1555390", "title": "Skuld", "text": ""}
{"id": "1555397", "revid": "1444886", "url": "https://it.wikipedia.org/wiki?curid=1555397", "title": "Unione Sportiva Cagliari 1969-1970", "text": "Questa voce raccoglie le informazioni riguardanti lUnione Sportiva Cagliari nelle competizioni ufficiali della stagione 1969-1970.\nStagione.\nDopo aver definitivamente legittimato le ambizioni tricolori, grazie al cammino di cui fu artefice la squadra sarda nel precedente campionato, dove and\u00f2 per la prima volta vicina al successo grazie al secondo posto finale, la primavera del 1970 port\u00f2 a Cagliari uno storico scudetto, che coincise con il primo importante trofeo vinto dalla societ\u00e0 isolana in mezzo secolo di vita e di storia, oltre all'approdo assoluto del titolo nazionale in un club del Mezzogiorno d'Italia; un fatto che super\u00f2 il mero ambito sportivo per divenire, a suo modo, parte della storia del paese:\nLa squadra di Manlio Scopigno, che aveva i suoi punti di forza nei confermati Gigi Riva, Nen\u00e9 ed Enrico Albertosi, nonch\u00e9 nei neoacquisti Angelo Domenghini e Sergio Gori (con quest'ultimo che non fece rimpiangere la partenza di Roberto Boninsegna), si port\u00f2 in testa gi\u00e0 dalle prime battute del campionato: a met\u00e0 torneo il vantaggio sulla pi\u00f9 accreditata rivale, la , era di due punti. Il pareggio 2-2 nello scontro diretto al Comunale di Torino del 15 marzo 1970, coi rossobl\u00f9 capaci di rimontare per due volte lo svantaggio, lanci\u00f2 di fatto i sardi verso la conquista di quel tricolore giunto matematicamente sull'isola il successivo 12 aprile, davanti al pubblico amico dell'Amsicora, dopo il 2-0 sul . A corollario del trionfo Gigi Riva vinse per la terza volta in carriera la classifica cannonieri della Serie A.\nIl Cagliari ben si comport\u00f2 anche in Coppa Italia, dove come dodici mesi prima raggiunse il \"girone finale\" per l'assegnazione del trofeo, classificandosi stavolta al terzo posto. Pi\u00f9 breve fu invece il cammino europeo in Coppa delle Fiere, dove dopo aver eliminato al primo turno i greci dell', i rossobl\u00f9 caddero ai sedicesimi di finale dinanzi ai tedeschi orientali del .\nA fine stagione, dopo lo scudetto cagliaritano, il commissario tecnico degli \"azzurri\" Ferruccio Valcareggi convoc\u00f2 sei giocatori della formazione neocampione d'Italia \u2014 Albertosi, Domenghini, Gori, Riva, Comunardo Niccolai e Pierluigi Cera \u2014 al successivo Mondiale di , chiuso dalla nazionale azzurra al secondo posto.\nMaglie.\nLe maglie ebbero lo stesso modello gi\u00e0 visto per la prima volta la stagione precedente (non \u00e8 certo il produttore, dato che allora non erano diffusi gli sponsor tecnici, ma fino al 1968 il Cagliari si riforniva dal Maglificio Isolabella di Genova). Coerentemente con quanto accaduto nelle sue due precedenti esperienze come allenatore del Cagliari, nelle stagioni 1966-1967 e 1968-1969, l'allenatore Manlio Scopigno conferm\u00f2 la decisione di non utilizzare pi\u00f9 la rossobl\u00f9 come maglia di casa (utilizzata anche nella stagione 1967-1968), ripiegando sulla maglia bianca. La maglia bianca risult\u00f2 vincente e port\u00f2 da l\u00ec in poi il Cagliari a utilizzare tale colore come maglia casalinga fino alla stagione 1983-1984.\nLa maglia \"Home\", diventata iconica e oggetto di culto, presentava una maglia a V aperta con \"cravattino\" centrale vistoso fino a un terzo della lunghezza totale, con dei laccetti che permettevano la chiusura di quest'ultimo. I bordi delle maniche erano rossoblu con il blu come colore terminale, mentre sul petto era presente lo scudo coi Quattro Mori, simbolo del club dal 1928, anno in cui per la prima volta una squadra sarda andava oltremare a giocare nella penisola italiana. A completare il kit i calzoncini completamente bianchi senza ulteriori dettagli e dei calzettoni bianchi con una banda orizzontale rossobl\u00f9 o alternativamente calzettoni completamente bianchi. I numeri, di colore blu, erano realizzati in fettuccina e cuciti a mano sul tessuto.\nDella maglia rossobl\u00f9 invece esistette una variante analoga col cravattino con met\u00e0 colore di esso alternato alla partitura della maglia o alternativamente con lo scollo sempre aperto e con i laccetti ma senza cravattino e con colletto a polo. Quest'ultimo era il modello gi\u00e0 presente dalla met\u00e0 degli anni '60 con le prime stagioni in Serie A. Come per la bianca, anche la rossobl\u00f9 presentava lo scudo coi Quattro Mori sul lato sinistro all'altezza del cuore. I bordi a differenza della maglia bianca non presentavano differenze di colore rispetto al colore della manica. I calzoncini erano senza ulteriori dettagli ma di un azzurro pi\u00f9 chiaro rispetto al blu della maglia, mentre i calzettoni erano neri impreziositi da una banda rossa orizzontale. I numeri, sempre in fettuccina, erano in bianco.\nCuriosamente, non essendo mai stata prodotta la maglia bianca tradizionale in versione invernale, venne utilizzata anche la maglia bianca delle ultime tre stagioni che presentava una banda diagonale rossoblu da spalla sinistra a fianco destro e lo scudo sardo su di essa, la quale era a girocollo alto con maniche lunghe e un tessuto pi\u00f9 grosso. Calzoncini e calzettoni erano quelli della bianca tradizionale.\nPer la quasi totalit\u00e0 delle partite comunque la squadra utilizz\u00f2 la maglia bianca con cravattino, per la precisione in 27 partite su 30 in campionato. Le tre partite giocate diversamente furono in trasferta contro l' a San Siro dove la squadra di Scopigno us\u00f2 la bianca con la banda trasversale, e due partite consecutive (la prima a Bari, la seconda all'Amsicora contro il ) dove fu indossata la tradizionale casacca rossobl\u00f9. La maglia invernale bianca venne invece utilizzata anche nell'andata dei quarti di finale di Coppa Italia contro la e in Coppa delle Fiere contro il .\nPer quanto riguarda i portieri, documentazioni fotografiche mostrano un alternato utilizzo di maglie simili, sempre con il colletto con la chiusura coi laccetti, di varie colorazioni: dall'iconica maglia di Ricky Albertosi rossa con colletto a polo e cravattino blu (poi anche riprodotta fedelmente 47 anni dopo dal club assieme all'iconica bianca dei calciatori di movimento), ad altre versioni grigie e blu navy.\nOrganigramma societario.\nArea direttiva\nArea tecnica\nArea sanitaria\nRosa.\nFormazione tipo.\nL'undici allenato da Manlio Scopigno, come tante altre squadre di quell'epoca nel campionato italiano, utilizzava lo schema del \"Catenaccio\". Tuttavia l'allenatore reatino, precursore dei tempi moderni, attu\u00f2 delle modifiche nello stile di gioco, e nella seconda parte del campionato anche negli interpreti, tale da poter essere considerato un precedente della zona mista introdotta a met\u00e0 decennio. La squadra risult\u00f2 discretamente offensiva grazie a giocatori dotati di alta qualit\u00e0 tecnica ma allo stesso tempo solida in fase difensiva, mettendo d'accordo i giornalisti italianisti e \"catenacciari\" e quelli offensivisti. Esaltava infatti gli attaccanti ma le sue squadre incassavano pochi gol: ne consegu\u00ec che al termine del campionato ebbe il capocannoniere (Gigi Riva con 21 gol) e la miglior difesa, con soli 11 gol subiti da Enrico Albertosi, record imbattuto per un campionato a 16 squadre.\nAlbertosi ovviamente fu il portiere titolare, con il vice Reginato limitatosi a un ingresso nella passerella finale all'ultima giornata a titolo gi\u00e0 conquistato. Cardini della difesa furono gli stopper Martiradonna e Niccolai, con Zignoli terzino fluidificante sulla fascia sinistra e infine il libero. La vera forza fu nel centrocampo molto tecnico, con capitan Cera nel ruolo di mediano e Greatti in cabina di regia, mentre Nen\u00e8, unico straniero in rosa, era la mezzala di corsa e tecnica. Davanti, quasi in un tridente, giocavano Domenghini all'ala destra molto avanzata e Gori nominalmente centravanti e con il \"numero nove\" sulle spalle (ma che in realt\u00e0 agiva da \"falso nueve\", ruolo mutuato del calcio totale all'epoca in ascesa nel continente), i quali lavoravano per servire l'ala sinistra Riva, vero fulcro del gioco offensivo di tutta la squadra. I tre d'attacco segneranno 35 dei 42 gol totali in campionato.\nCome detto per\u00f2 la squadra venne stravolta negli interpreti ma anche nello stile di gioco a causa del brutto infortunio occorso a Tomasini nella seconda parte di stagione. Scopigno scelse di rimpiazzarlo non con un difensore ma arretrando Cera nel ruolo di libero e inserendo a centrocampo Brugnera nel ruolo di mezzala con Nen\u00e8 scalato sulla mediana. Cera, essendo comunque un centrocampista dotato di piedi pi\u00f9 raffinati rispetto alla media dei liberi di quell'epoca, trasform\u00f2 non solo quella squadra nella parte finale del campionato ma anche il ruolo stesso, tanto da ispirare poi un decennio dopo Gaetano Scirea, libero della di Giovanni Trapattoni con la sua zona mista. Anche l'assenza di un centravanti puro e con tanta fisicit\u00e0, fino ad allora tradizionale negli schieramenti italiani, consent\u00ec a Riva di svariare su tutto il fronte d'attacco e di andare a segno da diverse posizioni.\nInfine trovarono discreto spazio anche Poli, \"jolly\" tuttofare schierato quasi in ogni ruolo di centrocampo e difesa e Mancin sostituto del terzino Zignoli. Completava la rosa l'attaccante veloce Nastasio che scese in campo due volte in sostituzione di Riva e spostando quindi quelle volte Gori nel ruolo di centravanti pi\u00f9 canonico..\nCalciomercato.\nL'ossatura della squadra venne formata gi\u00e0 nelle stagioni precedenti da abili mosse di mercato da parte di Andrea Arrica, ma \u00e8 nell'estate 1969 che il direttore generale dei sardi piazz\u00f2 l'affare che spost\u00f2 gli equilibri del campionato e rafforz\u00f2 ancora di pi\u00f9 i sardi. Con un assegno di 220 milioni di lire e il cartellino dell'attaccante Roberto Boninsegna, Arrica port\u00f2 dall' ben tre giocatori, due di questi rivelatisi fondamentali: l'ala destra Angelo Domenghini, l'attaccante di manovra Sergio Gori e il centrocampista e difensore Cesare Poli. Questo scambio avvenne qualche settimana dopo un altro effettuato con l', alla quale vennero dati 160 milioni pi\u00f9 il cartellino del difensore argentino Miguel \u00c1ngel Longo, uno degli eroi della prima storica promozione in Serie A e che lasci\u00f2 i rossobl\u00f9 dopo ben 9 stagioni, per portare in rossobl\u00f9 Corrado Nastasio, giovane e promettente ala. Nastasio fu preso originariamente per essere l'ala titolare a servizio di Riva e Boninsegna, ma lo storico affare con la societ\u00e0 di Angelo Moratti scombussol\u00f2 i piani e l'arrivo di Domenghini e Gori relegarono l'attaccante livornese a vice Riva. Un altro scambio fu quello tra i terzini Eraldo Mancin della e Giuseppe Longoni passato ai viola neo campioni d'Italia. Ai sardi and\u00f2 anche un conguaglio di 185 milioni..\nInfine, l'inglese Gerry Hitchens fece ritorno in patria, al , Giuseppe Ferrero venne ceduto al e Gabriele Ceccolini all', tutti poco o nulla impiegati nella stagione precedente, mentre il giovane difensore del settore giovanile Riccardo Dess\u00ec venne mandato in prestito all', dalla quale arriv\u00f2 in direzione opposta il terzo portiere Moriano Tampucci di ritorno dal prestito in Gallura (unico poi a non scendere mai in campo ma che pot\u00e9 fregiarsi comunque del titolo di campione d'Italia)."}
{"id": "1555399", "revid": "767487", "url": "https://it.wikipedia.org/wiki?curid=1555399", "title": "Alpha Ethniki 2003-2004", "text": "L'Alpha Ethniki 2003-2004 fu la 68\u00aa edizione della massima serie del campionato di calcio greco, conclusa con la vittoria del , al suo diciannovesimo titolo.\nCapocannoniere del torneo fu Giovanni (Olympiacos), con 21 reti.\nFormula.\nCome nella stagione precedente le squadre partecipanti furono sedici e disputarono un girone di andata e ritorno per un totale di 30 partite.\nLe ultime due classificate furono retrocesse in Beta Ethniki mentre la terzultima spareggi\u00f2 con la terza della seconda divisione.\nIl punteggio prevedeva tre punti per la vittoria, uno per il pareggio e nessuno per la sconfitta.\nLe squadre ammesse alle coppe europee furono sei: i campioni e la seconda classificata alla fase a gironi della UEFA Champions League 2004-2005 con la terza che ne disput\u00f2 i preliminari e la vincitrice della coppa nazionale con quarta e quinta alla Coppa UEFA 2004-2005.\nClassifica finale.\nLegenda:\nNote:\nPlay-out.\nL'Akratitos incontr\u00f2 in uno spareggio in gara unica l'Ergotelis per la permanenza in massima serie. La partita si gioc\u00f2 a Salonicco il 30 maggio 2004."}
{"id": "1555401", "revid": "827882", "url": "https://it.wikipedia.org/wiki?curid=1555401", "title": "Rock Against Communism", "text": "Il Rock Against Communism (abbreviato RAC), termine nato nel Regno Unito a fine anni settanta, \u00e8 una sigla che viene attribuita a concerti e band punk rock (soprattutto oi!) che si oppongono al Comunismo, prevalentemente di estrema destra e punk's not red.\nIl circuito Rock Against Communism o RAC in primo luogo \u00e8 stato annunciato nel Regno Unito verso la fine del 1978 dagli attivisti di estrema destra come i Nazi punk e gli artisti Nazirock connessi con il National Front, partito d'estrema destra inglese.\nIn contrasto con i concerti RAC, era gi\u00e0 presente un'altra organizzazione chiamata Rock Against Racism (RAR), dove i principali sostenitori furono gruppi punk rock d'ispirazione socialista come The Oppressed, The Business, Infa-Riot, The Ruts, The Members, Tom Robinson Band, etc. In Italia il genere RAC si \u00e8 sviluppato nei primi anni del 2000 sempre riguardando l'area della musica alternativa di destra, alcuni gruppi per citarne alcuni sono gli Ultima Frontiera, gli SPQR e pi\u00f9 recentemente i Bronson.\nConcerti Rock Against Communism.\nSono stati portati alla luce dal gruppo Skrewdriver che furono seguiti da altri come Brutal Attack, Skullhead, Squadron, Sudden Impact, Ovaltinees, English Rose, Lionheart, No Remorse, Celtic Warrior (ex Violent Storm) e Battlezone.\nMusica Rock Against Communism.\nMalgrado il relativo nome, il circuito Rock Against Communism non contiene sempre attacchi espliciti al comunismo e al progressismo, quanto piuttosto elogi alla sottocultura white pride, che include temi quali nazionalismo, neonazismo e antisemitismo. Musicalmente il RAC comprende oi!, hardcore punk (\"hatecore\") o in parte del black metal (NSBM)."}
{"id": "1555402", "revid": "599013", "url": "https://it.wikipedia.org/wiki?curid=1555402", "title": ".375 Holland &amp; Holland Magnum", "text": "La cartuccia .375 Holland &amp; Holland Magnum \u00e8 una munizione da fucile Express o per fucile a otturatore girevole-scorrevole, usati per la caccia grossa.\nStoria.\nSviluppata in Inghilterra dalla Holland &amp; Holland di Londra nel 1912 per la caccia nell'Africa coloniale britannica e in altri paesi dove si trovano prede particolarmente pericolose ed aggressive, ebbe rapidamente un notevole successo data la sua versatilit\u00e0 e il non eccessivo stress meccanico che provocava nelle armi. Dotata di potenza sufficiente per abbattere gli animali di maggior mole poteva essere anche usata su selvaggina pi\u00f9 piccola senza causare danni rovinosi alla preda. Fu introdotta anche negli Stati Uniti d'America intorno all'inizio degli anni venti ed in Europa continentale dopo la fine della seconda guerra mondiale. Oggi molte fabbriche costruiscono fucili e carabine in questo calibro che rimane uno dei pi\u00f9 apprezzati per la caccia grossa.\nCaratteristiche.\nIl bossolo \u00e8 di tipo \"a bottiglia\", leggermente conico e \"cinturato\" (cio\u00e8 con un anello di rinforzo presso la base), con la spalla piuttosto smussata (circa 15\u00ba) ed ha una lunghezza di 72,4\u00a0mm. La lunghezza totale della cartuccia pu\u00f2 variare a seconda del tipo di palla montata ma \u00e8 generalmente intorno ai 90\u00a0mm. Con palle di peso variabile dai 250 ai 300 grani (1 grano = 0,0648 g) e velocit\u00e0 dai 700 agli 800 (e oltre) metri al secondo, pu\u00f2 sviluppare energie superiori ai 600 chilogrammetri (5886 Joule).\nArmi.\nLa cartuccia in questione \u00e8 camerata da moltissime armi sia del tipo a otturatore girevole-scorrevole che del tipo express. Esistono anche alcuni tipi di armi corte in grado di spararla ma si tratta soprattutto di modelli sperimentali o curiosit\u00e0 per tiro in poligono: esse infatti, dato il poderoso rinculo generato dalla munizione, sono di difficilissima gestibilit\u00e0 e non vengono solitamente usate per la caccia dove la precisione del tiro pu\u00f2 essere vitale."}
{"id": "1555407", "revid": "192549", "url": "https://it.wikipedia.org/wiki?curid=1555407", "title": "Fedecommessi", "text": ""}
{"id": "1555408", "revid": "192549", "url": "https://it.wikipedia.org/wiki?curid=1555408", "title": "Primogeniture", "text": ""}
{"id": "1555416", "revid": "1318658", "url": "https://it.wikipedia.org/wiki?curid=1555416", "title": "Roberto Melli", "text": "Note Biografiche.\nRoberto Melli nacque da una famiglia di commercianti di origine ebraica a Ferrara, dove ancora adolescente fu allievo privato del pittore Nicola Laurenti. Trasferitosi a Genova nel 1902 dove risiedeva la sorella maggiore Rina Melli, inizi\u00f2 a lavorare come apprendista intagliatore, scoprendo il proprio innato talento.\nFu introdotto dal poeta Ceccardo Roccatagliata Ceccardi nell'ambiente culturale genovese, dove ebbe l'opportunit\u00e0 di frequentare lo scrittore Camillo Sbarbaro e lo scultore Giovanni Prini. Conobbe anche l'intagliatore di legno Carlo Turina, che lo inizi\u00f2 all'attivit\u00e0 di xilografo. Con questa tecnica collabor\u00f2 nel 1906 alla rivista \"Ebe\", pubblicata a Chiavari.\nIl giovane Melli si dedic\u00f2 anche alla scultura, come rivela il ritratto eseguito in quegli anni all'attrice Giulietta De Riso.\nStrinse amicizia col pittore e acquafortista ferrarese Giorgio De Vincenzi e nel 1910 decise di andare a vivere a Roma, dove condivise lo studio con Prini. A Roma risalgono i primi lavori di pittura.\nNel 1912 spos\u00f2 Anna Meotti, sua fidanzata degli anni ferraresi. Ancora nel 1912 partecip\u00f2 alla \"I Esposizione italiana di xilografia\" organizzata a Levanto dalla rivista L'Eroica.\nNel 1913 espose sculture alla \"I Mostra \" e l'anno seguente alla \"II Mostra della Secessione Romana\". Partecip\u00f2 quindi attivamente alle manifestazioni del futurismo, movimento che lo vedr\u00e0 agire come artista autonomo e individualista.\nNel 1915 insieme a Vincenzo Costantini, Garzia Fioresi, Cipriano Efisio Oppo e Guglielmo Pizzirani, costitu\u00ec il \"Gruppo Moderno Italiano\" e nel 1918 partecip\u00f2 alla nascita della rivista e del movimento \"Valori plastici\". \nChiamato alle armi nel 1916, conobbe a Ferrara Giorgio de Chirico. Rientrato a Roma nel 1917, inizi\u00f2 a dedicarsi all'attivit\u00e0 cinematografica dirigendo la \"San Marco Film\", per la quale diresse alcuni film e cur\u00f2 scenografie.\nA Roma strinse amicizia con Giuseppe Capogrossi e Emanuele Cavalli, firm\u00f2 il \"Manifesto del Primordialismo Plastico\", ma dopo la mostra personale del 1936 la sua attivit\u00e0 espositiva fu interrotta dalle leggi razziali fasciste che gli tolsero il diritto di partecipare a pubbliche esposizioni e a insegnare. Pot\u00e9 riprendere il lavoro dopo la guerra nel suo appartamento di tre stanze al Testaccio, proprio di fronte al \"Mattatoio\". Qui cominci\u00f2 ad impartire lezioni private di pittura, fra gli altri al ferrarese Luigi Maini, e ospit\u00f2 ogni settimana un gruppo di giovani amici pittori come Renato Guttuso, Enrico Accatino, Fausto Pirandello. Dal 1945 inizi\u00f2 anche ad insegnare pittura all'Accademia di belle arti di Roma e ritorn\u00f2 a esporre in alcune collettive e mostre personali.\nFin da allora, Roberto Melli \u00e8 considerato dalla critica uno dei maggiori esponenti della Scuola Romana. Nel 1950 fu finalmente invitato alla Biennale di Venezia, che gli dedic\u00f2 una personale.\nNegli ultimi anni continu\u00f2 la sua attivit\u00e0 parallela di artista e critico. Nel 1957 fu pubblicato il suo volume di poesie \"Lunga favolosa notte\", opera oggi quasi dimenticata.\nMor\u00ec nel gennaio 1958 e nello stesso anno la Galleria Nazionale d'Arte Moderna e Contemporanea di Roma gli dedic\u00f2 una retrospettiva, curata da Nello Ponente e Palma Bucarelli.\nI capolavori.\nPittore straordinario per visione, cromatismo, composizione, a volte intimista, altre volte fortemente espressivo, pu\u00f2 essere ricordato per due opere fondamentali per l'arte italiana conservate presso la Galleria Nazionale d'Arte Moderna e Contemporanea: \"La casa rossa\" (1923) quadro figurativo che sembra precorrere le visioni di Edward Hopper e di molta pittura americana, e la scultura \"Signora dal Cappello Nero\" (1913), anche in questo caso anticipatrice della parallela ricerca tridimensionale di Umberto Boccioni.\nAltra opera di grande intensit\u00e0 il suo ultimo, drammatico, \"Autoritratto\", realizzato pochi mesi prima della sua morte, conservato presso la Galleria dei Ritratti di Palazzo Pitti.\nNotevole anche la qualit\u00e0 dei suoi scritti, tra i quali eccelle la raccolta di poesie \"Lunga favolosa notte\" del 1957."}
{"id": "1555421", "revid": "767487", "url": "https://it.wikipedia.org/wiki?curid=1555421", "title": "Icoana", "text": "Icoana \u00e8 un comune della Romania di 2.012 abitanti, ubicato nel distretto di Olt, nella regione storica della Muntenia.\nIl comune \u00e8 formato dall'unione di 3 villaggi: Floru, Icoana, Ursoaia."}
{"id": "1555422", "revid": "107001915", "url": "https://it.wikipedia.org/wiki?curid=1555422", "title": "Burn-Up", "text": " \u00e8 un OAV della durata di 50 minuti, realizzato da Anime International Company nel 1991 per il mercato home video. Nel 2005 il DVD \u00e8 stato messo in vendita negli Stati Uniti con sottotitoli in inglese.\nTrama.\nLa storia tratta delle aventure di uno speciale gruppo di poliziotti chiamati \"Team Warrior\" sempre alle prese con missioni al limite della realt\u00e0."}
{"id": "1555424", "revid": "78273", "url": "https://it.wikipedia.org/wiki?curid=1555424", "title": "Lorenzo duca d'Urbino", "text": ""}
{"id": "1555428", "revid": "339392", "url": "https://it.wikipedia.org/wiki?curid=1555428", "title": "Sharingan Ipnotico", "text": ""}
{"id": "1555431", "revid": "1305772", "url": "https://it.wikipedia.org/wiki?curid=1555431", "title": "Ipote\u0219ti (Olt)", "text": "Ipote\u015fti \u00e8 un comune della Romania di 1.508 abitanti, ubicato nel distretto di Olt, nella regione storica della Muntenia. \nIpote\u015fti \u00e8 divenuto comune autonomo nel 2004, staccandosi dal comune di Milcov."}
{"id": "1555435", "revid": "486946", "url": "https://it.wikipedia.org/wiki?curid=1555435", "title": "Madeleine de la Tour d'Auvergne", "text": ""}
{"id": "1555438", "revid": "767487", "url": "https://it.wikipedia.org/wiki?curid=1555438", "title": "Provincia di El Loa", "text": " \nLa provincia di El Loa \u00e8 una delle tre province della regione cilena di Antofagasta, il capoluogo \u00e8 la citt\u00e0 di Calama. \nComprende i comuni di:"}
{"id": "1555440", "revid": "1305772", "url": "https://it.wikipedia.org/wiki?curid=1555440", "title": "Hockey su prato indoor", "text": "L'hockey su prato indoor \u00e8 una variante indoor dell'hockey su prato, da non confondersi con altre varianti indoor dell'hockey come l'hockey su pista o il floorball.\nL'hockey su prato indoor \u00e8 comunemente chiamato \"hockey indoor\" nei paesi in cui non si gioca l'hockey su pista. \u00c8 giocato soprattutto dai giocatori di hockey su prato \"outdoor\" durante la stagione invernale, quando i campi sono gelati o comunque le condizioni climatiche non permettono di giocare all'aperto.\nL'hockey su prato indoor \u00e8 giocato in regolari campionati nazionali ed internazionali.\nRegole.\nL'hockey su prato indoor presenta le seguenti differenze con il suo rispettivo gioco all'aperto:\nIl campo piccolo e le sponde rendono l'hockey su prato indoor un gioco veloce, tecnico e fisico."}
{"id": "1555441", "revid": "580197", "url": "https://it.wikipedia.org/wiki?curid=1555441", "title": "Calciatore dell'anno (Belgio)", "text": "Calciatore belga dell'anno (ola. \"Gouden Schoen\"; fra. \"Soulier d'Or\") \u00e8 un premio calcistico assegnato dal quotidiano \"Het Laatste Nieuws\" al miglior giocatore militante nella \"Jupiler League\" belga."}
{"id": "1555449", "revid": "767487", "url": "https://it.wikipedia.org/wiki?curid=1555449", "title": "Milcov", "text": "Milcov \u00e8 un comune della Romania di 1.735 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 4 villaggi: Milcovu din Deal, Milcovu din Vale, Stejaru, Ulmi.\nLa sede amministrativa \u00e8 ubicata nell'abitato di Ulmi.\nNel 2004 si \u00e8 staccato da Milcob il villaggio di Ipote\u0219ti, divenuto comune autonomo."}
{"id": "1555453", "revid": "109893220", "url": "https://it.wikipedia.org/wiki?curid=1555453", "title": "Shabak", "text": ""}
{"id": "1555454", "revid": "339392", "url": "https://it.wikipedia.org/wiki?curid=1555454", "title": "Thompson submachine gun", "text": ""}
{"id": "1555455", "revid": "1226", "url": "https://it.wikipedia.org/wiki?curid=1555455", "title": "J-Horror", "text": "J-Horror \u00e8 un termine usato per riferirsi agli horror di provenienza giapponese. I J-Horror sono famosi per le loro tematiche e la narrazione delle vicende, e tendono a concentrarsi su un horror di carattere psicologico, costruendo la tensione pi\u00f9 su ci\u00f2 che non viene mostrato. Particolarmente utilizzati nel genere sono gli y\u016brei, tipici fantasmi giapponesi ed i poltergeist, mentre molte altre pellicole hanno elementi tipici del folclore e della religione.\nStoria.\nOrigini.\nL'origine del J-Horror pu\u00f2 essere rintracciata nelle storie di fantasmi relative al periodo Edo ed al periodo Meiji, conosciute anche come \"kaidan\" o \"kwaidan\". Alcuni elementi di molte di queste storie sono stati rielaborati all'interno di alcuni film; in particolare la figura dei fantasmi giapponesi \u00e8 spesso presente.\nJ-Horror e Y\u016brei.\nIl successo del film del 1998 \"Ring\" ha portato l'immagine dello y\u016brei nella cultura occidentale per la prima volta, nonostante in patria esistesse da secoli.\nGli y\u016brei sono i fantasmi giapponesi, quelli che non sono riusciti a lasciare il mondo dei vivi per via di una qualche emozione che non li fa trapassare. Dipendentemente dal tipo di emozione, gli yurei si manifestano in forme diverse. I pi\u00f9 comuni nel cinema J-Horror sono gli onry\u014d, uno y\u016brei tenuto sulla terra dal desiderio di vendetta.\nCome molte creature del folclore, tipo vampiri o licantropi, gli y\u016brei hanno un aspetto tipico e si attengono a determinate regole.\nGenericamente sono di sesso femminile, anche se in realt\u00e0 esistono anche gli y\u016brei maschi. Indossano abiti bianchi, normalmente il colore con cui vengono vestiti per i funerali. Caratteristici sono i lunghi capelli neri, di solito sul viso, retaggio del teatro Kabuki, dove ogni personaggio indossava un diverso tipo di parrucca per renderli riconoscibili al pubblico.\nRemake di J-Horror.\nNegli ultimi anni i film J-Horror sono diventati molto popolari anche sul mercato occidentale. Il gradimento del pubblico nei confronti di questo genere ha indotto le case di produzione cinematografiche a \"rifare\" tali pellicole, adattandole maggiormente ai gusti dello spettatore occidentale medio. \"The Ring\" \u00e8 stato il primo di una lunga serie di remake statunitensi;\nInteressante notare come molti dei registi delle pellicole originali sono stati assunti per girare anche la versione americana. \u00c8 il caso di Hideo Nakata, regista di \"Ring\", richiamato a fare \"The Ring 2\", oppure Takashi Shimizu, regista dell'originale \"Ju-On\" e anche del suo remake statunitense \"The Grudge\".\nAnche altri paesi asiatici negli ultimi anni si sono lanciati nei remake di film J-horror. Per esempio la Corea del Sud ha creato una propria versione del film \"Ring\", intitolato \"The Ring Virus\"."}
{"id": "1555458", "revid": "767487", "url": "https://it.wikipedia.org/wiki?curid=1555458", "title": "House of the Dead (film)", "text": "House of the Dead \u00e8 un film del 2003 diretto da Uwe Boll.\nIl soggetto \u00e8 basato sul videogioco di SEGA \"The House of the Dead\". Il film \u00e8 uscito negli Stati Uniti il 10 ottobre 2003 ed in Italia il 23 luglio 2004. Nel 2005 \u00e8 stato prodotto il sequel: \"Cacciatori di zombi\".\nTrama.\nRudy, sopravvissuto a un'esperienza fuori dal normale, comincia a raccontare la storia \"di come tutto ha avuto inizio\".\nUn gruppo di adolescenti (Karma, Simon, Alicia, Greg, Cynthia) si reca ad un rave party organizzato su Isla de la Muerte, a poche miglia dalla Florida.\nI ragazzi si apprestano a prendere il traghetto, ma al loro arrivo \u00e8 gi\u00e0 partito. Si rivolgono ad un peschereccio comandato dal capitano Kirk (J\u00fcrgen Prochnow) il quale, su insistenza dei ragazzi, si offre di accompagnarli all'isola per una cifra \"inaccettabile\": pur essendo in un primo momento titubante sul trasportare o meno i ragazzi fino all'isola; una volta ingolosito dai soldi il capitano non si tira indietro. Alla festa intanto, le persone cominciano a scomparire rapidamente. L'assistente di Kirk, Salish, regala una croce a Cynthia per \"proteggerla dagli spiriti maligni\"; la ragazza tuttavia, non crede a quanto detto. All'arrivo dei ragazzi, l'isola \u00e8 deserta e non c'\u00e8 traccia dei festeggianti: \u00e8 presente solo una calma innaturale da ogni parte. Troppo tardi si scoprir\u00e0 che, da duecento anni, l'isola \u00e8 abitata da Castillo Hermano, un prete fanatico del XIX secolo che fu messo al bando dalla Spagna per i suoi esperimenti sull'immortalit\u00e0. Da quel momento in poi, i protagonisti diverranno vittime di un'orda di feroci zombie comandati dal diabolico prete.\nIl capitano Kirk e Salish, sapendo che sarebbe arrivata una tempesta, decidono di andare a rifugiarsi in un'altra parte dell'isola, anche per sfuggire a Casper, una poliziotta tempo addietro amica del capitano, che adesso lo insegue per i suoi loschi affari; prima che la nave possa partire, per\u00f2, Salish viene ucciso da un essere mostruoso. Alicia, Simon e Karma, si allontanano da Simon e Cynthia, impegnati ad amoreggiare. I tre raggiungono delle rovine costruite secoli fa: entrando nelle rovine, fanno la conoscenza di Liberty, Rudy e Hugh, che spiegano al gruppo di ragazzi dell'attacco degli zombi nel bel mezzo della festa. Il gruppo decide quindi di tornare indietro per recuperare Simon e Cynthia, rimasti ad amoreggiare nei pressi del palco. Arrivati l\u00ec, trovano soltanto Greg intrappolato nel bagno. Successivamente, Cynthia riemerge dalle ombre, ma la ragazza non \u00e8 la solita di sempre, visto che attacca il gruppo e uccide Hugh. Si prepara poi ad aggredire gli altri ragazzi, ma viene infine uccisa dall'agente Casper.\nCasper chiede al gruppo di portarla alla nave di Kirk. Recandosi l\u00ec, scoprono che la nave \u00e8 stata conquistata dai non morti. Dopo un ennesimo scontro con gli zombie, Simon viene sfigurato e Kirk viene morso al braccio. Casper, insieme a Greg, si stacca dal gruppo per recarsi alla sua nave e contattare i suoi amici, ma quando anche il giovane compagno muore, l'agente rimane da sola. Dopo essersi recata alla \"lancia\" e aver scoperto che il collega \u00e8 morto, ritorna dai ragazzi, i quali decidono di recarsi nella casa abbandonata. Riforniti di armi e munizioni, i ragazzi si scontrano con un esercito di zombie. Grazie alle loro abilit\u00e0 di combattimento (che in alcuni casi negano le leggi stesse della fisica e vanno oltre le possibilit\u00e0 umane) riescono ad avere la meglio su un esercito di morti viventi ed entrano nella casa, soltanto dopo un combattimento all'ultimo sangue, e con la perdita della povera Liberty e dell'agente Casper. Anche Kirk muore, facendosi saltare in aria con una granata insieme allo zombie di Salish. I superstiti scoprono che la casa non \u00e8 altro che il laboratorio di Castillo Hermano. Liberando per sbaglio del sangue modificato geneticamente, risvegliano altri non morti, capiscono che \"l'energia\" che li alimenta \u00e8 proprio il sangue. Anche Simon si suicida, permettendo agli altri di sopravvivere e di raggiungere un passaggio segreto. Qui, \u00e8 Karma a rimanere uccisa da esseri mostruosi. Rudy e Alicia, gli ultimi due rimasti, vengono catturati da Castillo, che si spaccia per Greg. Il prete rivela ai due che ha bisogno di nuovi organi e ha intenzione di procurarseli dai loro corpi. I due riescono tuttavia a liberarsi e iniziano a combattere contro Castillo, riuscendolo finalmente ad ucciderlo. Rudy e Alicia riescono infine a scappare dall'isola, grazie alla venuta dei soccorritori. Tuttavia, Rudy rivela che Alicia \u00e8 morta, e che l'ha fatta diventare \"una di loro\", tutto questo semplicemente per amore. Agli agenti speciali appena arrivati in elicottero consegna Alicia e quando uno dei presenti gli chiede come si chiama, Rudy dice anche il suo cognome che \u00e8 Curien (il \"cattivo\" di tutti i videogiochi della serie, per cui il film \u00e8 da considerarsi un prequel).\nAccoglienza, critica e novit\u00e0.\nIl sito web Rotten Tomatoes, ha definito il film un adattamento da videogioco pessimo, danneggiando ancor pi\u00f9 la reputazione di Uwe Boll.\nUn altro sito web, IGN, ha reputato \"House of the Dead\" come un B-movie eccelso, dalla trama medesima e dal cast sconosciuto con media recitazione.\nNel cast tra i protagonisti c'era anche Erica Durance scartata dal cast ma riconfermata con una comparsa all'inizio del film ed era nella compagna di amici che poi non ha deciso di andare al party salvandosi, comparir\u00e0 poi nelle scene finali.\nRecentemente la rivista Empire ha collocato la pellicola al 35\u00ba posto nella classifica dei 50 film peggiori di sempre votati dai lettori.\nSempre nel 2005 il film ha avuto un sequel/re-boot diretto da Carl Bessai, in Italia il film \u00e8 uscito sotto il nome di \"Cacciatori di zombi\"."}
{"id": "1555460", "revid": "125391178", "url": "https://it.wikipedia.org/wiki?curid=1555460", "title": "The Mask (serie animata)", "text": "The Mask (\"The Mask Animated Series\") \u00e8 una serie televisiva a cartoni animati, prodotta da: Dark Horse Entertainment, Film Roman, Sunbow Entertainment e New Line Television nel 1995; basata sul fumetto e sul film omonimi. \u00c8 composta da 54 episodi divisi in tre stagioni. Diverse trame degli episodi sono tratte da idee per un seguito.\nCrossover.\nL'ultimo episodio, \"Ace Ventura ed io\", \u00e8 un crossover con la serie animata \"Ace Ventura\", in cui The Mask e Ace Ventura fanno amicizia e insieme devono salvare Milo dal dottor Pretorius. I due si incontrano anche nel ventiseiesimo episodio di \"Ace Ventura\", dal titolo \"Viaggio in maschera\". La nota serie \u00e8 tratta dal film omonimo del 1994, che come il film originale di The Mask aveva come protagonista Jim Carrey.\nCuriosit\u00e0.\nDurante la produzione della serie, venne stilata una sceneggiatura su un possibile episodio con il ritorno di Niko e Dorian Tyrell, entrambi deceduti nel film. L'episodio vedeva i fantasmi dei due criminali e di gran parte dei loro scagnozzi usare la loro influenza per far evadere i loro uomini dal carcere e continuare lo scontro a fuoco che avveniva nel climax del film per la conquista dei rispettivi territori nella citt\u00e0. Nel mezzo dello scontro per\u00f2 le bande avrebbero fatto fronte comune e cercato vendetta su Stanley Ipkiss. I due interpreti, Orestes Matacena e Peter Greene, erano stati confermati per doppiare i loro personaggi, ma alla fine la puntata venne scartata dal progetto finale.\nEdizione italiana.\nIl cartone \u00e8 andato in onda per la prima volta in Italia dal 16 settembre 1996 al 4 gennaio 1997 su Canale 5 (all'interno di Bim Bum Bam).\nLa canzone della sigla, intitolata \"The Mask\", scritta da Piero Cassano e Max Longhi su testo di Alessandra Valeri Manera, \u00e8 cantata da Cristina D'Avena.\nNelle trasmissioni successive, su Italia 1 e Rete 4 (all'interno di Game Boat) fu mantenuta la prima sigla, mentre su Boing e Cartoon Network, ne \u00e8 stata usata una seconda, adattamento di quella originale americana."}
{"id": "1555466", "revid": "1086846", "url": "https://it.wikipedia.org/wiki?curid=1555466", "title": "Associazione Calcio Torino 1975-1976", "text": "Questa voce raccoglie le informazioni riguardanti l'Associazione Calcio Torino nelle competizioni ufficiali della stagione 1975-1976.\nStagione.\nNel 1976 il Torino torn\u00f2 campione d'Italia, ventisette anni dopo la tragedia di Superga, con il settimo e attualmente ultimo titolo conquistato nella sua storia. \nLa squadra granata, guidata dall'allenatore Luigi Radice, usc\u00ec alla distanza dopo un inizio difficoltoso, approfittando di un rallentamento della , che al giro di boa aveva ancora tre punti di vantaggio sui cugini, e prese la vetta del torneo vincendo entrambe le stracittadine. La certezza della vittoria del tricolore giunse all'ultima giornata, grazie al pareggio interno con il , che permise ai granata di chiudere il campionato con 45 punti contro i 43 dei rivali bianconeri.\nPaolino Pulici, con 21 reti, risult\u00f2 capocannoniere della Serie A per la seconda volta.\nIn Coppa Italia, nel primo turno di precampionato il Torino giunse secondo nel proprio girone di qualificazione, lasciando il passo al Verona che nel seguito del trofeo arriv\u00f2 alla finale, persa (4-0) con il Napoli."}
{"id": "1555471", "revid": "92723", "url": "https://it.wikipedia.org/wiki?curid=1555471", "title": "Pezonda", "text": ""}
{"id": "1555476", "revid": "15756", "url": "https://it.wikipedia.org/wiki?curid=1555476", "title": "Isaac ben Solomon Luria", "text": "Conosciuto anche con i soprannomi reverenziali di Ari (\u00abil Leone\u00bb, acronimo di Ashkenazi Rabbi Yitzhak, \u00abIl Maestro Tedesco Yitzhak\u00bb), Arizal, dove \"ZaL\" \u00e8 l'acronimo di \"Zikhrono Livrakha\" (\u00abdi benedetta memoria\u00bb o letteralmente \u00abil ricordo di lui [sia] in benedizione\u00bb, un tratto d'onore ebraico riservato ai defunti), e anche come Ari Ha-Kadosh (\u00abil Santo Ari\u00bb), Isacco Luria \u00e8 stato uno dei pensatori pi\u00f9 importanti nella storia della mistica ebraica.\nAttraverso la sintesi delle idee contenute nei testi kabbalistici che ebbero grande fortuna durante la sua epoca (soprattutto lo \"Zohar\") e la trattazione sistematica della sua dottrina per merito del suo pi\u00f9 vicino discepolo, Hayim Vital, nella cerchia di Safed, Luria fu in grado di rivoluzionare completamente la tradizione della cabala ebraica, aprendo uno spartiacque che separ\u00f2 la Kabbalah classica medievale da quella che prende il suo nome, e di cui \u00e8 stato il fondatore: la Kabbalah lurianica.\nIl nome di Luria, per la grande aura di santit\u00e0 che lo circondava a Safed e il suo seguito di devotissimi discepoli, rimase per lungo tempo avvolto nella leggenda, e la sua influenza sull'ebraismo inizi\u00f2 a propagarsi inarrestabile gi\u00e0 pochi decenni dopo la sua morte, raggiungendo la massima portata di diffusione con il chassidismo nel Settecento.\nIntroduzione.\nIl rabbino kabbalista Yi\u1e63\u1e25\u0101q Luria \u00e8 considerato il pi\u00f9 grande e celebre studioso del pensiero mistico ebraico. Sebbene il suo diretto contributo letterario sia stato estremamente esiguo (egli non scrisse che poche opere), per onorarne la fama venne dato il suo nome alla scuola kabbalistica di Safed. Il principale divulgatore delle sue teorie fu Hayim Vital.\nLa giovane et\u00e0.\nEgli nacque a Gerusalemme nel 1534 dove il padre, un Ashkenazi dell'Europa centrale, era emigrato dopo il matrimonio con una sefardita e mor\u00ec a Safed, nella Palestina dell'Impero Ottomano, il 25 luglio 1572 (5 Av 5332). Negli anni seguenti alla sua morte, la casa dove nacque fu trasformata in una sinagoga. Ancora bambino perse il padre e la madre decise di trasferire la famiglia in Egitto, cos\u00ec che il giovane Isaac potesse essere educato dallo zio Mordecai Francis (fratello della madre), un ricco agricoltore che viveva a Il Cairo, e che lo affid\u00f2 a sua volta ai migliori insegnanti ebrei. Luria si dimostr\u00f2 un diligente studente della letteratura rabbinica; sotto la guida del Rabbino Bezalel Ashkenazi (meglio conosciuto come autore di \"Shittah Mekubetzet\"), divenne abile nel ramo dell'apprendimento ebraico, sebbene fosse ancora piuttosto giovane. Studi\u00f2 in una Yeshiva sotto la direzione di David Ben Solomon Ibn Abi Zimra. \nAll'et\u00e0 di 15 anni spos\u00f2 la cugina e, potendo godere di ingenti mezzi finanziari, fu in grado di continuare i suoi studi. Sebbene inizialmente avrebbe potuto intraprendere la carriera negli affari, egli si rivolse presto verso l'ascetismo ed il misticismo. All'incirca all'et\u00e0 di 22 anni, egli divenne assorto nello studio dello Zohar, una grande opera della Qabbalah che era stata recentemente stampata per la prima volta, e di grandi opere qabbalistiche anteriori abbracciando la vita da recluso. Si ritir\u00f2 sulle rive del Nilo, e per 7 anni si isol\u00f2 solo con s\u00e9 stesso, dando tutto di s\u00e9 sino alla meditazione. Luria faceva visita alla propria famiglia solo durante lo Shabbat, parlava molto raramente, e sempre in ebraico. I Chassidim gli attribuiscono frequenti colloqui col Profeta Elia durante questa vita ascetica, per la quale fu avviato a sublimi dottrine.\nLa sua dottrina.\nLa sua concezione del mondo era enormemente influenzata dalle questioni che preoccupavano le comunit\u00e0 ebraiche dell'epoca, traumatizzata a causa delle espulsioni dalla Spagna e dalle azioni dell'Inquisizione. Luria addusse spiegazioni sorprendenti ma logiche ed intravide il fine della sofferenza del popolo ebraico, il che spiega il successo delle sue tesi e la velocit\u00e0 con la quale si propagarono.\nIn merito ai massacri, riteneva che la morte fisica non \u00e8 pi\u00f9 di una tappa e che la vita di ognuno sulla terra ha un obiettivo.\nSpieg\u00f2 che le mancanze degli uomini macchiavano il Messia e ritardavano la sua venuta. Successivamente un rito di purificazione permetterebbe di accelerarla.\nI suoi discepoli.\nNel 1569, l'Arizal si spost\u00f2 verso la Palestina; e dopo un breve soggiorno a Gerusalemme, dove il suo nuovo sistema qabbalistico sembrava aver riscosso scarso successo, seguendo un richiamo interiore, si spost\u00f2 verso Safed dove ottenne un rapido successo come poeta mistico, inizi\u00f2 ad insegnare in accademia ed a predicare nelle sinagoghe. Si interess\u00f2 in particolar modo alle idee del Rabbi Moses ben Jacob Cordovero, e studi\u00f2 la Qabbalah con lui fino alla sua morte. A Safed form\u00f2 anche un circolo di qabbalisti ai quali impart\u00ec le dottrine per mezzo delle quali egli sperava di stabilire un nuovo punto di partenza per il sistema morale del mondo. A questo circolo appartenevano lo stesso Rabbi Moses ben Jacob Cordovero, Rabbi Shlomo Alkabetz, Rabbi Joseph ben Ephraim Karo, Rabbi Moshe Alshich, Rabbi Eliyahu de Vidas, Rabbi Joseph Hagiz, Rabbi Elisha Galadoa e Rabbi Moses Bassola. Luria organizz\u00f2 a Safed la vita dei suoi discepoli i quali si stabilirono in quartieri isolati. Essi si incontravano ogni venerd\u00ec, ed ognuno confessava all'altro i propri peccati. Ben presto Luria ebbe due classi di discepoli: (1) i \u201c\"novizi\"\u201d, ai quali spiegava la Qabbalah scolastica, e (2) gli \u201c\"avanzati\"\u201d che divennero i custodi del segreto del suo insegnamento e delle sue formule di invocazione e congiura. L'Ari era estremamente venerato dai suoi discepoli, che gli riconobbero numerosi miracoli e lo consideravano un santo (e-lohi \u201cil divino\u201d \u00e8 un termine onorario riservato a lui soltanto). Il pi\u00f9 rinomato fra gli studenti avanzati fu Rabbi Chaim Vital di Calabria che, secondo il proprio maestro, possedeva un'anima che non era stata macchiata dal peccato del \"primo uomo\" (Adamo). In sua compagnia \"Luria\" visit\u00f2 la tomba di Rabbi Shimon bar Yochai e di altri eminenti maestri. Si dice che su queste tombe non ci fossero nomi\u00a0\u2013 l'identit\u00e0 di ogni tomba era sconosciuta\u00a0\u2013 e fu grazie alle visioni del profeta Elia che ogni tomba fu riconosciuta. Il circolo qabbalistico dell'Arizal fu gradualmente ampliato e divenne una congregazione a s\u00e9 e nella quale le sue dottrine mistiche venivano considerate supreme ed influenzavano tutte le cerimonie religiose. Durante lo Shabbat l'Arizal si vestiva di bianco ed indossava una veste quadruplicata a significare le quattro lettere del Nome Ineffabile. La mattina dello Shabbat, per raccogliere lo spirito etereo della regina dello Shabbat, organizzava processioni nei campi vicini, e poi forniva spiegazioni di carattere generico sulla sua dottrina.\nI suoi insegnamenti.\nL'Ari era solito realizzare le sue conferenze estemporaneamente e, con l'eccezione di diversi lavori e qualche poema qabbalistico in Aramaico per la tavola dello Shabbat, non scrisse mai molto. Il vero esponente del suo sistema qabbalistico fu Chaim Vital di Calabria. Egli conserv\u00f2 tutti gli appunti delle conferenze che i discepoli dell'Arizal fecero; e da questi appunti furono prodotte numerose opere, la pi\u00f9 importante delle quali fu \"Etz Chayim\" (L'Albero della Vita) in otto volumi. All'inizio quest'opera venne diffusa in copie manoscritte; ed ognuno dei discepoli dell'Arizal doveva impegnarsi, a pena della scomunica, che non venissero fatte copie non autorizzate destinate ad un paese straniero; cos\u00ec che per un periodo tutti i manoscritti rimasero in Palestina. Pi\u00f9 tardi, ad ogni modo, una copia fu portata in Europa e venne pubblicata a Zolkiev nel 1772 da Isaac Satanow. In quest'opera sono esposte sia la parte teorica che la meditazione devozionale della Qabbalah basata sullo Zohar.\nGli insegnamenti sulle Sefirot.\nLa funzione caratterizzante del sistema dell'Arizal nella parte teorica della Qabbalah e la sua definizione delle Sefirot \u00e8 la sua teoria degli agenti intermedi, che lui chiamava Partzufim. Prima della Creazione del mondo, egli disse, l'Ein Sof (\"Senza Fine\") riemp\u00ec lo spazio infinito. Quando il Creatore decise la Creazione, la ide\u00f2 secondo le Sue caratteristiche, che quindi appartengono ad altri esseri, e di conseguenza dovrebbero manifestarsi nella loro perfezione. L\u2019\"Ein Sof\" si ritirer\u00e0 nella natura del Creatore o, per usare un termine qabbalistico, il Creatore \u201crestringer\u00e0\u201d (Tzimtzum) S\u00e9 stesso. Da questa \u201c\"restrizione\"\u201d scaturir\u00e0 la \u201cluce infinita\u201d. Quando a sua volta la luce si \u201cconcentr\u00f2\u201d nel centro apparve uno spazio vuoto circondato da dieci cerchi o \"vasi\" (kelim): anche secondo questo evento vi fu correlazione con le \"Sefirot\" (\u201c\"Numeri Cerchiati\"\u201d) per mezzo delle quali le infinite realt\u00e0, formando un'unione assoluta, possono apparire nella loro \"diversit\u00e0\"; nella prospettiva di un \"mondo finito\" non c'era nessuna reale esistenza ancora realizzata, ma solo \"potenzialmente\".\nTuttavia, la \"luce infinita\" non ha completamente svuotato il centro; un sottile raggio di luce ha attraversato cal \"circonferenza immaginaria\" ed \u00e8 penetrato nel centro; per la loro vicinanza con l\u2019\"Ein Sof\",successivamente sono stati in grado di sopportare la luce, ma alcuni \"cerchi/vasi pi\u00f9 interni\" non riuscirono a fare questo \"si frantumarono\" Fu necessario, pertanto, rimuoverli dall'esposizione alla luce.\nAnche il termine \"Sefirot\" significa indicativamente \"in \u201ccifre\u201d\".\nLa prima Sefirah \u00e8 Keter (\"La Corona\"): potenziale esistenza, come Arich Anpin; la seconda Sefirah \u00e8 Chochmah (\u201c\"La Saggezza\"\"), come principio \"Padre\" (Abba); la terza Sefirah, Binah (\"La Comprensione\"), come principio \"femminile\", anche chiamato \"Madre\" (Imma); le sei Sefirot, a cui sono \"facilmente\" correlate la simbologia \"attiva maschile\" e quella \"passiva femminile\"; la decima Sefirah Malkut, che \u00e8 (\"La Regalit\u00e0\"), nella \u201cfiglia femmina\u201d(Bath).\nIl Creatore, all'inizio, aveva creato questi eventi \"preesistenti\" perch\u00e9 cos\u00ec non vi sarebbe stata alcuna forma di male al mondo e di conseguenza nessuna ricompensa n\u00e9 punizione; il male \u00e8 sorto con/nella rottura delle Sefirot o vasi (Shvirat Keilim), mentre la luce di \"Ein Sof\" produce solo ci\u00f2 che \u00e8 buono.\nQueste si trovano in ognuno dei Quattro Mondi: il \"mondo degli Emanati\" (Atzilut), \"la Creazione\" (Beri'ah), \"la Formazione\" (Yetzirah), ed il \"mondo delle Azioni\" (Asiyah) che rappresenta il mondo materiale.\nIl sistema dell'Ari, sul quale \u00e8 basata la sua Qabbalah devota e meditativa, \u00e8 strettamente connesso con le sue dottrine metafisiche.\nDalle cinque cifre o gradi, ad esempio di Ghevurah e/o Chessed, disse, deriva gran parte delle Middot delle cinque anime, Nephesh (\"\"Lo Spirito\"), Ru'ach (\"Il Vento\"), Neshamah (\"L'Anima\"), Chayah (\"La vita\"), e Yechidah (\"Il Singolare\"\"); la prima di esse divenne la pi\u00f9 bassa e l'ultima la pi\u00f9 alta. (Fonte: Etz Chayim). L'anima dell'uomo \u00e8 il collegamento fra l'infinito ed il finito e, come tale, ha un carattere multiforme. Tutte le anime destinate alla razza umana furono create assieme ai vari organi di Adamo. Cos\u00ec come esistono organi superiori ed inferiori, ci sono anche anime superiori ed inferiori, tutto questo in accordo con gli organi alle quali sono rispettivamente assegnate. Cos\u00ec ci sono le anime del cervello, le anime dell'occhio, le anime della mano, e cos\u00ec via. Ogni anima umana fu/\u00e8 [come] una scintilla (nitzotz) \"dell'Adam\".\nIl primo peccato del primo uomo caus\u00f2 confusione fra i vari ordini delle anime: il superiore mischiato con l'inferiore; il bene con il male; cos\u00ec persino alcune anime pure ricevono una miscela di male o, come le chiamava Luria, degli elementi dei \u201cgusci\u201d (Qelipot). Dalle classi inferiori delle anime proviene il mondo pagano mentre da quelle superiori venne emanato il mondo del popolo d'Israele. Ma, come conseguenza alla confusione, il passato non \u00e8 stato del tutto spogliato della sua bont\u00e0 iniziale ma non \u00e8 neanche completamente libero dal peccato. Questo stato di confusione, che d\u00e0 un continuo impulso verso il male, finir\u00e0 con l'arrivo del Messia, che instaurer\u00e0 il sistema morale del mondo su una nuova base.\nFino all'arrivo di questo momento l'anima di alcuni individui poi, a causa delle proprie mancanze, non pu\u00f2 tornare alla fonte e deve vagare, non solo per corpi ma anche \"per\" animali e persino presso cose inanimate come il legno, i fiumi e le pietre: questa teoria \u00e8 parte di quanto definito con il termine \"Ghilgul\", ovvero \"\"reincarnazione\" e/o \"ciclo di vite\"\".\nIl ritorno dell'anima.\nAlla dottrina del \u201c\"ghilgulim\"\u201d (reincarnazione delle anime) \"Luria\" complet\u00f2 la teoria del \"riempimento\" (\"lett\": ibbur, a esso simile) con riferimento ad una teoria sulle anime; se un'anima purificata ha trascurato qualche obbligo morale religioso nel proprio cuore, deve ritornare alla vita terrena, e legare la sua anima come persona in vita, ed unirsi ad un suo proprio \"nuovo\" corpo per placare tale \"oblio\".\nAltre volte, l'anima defunta di un uomo liberato dai peccati, [quasi] discende ancora sulla terra per supportare un'anima debole che \"si sente inadeguata\" nel proprio compito. Questa unione, che si pu\u00f2 estendere a tre anime in una vita, pu\u00f2 solo avere luogo fra anime di carattere simile. La \u201cDiaspora\u201d (dispersione) di Israele avvenne con l'unico scopo della salvezza delle anime di alcuni individui; prima le anime purificate degli Israeliti soddisferanno la profezia di diventare \"la luce che illumina i popoli\u201d, poi dovranno condurre alla correzione tutte le anime degli uomini di alcuni tra le altre Nazioni.\nSecondo l'Arizal l'uomo porta sulla sua fronte un segno/segni attraverso il quale si pu\u00f2 imparare la natura della propria anima: a quale classe e grado appartiene; il rapporto esistente fra lei ed il mondo superiore; gli spostamenti che ha gi\u00e0 compiuto; il mezzo attraverso il quale l'anima pu\u00f2 contribuire alla costituzione del nuovo sistema morale del mondo; come pu\u00f2 essere liberata dalle influenze malvagie e seguire solo quanto il bene e la bont\u00e0 di Dio testimoniano.\nShabbetai Tzvi.\nLa Qabbalah lurianica fu accusata da alcuni di essere la causa della diffusione del falso Messiah Shabbetai Tzvi. Tuttavia, rimane la principale scuola del misticismo nel Giudaismo e ha un'importante influenza sul Chassidismo e sui qabbalisti sefarditi. In effetti, solo una piccola parte degli Ebrei mistici di oggi appartengono ad altri rami di pensiero nel misticismo dello Zohar. Alcuni qabbalisti ebrei hanno detto che i seguaci di Shabbetai Tzvi rifiutarono fortemente gli insegnamenti di Luria perch\u00e9 il suo metodo smentiva i loro concetti. D'altro canto i Shabbateani usarono i concetti di Rabbi Luria dei \"nitzotzot\" intrappolati nei \"qelipot\" e delle anime pure mischiate con le impure, (vedi sopra) per giustificare alcune delle loro azioni contraddittorie.\nL'influenza sulla cerimonia.\nL'Arizal introdusse il suo sistema mistico negli osservatori religiosi. Per lui ogni comandamento aveva un significato mistico. Lo Shabbat con tutte le sue cerimonie fu visto come l'incarnazione della Divinit\u00e0 nella vita temporale; ed ogni cerimonia avvenuta in quel giorno, veniva considerata come se avesse un'influenza sui mondi superiori. Ogni parola ed ogni sillaba delle preghiere prescritte, contengono nomi nascosti del Creatore sui quali si dovrebbe meditare con devozione mentre le si recitano. Nuove cerimonie mistiche furono ordinate e codificate con il nome di Shulkhan Arukh heAri (\"Il Codice della Legge dell'Ari\") (confrontare Shulchan Arukh con Rabbi Joseph Karo).\nL'influenza sull'Ebraismo moderno.\nGli insegnamenti dell'Ari sono stati ampiamente accettati nell'Ebraismo ortodosso, sebbene non tutti i gruppi seguano le abitudini che egli inizi\u00f2 o riprese. Quelle comunit\u00e0 che tendono molto a minimizzare o evitare l'influenza dell'Ari principalmente sono formate da alcuni Litvish e gruppi ortodossi moderni, cos\u00ec come una notevole parte degli ebrei yemeniti Baladi ed altri che seguono una forma di Giudaismo della Torah in linea con le autorit\u00e0 classiche come Maimonide e Gheonim (vedi Dor Daim) e gli ebrei spagnoli e portoghesi.\nI discendenti dei tempi moderni.\nMolti membri della comunit\u00e0 ultra-ortodossa di Safed e di Gerusalemme affermano di poter risalire nel loro lignaggio sino a Luria. Il Movimento Lubavitch considera gli insegnamenti e le pratiche dell'Ari come le principali influenze sulle proprie dottrine e pratiche. Inoltre gli odierni \"mekubalim mizra`him\" (qabbalisti orientali) seguono la tradizione di Rabbi Chayim Vital e l'eredit\u00e0 mistica del Rashash e considerano se stessi legittimi eredi dell'Ari ed anche in linea con i suoi insegnamenti."}
{"id": "1555482", "revid": "23", "url": "https://it.wikipedia.org/wiki?curid=1555482", "title": "Piroclastite", "text": ""}
{"id": "1555487", "revid": "109514498", "url": "https://it.wikipedia.org/wiki?curid=1555487", "title": "Madonna Litta", "text": "La Madonna Litta \u00e8 un dipinto a tempera su tavola (42x33 cm) attribuito generalmente a Leonardo da Vinci, ma eseguito in gran parte da uno dei suoi allievi, forse Giovanni Antonio Boltraffio o Marco d'Oggiono, su un probabile originale perduto del maestro; databile al 1490 circa, \u00e8 conservato nel Museo dell'Ermitage a San Pietroburgo.\nAttribuzione.\nAl Museo dell'Ermitage il quadro \u00e8 presentato come opera di Leonardo da Vinci. L'attribuzione a Boltraffio \u00e8 discussa, bench\u00e9 sia avallata dai maggiori esperti. Un'altra ipotesi \u00e8 l'attribuzione a Marco d'Oggiono.\nStoria.\nIl periodo di realizzazione della Madonna Litta, relativamente alla biografia di Leonardo da Vinci, corrisponderebbe al suo primo soggiorno in Lombardia, alla corte degli Sforza.\nSecondo il professor Carlo Pedretti, proprio nella Madonna Litta si vedono le prime tracce del cosiddetto \"leonardismo\", cio\u00e8 di una vera e propria scuola lombarda di pittura diretta dallo stesso da Vinci e caratterizzata da un modo di rappresentare le figure molto nitide e con colori vivaci rispetto al passato. Della Madonna Litta esistono due bozzetti a mano di Leonardo oggi esposti al museo del Louvre ed al St\u00e4del Museum di Francoforte.\nLa storia del dipinto \u00e8 tracciabile a ritroso fino al 1784, quando fu acquistato da Alberico XII Barbiano di Belgioioso d\u2019Este (1725-1813) il 21 gennaio 1784, da Giuseppe Rho. Secondo alcuni la tavola era precedentemente conservata presso il Santuario della Madonna di Campagna di Piacenza. Entr\u00f2 a far parte della collezione Litta nel 1814, quando fu scelto in legato da Alberto Litta Visconti Arese (1759-1832), a compenso per il suo ruolo di esecutore testamentario dello stesso Alberico XII.\nNel 1865 Antonio Litta Visconti Arese (1819-1866) lo vendette allo zar Alessandro II di Russia, che lo pag\u00f2 una cifra paragonabile a 2,5 milioni di euro. Inizialmente l'opera fu posta a Mosca per poi passare all'Ermitage che decise di esporla solo dopo la fine della Seconda Guerra Mondiale."}
{"id": "1555488", "revid": "174925", "url": "https://it.wikipedia.org/wiki?curid=1555488", "title": "Burlamacco", "text": "Burlamacco \u00e8 la maschera ufficiale del Carnevale di Viareggio.\nEtimologia.\nIl nome Burlamacco, un richiamo della \u201cburla\u201d carnevalesca, ha diverse ascendenze: \u201cBurlamacca\u201d \u00e8 il canale che attraversa la citt\u00e0 di Viareggio. Altra ipotesi, ma piuttosto lontana, \u00e8 quella che vede il nome Burlamacco avvicinarsi a quello di un personaggio romanzato, il Buffalmacco rinascimentale, uno dei protagonisti del \"Decameron\" di Giovanni Boccaccio. Versione tra le pi\u00f9 accreditate \u00e8 quella dello pseudonimo che usava il suo autore in certe opere. Un'ulteriore ipotesi \u00e8 che il Burlamacco derivi da Francesco Burlamacchi, uomo politico della Repubblica di Lucca. Il cappello che indossa la maschera \u00e8 quello degli ambasciatori lucchesi ed i colori di Burlamacco richiamano quelli del comune di Lucca.\nStoria.\n\u00c8 stata creata nel 1930 dal pittore futurista e grafico viareggino Uberto Bonetti, assieme alla sua compagna Ondina (una giovane bagnante tipica di quegli anni), per veicolare la nota manifestazione sul manifesto pubblicitario dell'edizione 1931: grazie alla sua immediata popolarit\u00e0 divenne ben presto il logo ante-litteram del Carnevale versiliese. \n\u00c8 un insieme di caratteristiche delle principali maschere italiane dell'epoca: cos\u00ec abbiamo il cappello di Rugantino, il mantello del dottor Balanzone, il costume a scacchi stile Arlecchino, la gorgiera bianca alla Capitan Fracassa (o Capitan Spaventa) e il bottone bianco del Pierrot francese. \nDopo la sua prima comparsa, la maschera rimane senza nome durante 8 anni. Col passare del tempo il Burlamacco si evolve, si trasforma e si aggiorna pur rimanendo sempre fedele al modello iniziale e con lui anche Ondina, sua compagna gi\u00e0 dal manifesto del '31, che compare e scompare a fasi alterne nei manifesti carnevalari di Viareggio, divenendo anche lei una maschera. Il 21 dicembre 1988 Burlamacco entra, come maschera ufficiale del Carnevale di Viareggio, al Museo nazionale delle arti e tradizioni popolari di Roma. Una figura monumentale in carta a calco di Burlamacco \u00e8 esposta al Mus\u00e9e de l'Homme di Parigi.\nDescrizione.\n\u00c8 caratterizzato da una tuta tubolare in stile futurista a rombi biancorossi (i tipici colori degli ombrellini presenti nei bagni a quell'epoca), un pompon bianco sulla pancia, un'alta feluca rossa, mantello nero e faccia truccata da clown, evocante la risata e lo scherzo. In seguito lo stesso Bonetti present\u00f2 alcune varianti della maschera, sempre sui manifesti pubblicitari del Carnevale, tra cui ricordiamo la versione pop art del 1967 e quella postmodernista del 1980, ma la versione classica \u00e8 quella pi\u00f9 conosciuta ed \u00e8 quella che ormai si \u00e8 cristallizzata nella tradizione."}
{"id": "1555491", "revid": "1714148", "url": "https://it.wikipedia.org/wiki?curid=1555491", "title": "Blitzkrieg Bop/Havana Affair", "text": "Blitzkrieg Bop/Havana Affair \u00e8 il primo singolo pubblicato dal gruppo punk Ramones. Uscito nel , il brano \u00e8 presente anche nell'album di debutto della band (\"Ramones\", 1976), sebbene in una versione differente (che diventer\u00e0 quella pi\u00f9 conosciuta). Sul lato B \u00e8 presente il brano \"Havana Affair\".\n\"Blitzkrieg Bop\" si apre con il coro \"Hey! Ho! Let's go!\", diventato uno degli slogan pi\u00f9 famosi del gruppo ed \u00e8 utilizzato negli Stati Uniti in contesti sportivi.\nLa canzone occupa il 92\u00ba posto nella classifica delle 500 migliori canzoni di tutti i tempi della rivista Rolling Stone e nel marzo 2004 la rivista Q ha piazzato il brano alla posizione 31 nella lista delle 100 migliori \"Guitar Tracks\".\nSignificato di \"Blitzkrieg Bop\".\n\"Blitzkrieg Bop\" fa riferimento alla guerra lampo (in tedesco \"Blitzkrieg\"), tattica concepita dalla Germania durante la seconda guerra mondiale. La canzone \u00e8 stata scritta principalmente dal batterista Tommy Ramone, mentre il bassista Dee Dee Ramone \u00e8 l'ideatore del titolo (il brano si intitolava originariamente \"Animal Hop\"). Dee Dee ha inoltre cambiato una strofa: l'originale \"shouting in the back now\" \u00e8 diventata cos\u00ec \"shoot 'em in the back now\".\nSignificato di \"Havana Affair\".\nLa canzone, scritta con un tono umoristico, fa riferimento al tentativo d'invasione statunitense all'isola di Cuba tramite uno sbarco nella Baia dei Porci il 17 aprile 1961.\nVideo.\nIl video di Blitzkrieg Bop \u00e8 stato girato durante il live \"Loco Live\" e distribuito nel maggio del 1992. Mostra la band in concerto.\n\"Blitzkrieg Bop\" nella cultura di massa.\nLa canzone \u00e8 stata citata in numerosi ambiti della cultura popolare, tra cui:\nCover e omaggi a Havana Affair.\nLa canzone \u00e8 stata reinterpretata dai \"Red Hot Chili Peppers\" nell'album tributo ai Ramones \"We're a Happy Family\" e nel concerto Live at Slane Castle e da molte altre band, tra cui gli \"Screeching Weasel\" nell'album cover \"Ramones\" del primo album della band ed in \"Beat Is on the Brat\" e dal gruppo heavy metal \"D-A-D\"."}
{"id": "1555492", "revid": "37401", "url": "https://it.wikipedia.org/wiki?curid=1555492", "title": "Dobro", "text": ""}
{"id": "1555494", "revid": "547034", "url": "https://it.wikipedia.org/wiki?curid=1555494", "title": "Tocopilla", "text": "Tocopilla \u00e8 una citt\u00e0 ed un comune del Cile, capoluogo della provincia di Tocopilla nella Regione di Antofagasta. Al censimento del 2002 possedeva una popolazione di 23.986 abitanti. \n\u00c8 la citt\u00e0 natale dell'artista Alejandro Jodorowsky e del calciatore Alexis S\u00e1nchez.\nStoria.\nIl nome della citt\u00e0 deriva dalla lingua quechua, e significa \"l'angolo del diavolo\".\nNel 2007 l'area \u00e8 stata colpita da un terremoto di magnitudo 7.7, con epicentro situato 40 km a sud della citt\u00e0. Il sisma ha distrutto 1200 case di Tocopilla, privando 4000 persone della loro abitazione.\nSport.\nLa citt\u00e0 ha una squadra di calcio chiamata \"Deportes Tocopilla\" che attualmente gioca nella Tercera Division B, la quinta divisione del campionato cileno di calcio.\nTocopilla \u00e8 anche la citt\u00e0 natale del giocatore dell'Inter Alexis S\u00e1nchez."}
{"id": "1555499", "revid": "899609", "url": "https://it.wikipedia.org/wiki?curid=1555499", "title": "Skuld (principessa)", "text": "La \"Hr\u00f3lfs saga kraka ok kappa hans\".\nLa \"Hr\u00f3lfs saga kraka ok kappa hans\" ci dice che durante uno yule, Helgi (Halga nel \"Beowulf\") incontr\u00f2 una donna orribile mentre si trovava nel suo capanno da caccia; nessuna persona nel regno le aveva permesso di entrare in casa, eccetto Helgi. Dopo, la donna gli chiese di giacere con lei; egli accett\u00f2, e appena lei entr\u00f2 nel letto si trasform\u00f2 in una donna elfica, che vestiva di seta ed era la pi\u00f9 bella donna che avesse mai visto. Egli la violent\u00f2 e la mise incinta di una figlia che fu chiamata Skuld. Helgi dimentic\u00f2 l'elfa, e due giorni dopo il parto lei gli fece nuovamente visita tenendo Skuld fra le braccia; quella figlia avrebbe in seguito sposato Hj\u00f6rvar\u00f0r (Heoroweard).\nMolto pi\u00f9 tardi, quando il suo fratellastro Hr\u00f3lfr Kraki era re dei Daner, Skuld cominci\u00f2 ad istigare il marito contro il fratellastro. Con il pretesto che volevano aspettare tre anni prima di pagare il tributo accumulatosi in una volta sola, ottennero tempo e Skuld riusc\u00ec a mettere insieme un grande esercito di forti guerrieri, criminali, elfi e norne. Us\u00f2 sei\u00f0r (incantesimi) per nascondere la grande armata a Hr\u00f3lfr e i suoi campioni.\nPoi arrivarono a Lejre durante uno yule per le celebrazioni di met\u00e0 inverno, con tutte le armi nascoste nei carri. Una battaglia cominci\u00f2 e come nelle Gesta Danorum B\u00f6dvar Bjarki combatt\u00e9 posseduto da uno spirito d'orso finch\u00e9 non fu svegliato da Hjalti. Skuld us\u00f2 la sua magia per resuscitare i guerrieri caduti e dopo un lungo combattimento Hr\u00f3lfr e tutti i suoi berserkr caddero.\nSkuld divenne regina di Danimarca ma non govern\u00f2 bene. I fratelli di B\u00f6dvar Bjarki, Fr\u00f3\u00f0i l'Alce e \u00deorir Zampa-di-Segugio giunsero in Danimarca per vendicare il fratello. La regina svedese Yrsa diede loro un grande esercito guidato da V\u00f6ggr. Catturarono Skuld prima che potesse usare la sua magia e la torturarono fino alla morte. Poi eressero un tumulo per Hr\u00f3lfr Kraki dove fu sepolto insieme alla sua spada Skofnung.\nLa \"Saga degli Skj\u00f6ldungar\".\nLa \"Saga degli Skj\u00f6ldungar\" riporta che Helgo (Halga) era re di Danimarca insieme al fratello Roas (Hro\u00f0gar). Helgo violent\u00f2 Olava, regina dei Sassoni, e lei partor\u00ec una figlia chiamata Yrsa; la ragazza pi\u00f9 tardi spos\u00f2 re Adillus (Eadgils), re di Svezia. Yrsa e Adillus ebbero una figlia, Scullda.\nIn Svezia, Yrsa e Adillus diedero Skuld in sposa al re di \u00d6land, Hi\u00f8rvardus/Hiorvardus/Hevardus (Heoroweard). Poich\u00e9 Rolfo (Hr\u00f3lfr Kraki), suo fratellastro, non era stato consultato riguardo al matrimonio, egli si infuri\u00f2, attacc\u00f2 \u00d6land e rese Hi\u00f8rvardus e il suo regno tributari della Danimarca.\nHi\u00f8rvardus e sua moglie Scullda si ribellarono a Rolfo e lo uccisero. Tuttavia, Hi\u00f8rvardus non visse molto a lungo dopo questo fatto e fu ucciso anch'egli.\nLe \"Gesta Danorum\".\nLe \"Gesta Danorum\" (Libro 2), di Saxo Grammaticus, dicono che Roluo (Hr\u00f3lfr Kraki) sconfisse Athislus (Eadgils) e diede la Svezia ad un giovane chiamato Hiartuar (Heoroweard), che spos\u00f2 anche la sorella di Roluo, Skulde. Lei comunque non apprezz\u00f2 il fatto che il marito dovesse pagare tasse a Roluo e lo incit\u00f2 a ribellarsi contro di lui. Andarono cos\u00ec a Lejre (citt\u00e0 che Roluo aveva costruito) con armi nascoste nelle navi, con la scusa che volevano pagare un tributo.\nFurono ben accolti, ma dopo il banchetto, quando molti giacevano addormentati abbattuti dal vino, gli Svedesi e i Goti (cio\u00e8 i Geati) procedettero ad uccidere tutti nella reggia di Roluo. Dopo una lunga battaglia, che coinvolse il campione di Roluo, Bjarki, che combatt\u00e9 posseduto dallo spirito di un orso finch\u00e9 non fu svegliato dal compagno Hjalti, i Geati vinsero e Roluo fu ucciso.\nHiartuar chiese a Wigg se avrebbe voluto combattere per lui, e Wigg accett\u00f2. Hiartuar volle dargli una spada, ma egli insist\u00e9 nel riceverla dalla parte dell'elsa. Con l'elsa in mano, Wigg trafisse Hiartuar con la spada e vendic\u00f2 Roluo. Svedesi e Geati poi uccisero a loro volta Wigg. Il re svedese H\u00f8therus (che prende il nome dal dio H\u00f6\u00f0r), fratello di Athislus, succedette a Roluo e divenne re di Svezia e Danimarca.\nIl \"Chronicon Lethrense\" e gli \"Annales Lundenses\".\nIl \"Chronicon Lethrense\" (e gli \"Annales Lundenses\" che lo contengono) dice che la sorella del re Rolf Krage (Hr\u00f3lfr Kraki), Skulda, era sposata contro il volere di Rolf con Hartwar/Hiarwarth (Heoroweard), uno jarl tedesco della Scania, ma probabilmente Rolf aveva dato a lui Skulda insieme alla Svezia.\nQuesto Hartwar giunse in Zelanda con un grande esercito e disse che voleva rendere omaggio a Rolf, mentre in realt\u00e0 lo uccise insieme a tutti i suoi uomini. Solo uno sopravvisse, Wigge, che finse di prestare omaggio ad Hartwar; poi lo infilz\u00f2 con una spada, cos\u00ec Hartwar fu re per una sola mattina. Comunque, secondo un'altra leggenda, fu invece un Ake a uccidere Hartwar e a diventare re."}
{"id": "1555504", "revid": "547034", "url": "https://it.wikipedia.org/wiki?curid=1555504", "title": "Alain Caill\u00e9", "text": "\u00c8 professore emerito di sociologia all'Universit\u00e0 La D\u00e9fense di Parigi Ouest Nanterre, dove ha diretto il Master di specializzazione in \"Scienze Sociali e Sociologia: Societ\u00e0, Economia e Politica\".\nNel 1980, con altri studiosi provenienti da varie discipline, ha fondato il Movimento \"Mauss\", \"Mouvement Anti-Utilitariste dans les Sciences Sociales\" che pubblica una rivista da lui diretta.\nPensiero.\nInizialmente, s'impose nel corso degli anni ottanta e novanta come uno dei capofila di una \"critica radicale dell'economia contemporanea\" e dell\"'utilitarismo\" nelle scienze sociali.\nIl suo manifesto \"Critica della ragione utilitaria\" costituisce una svolta nelle scienze umane e sociali: egli chiama gli intellettuali a produrre una alternativa al paradigma utilitarista che domina, secondo lui, le scienze da diversi secoli. La critica di Alain Caill\u00e9 al paradigma utilitarista si estende a tutti i campi del sapere - dalla psicologia freudiana (fondata sul principio del piacere), alla micro-economia, passando per la filosofia, la sociologia, l'antropologia ecc. Tuttavia, lontano dal negare che l'interesse sia una motivazione forte per l'azione, egli critica soprattutto la posizione che consiste nel considerare l'interesse come la spiegazione ultima di tutti i fenomeni sociali. Del resto, il \"paradigma del dono\" (ispirato dalle ricerche sul dono di Marcel Mauss) da, al dono, un valore preponderante rispetto alle motivazioni utilitariste.\nLa critica di Alain Caill\u00e9 \u00e8 di carattere pluridisciplinare. Il suo contributo intellettuale deve essere valutato oltre le tipiche contrapposizioni ideologiche. Non si pu\u00f2 dunque confonderla con quella di un economista o di un sociologo di ispirazione marxista, poich\u00e9 respinge i preconcetti utilitaristi, che a volte sono stati attribuiti all'economia politica marxista. Nei fatti, i lavori di Alain Caill\u00e9 mescolano abilmente analisi sociologiche, storiche, antropologiche, filosofiche ed economiche.\nD'altra parte, ha anche prodotto studi antropologici e sociologici sull'economia vista dal punto di vista del dono. Egli ha partecipato alla riscoperta di Marcel Mauss e di Karl Polanyi \ne nonch\u00e9 alla ridefinizione critica della nozione \"d'interesse nelle scienze sociali\", in cui sopravvive quella che lui chiama \"la finzione dell'homo oeconomicus\".\nIn Italia le sue opere sono state diffuse, anche grazie all'azione dell'editor Alfredo Salsano, dalle case editrici Einaudi e Bollati Boringhieri negli anni ottanta e negli anni novanta."}
{"id": "1555505", "revid": "125196606", "url": "https://it.wikipedia.org/wiki?curid=1555505", "title": "Takashi Shimizu", "text": "Shimizu \u00e8 uno dei pi\u00f9 popolari registi nel campo del J-Horror. Fra i suoi lavori pi\u00f9 famosi in occidente la saga di \"Ju-on\". Il suo lavoro \u00e8 stato talmente tanto apprezzato da permettergli di lavorare negli Stati Uniti, proprio nel \"remake\" americano di \"Ju on\", \"The Grudge\" e il suo seguito, \"The Grudge 2\"."}
{"id": "1555509", "revid": "1632387", "url": "https://it.wikipedia.org/wiki?curid=1555509", "title": "Solens R\u00f6tter", "text": "Solens R\u00f6tter \u00e8 il sesto album del gruppo svedese Folk metal Vintersorg. Il disco attraversa la prima e la seconda fase stilstica del progetto, ed \u00e8 anche il primo da \"\u00d6demarkens son\" cantato interamente in lingua svedese."}
{"id": "1555510", "revid": "767487", "url": "https://it.wikipedia.org/wiki?curid=1555510", "title": "Ren\u00e9 Portocarrero", "text": "Biografia.\nTalento precoce, inizi\u00f2 a dipingere da autodidatta a 14 anni, prima di iniziare a frequentare l'Accademia \"San Alejandro y Villata\" de l'Avana dove si sarebbe diplomato. \nNel 1930 diventa professore nel \"Corso Libero di pittura\" diretto da Eduardo Abela e nel 1940, convinto assertore della forza vivificatrice dell'arte, d\u00e0 vita ad uno dei primi esperimenti di \"Laboratorio di pittura\" all'interno di un carcere di massima sicurezza.\nNel 1945 lascia Cuba ed espone alla Levy Gallery di New York, incontrando uno straordinario successo. Viaggia sia in Europa che negli Stati Uniti, affermandosi, anche dopo la rIvoluzione castrista, come uno dei massimi esponenti della cultura cubana e centro-americana, divenendo con Wifredo Lam il maggior pittore caraibico di tutti i tempi.\nPartecip\u00f2 alla Biennale di San Paolo nel 1957 e nel 1963, e alla Biennale di Venezia nel 1952 e nel 1966, dando vita a un atelier di serigrafia.\nGrande colorista, Portocarrero realizza una pittura vibrante che trova forti richiami alla tradizione afrocubana e che sa unire momenti privati (gli straordinari ritratti) con composizioni corali indirizzate a un impegno politico, alcune delle quali diventeranno grandi murali per edifici pubblici.\nCollocazione delle opere.\nLe sue opere sono ospitate dai maggiori musei americani e europei: Musei di Arte Moderna di Parigi, San Paolo, Rio de Janeiro, New York, San Francisco. National Gallery del Canada; Milwaukee Art Center; Union Panamericana, Washington; Museum of Fine Arts, Houston; Art Museum, Indianapolis; Bellas Artes, Montevideo; Bellas Artes, Buenos Aires; Instituto de Arte Contemporaneo, Lima, Peru; Museo Nacional, Havana."}
{"id": "1555512", "revid": "2215945", "url": "https://it.wikipedia.org/wiki?curid=1555512", "title": "Jo-Wilfried Tsonga", "text": "In carriera si \u00e8 aggiudicato diciotto titoli ATP in singolare e quattro in doppio, raggiungendo la quinta posizione in classifica mondiale nel febbraio del 2012. Nei tornei del Grande Slam vanta come miglior risultato la finale agli Australian Open 2008, ha inoltre raggiunto le semifinali a Wimbledon nel 2011 e nel 2012 e al Roland Garros 2013 e 2015.\nAlle Olimpiadi di Londra 2012 ha vinto la medaglia d'argento nel torneo di doppio in coppia con il connazionale Micha\u00ebl Llodra, battuti in finale dai fratelli statunitensi Mike e Bob Bryan. Ha fatto parte della squadra francese che ha vinto la Coppa Davis 2017 dopo sedici anni dall'ultimo successo transalpino.\nNel 2014 si aggiudica la Hopman Cup in coppia con la connazionale Aliz\u00e9 Cornet.\nCarriera.\nInizi.\nTsonga debutta nell'circuito ITF nel settembre 2001 arrivando subito alle semifinali nel Futures France F15. All'inizio del 2002 si spinge fino alle semifinali dell'Australian Open ragazzi e nel resto della stagione raggiunge cinque semifinali dei Futures. Nel 2003 torna a disputare le semifinali nei tornei ragazzi all'Australian Open, al Roland Garros e a Wimbledon prima di trionfare negli U.S. Open di categoria battendo in finale Marcos Baghdatis, successo che gli consente di diventare il numero 2 della classifica mondiale juniores. Quell'anno raggiunge la sua prima finale Futures, gioca i primi tornei del circuito Challenger e finisce la stagione in 394\u00aa posizione del ranking ATP.\n2004: top 200, primo Challenger e debutto nel circuito ATP.\nNel giugno del 2004 vince il primo titolo Futures allo Spain F11 battendo in finale Daniel Mu\u00f1oz de la Nava e due settimane dopo si aggiudica il primo Challenger a Nottingham sconfiggendo il serbo-britannico Alex Bogdanovi\u0107 in due set. Vince un secondo Challenger a luglio a Togliatti. A settembre desta sensazione al suo esordio nel circuito ATP con la vittoria per 6-3, 6-3 sulla testa di serie n\u00ba1 e n\u00ba6 del mondo Carlos Moy\u00e1 al primo turno del China Open. Al debutto in un torneo Masters Series, a novembre, batte al primo turno del Paris Masters 2004 il n\u00ba30 ATP Mario An\u010di\u0107. Questi risultati gli permettono di arrivare a novembre al 157\u00ba posto del ranking, ma quello stesso mese un'ernia al disco lo costringe a diversi mesi di inattivit\u00e0.\n2005 e 2006: infortuni e crollo nel ranking.\nRientra a marzo e a fine mese vince il Torneo Internacional Challenger Leon. La stagione \u00e8 caratterizzata da diversi infortuni e riesce a giocare solo in otto tornei, tra i quali il Roland Garros, il suo primo Slam, nel quale viene eliminato al primo turno dal n\u00ba3 del mondo Andy Roddick. A ottobre vince il Futures France F17 e poco dopo nuovi malanni alla schiena e agli addominali lo costringono a fermarsi per oltre tre mesi. Rientra nel febbraio del 2006 e a marzo si trova 349\u00ba in classifica ATP. In questo periodo si dedica a tornei minori e vince tre Futures consecutivi, ma a maggio si ferma di nuovo a lungo per il riacutizzarsi dei dolori. A ottobre vince il Rennes Challenger, che gli consente di finire il 2006 al 212\u00ba posto del ranking.\n2007: top 50.\nAll'inizio del 2007 partecipa per la prima volta all'Australian Open e al primo turno viene eliminato dallo statunitense n\u00ba7 ATP Andy Roddick dopo un incontro equilibrato perso in quattro set. Vince poi quattro Challenger: a Tallahassee, Citt\u00e0 del Messico, Lanzarote e Surbiton. Rientra nel circuito ATP a giugno, qualificandosi per il torneo sull'erba del Queen's, dove supera al secondo turno il n\u00ba16 ATP Lleyton Hewitt e viene eliminato al terzo da Marin \u010cili\u0107. Subito dopo si conferma in gran forma al suo debutto nel torneo di Wimbledon battendo tre Top 100 prima di essere eliminato negli ottavi dal n\u00ba14 ATP Richard Gasquet.\nAd agosto debutta agli US Open vincendo gli incontri nei primi due turni e perdendo al terzo contro il n\u00ba2 del mondo Rafael Nadal. Tra i pi\u00f9 importanti risultati di fine stagione vi sono i quarti a Metz, dove perde contro il n\u00ba18 Andy Murray, e le semifinali raggiunte a Lione, dove si prende la rivincita su Gasquet e viene eliminato da S\u00e9bastien Grosjean, assieme al quale vince il primo titolo ATP nel torneo di doppio della stessa manifestazione. La grande stagione \u00e8 coronata a novembre con il 43\u00ba posto, suo nuovo best ranking ATP.\n2008: primo titolo ATP, primo Masters Series e Top 10.\nIl 2008 si apre bene, con la finale sfiorata in singolo ad Adelaide e la vittoria la settimana seguente in doppio al torneo di Sydney in coppia con Gasquet battendo i numeri uno della specialit\u00e0, i gemelli Bryan. Desta sensazione ai successivi Australian Open, arrivando alla finale dopo avere battuto i tre top 15 della classifica ATP Andy Murray, Richard Gasquet e Michail Ju\u017enyj, e soprattutto annichilendo in semifinale il numero due del mondo Rafael Nadal con un sorprendente 6-2 6-3 6-2. Perde all'atto conclusivo contro il numero tre Novak \u0110okovi\u0107 con il punteggio di 4-6, 6-4, 6-3, 7-6. Questa prestazione gli permette di raggiungere la 18\u00aa posizione ATP, divenendo cos\u00ec il numero 2 francese. Il prosieguo della stagione \u00e8 ostacolato dall'ennesimo infortunio che gli impedisce di partecipare sia al Roland Garros che a Wimbledon.\nRitrovata la salute fisica tornano anche i risultati vince il primo titolo ATP in singolare al Thailand Open di Bangkok, dove nella finale del 28 settembre si prende la rivincita su \u0110okovi\u0107 battendolo 7-6, 6-4. Il 2 novembre vince il suo primo ATP Masters Series nel torneo di casa Paris Masters a Parigi, battendo in finale David Nalbandian con il punteggio di 6-3, 4-6, 6-4. Raggiunge la posizione numero 7 nel ranking ATP e accede alla Masters Cup di Shanghai; anche in queste finali si comporta molto bene battendo \u0110okovi\u0107 1\u20136, 7\u20135, 6\u20131, ma viene eliminato dopo due battaglie con Nikolaj Davydenko e Juan Mart\u00edn del Potro perse rispettivamente 7\u20136, 4\u20136, 6\u20137 e 6\u20137, 6\u20137. Chiude il 2008 con il 6\u00ba posto ATP, suo nuovo best ranking.\n2009: tre titoli ATP in singolare e un Masters Series in doppio.\nIl 2009 di Tsonga comincia con i quarti di finale raggiunti in singolare nel Brisbane International, mentre in doppio in coppia con Marc Gicquel supera la coppia Fernando Verdasco/Mi\u0161a Zverev per 6-4, 6-3. In singolare si ferma ai quarti anche a Sydney e all'Australian Open, dove \u00e8 sconfitto dallo spagnolo Verdasco. Nel torneo SA Tennis Open di febbraio a Johannesburg, in Sudafrica, vince il titolo battendo in finale il connazionale Chardy; si ripete alla fine dello stesso mese nell'Open 13 di Marsiglia dove supera in due set l'altro compatriota Micha\u00ebl Llodra.\nNegli altri tre slam stagionali conquista due quarti turni venendo battuto al Roland Garros da Del Potro e agli US Open da Gonz\u00e1lez, e il terzo turno a Wimbledon perdendo contro Karlovi\u0107. A ottobre conquista il suo terzo e ultimo torneo stagionale in singolare battendo in finale Michail Ju\u017enyj 6-3 6-3 al Japan Open di Tokyo. La settimana dopo vince il ricco Shanghai Masters in doppio in coppia con Julien Benneteau superando in finale i polacchi Mariusz Fyrstenberg/Marcin Matkowski per 6-2, 6-4.\n2010: semifinale agli Australian Open.\nTsonga inizia il 2010 agli Australian Open. Supera i primi tre turni facilmente, esclusa la parentesi Tommy Haas, che il francese \u00e8 costretto a regolare in tre set. Agli ottavi il transalpino affronta Nicol\u00e1s Almagro, battendolo 9-7 al quinto set. Nei quarti trionfa contro Novak \u0110okovi\u0107 dopo una partita dai tanti colpi di scena conclusasi con lo score di 7-6(8), 6-7(5), 1-6, 6-3, 6-1. In semifinale viene battuto dal campione svizzero Federer per 6-2 6-3 6-2.\nA marzo partecipa alla sfida di Coppa Davis contro la Germania e vince il primo singolare contro Benjamin Becker, mentre nel secondo si ritira all'inizio del terzo set contro Simon Greul. La stagione sul cemento americano si apre a Indian Wells, dove viene sconfitto agli ottavi dal numero 7 del ranking mondiale Robin S\u00f6derling. A Miami, dopo avere superato con facilit\u00e0 Guillermo Garc\u00eda L\u00f3pez, Philipp Kohlschreiber e Juan Carlos Ferrero, si arrende a Rafael Nadal nei quarti di finale con il punteggio di 6-3 6-2.\nAl Masters 1000 di Monte Carlo raggiunge il terzo turno, dove Juan Carlos Ferrero lo batte 6-1 3-6 7-5. Arriva ai quarti nei successivi tornei di Barcellona e agli Internazionali d'Italia, sconfitto rispettivamente da Thiemo de Bakker e David Ferrer. Al Roland Garros si ritira agli ottavi dopo avere perso il primo set contro Michail Ju\u017enyj, ma si presenta dopo due settimane a Wimbledon, dove ai quarti esce sconfitto dal padrone di casa e n\u00ba4 ATP Andy Murray. Al termine del torneo si sottopone a un intervento alla rotula e rientra dopo tre mesi. Di rilievo a fine anno i quarti di finale raggiunti al Masters 1000 di Shanghai, sconfitto nuovamente da Murray, e la semifinale di Montpellier dove perde contro Monfils in tre set. Il riacutizzarsi del male al ginocchio lo costringe a chiudere la stagione in anticipo e a rinunciare alla semifinale di Coppa Davis 2010 ma soprattutto alla finale, in cui la Serbia batte la Francia 3-2 e si aggiudica per la prima volta il trofeo.\n2011: due Masters 250 e finale alle ATP World Tour Finals.\nTsonga inizia discretamente la stagione, perdendo in semifinale a Doha contro Roger Federer. Al terzo turno degli Australian Open viene eliminato da Aleksandr Dolhopolov in cinque set. A Rotterdam arriva in finale contro Robin S\u00f6derling, che lo batte 3-6, 6-3, 3-6. La settimana dopo perde 3-6, 7-6, [11-13] la finale in doppio all'Open 13 di Marsiglia in coppia con Benneteau contro la coppia Robin Haase/Ken Skupski. In primavera non riesce a superare gli ottavi n\u00e9 sul cemento americano n\u00e9 sulla terra rossa europea. Al Roland Garros perde al terzo turno in cinque set contro Stan Wawrinka. Arriva la stagione dell'erba dove Tsonga si esprime ad altissimi livelli. Al Queen's batte in tre set Rafael Nadal nei quarti e in finale viene sconfitto da Andy Murray per 6-3, 62-7, 4-6. A Wimbledon il francese supera i primi tre turni perdendo un solo set con il bulgaro Grigor Dimitrov. Supera anche gli ottavi in tre set battendo David Ferrer, non a suo agio sull'erba. Nei quarti di finale il suo avversario \u00e8 il sei volte campione Roger Federer, che ha tutti i pronostici a favore. Lo svizzero vince il primo set 6-3 e il secondo al tie-break; Tsonga sembra vicino alla sconfitta, ma reagisce vincendo i seguenti set con un triplo 6-4. In semifinale arresta la sua corsa davanti al futuro campione del torneo Novak \u0110okovi\u0107, che lo sconfigge con il punteggio di 64-7, 3-6, 7-69, 3-6.\nA Montr\u00e9al Tsonga conferma il suo ottimo stato di forma vincendo le prime due partite agevolmente contro Fabio Fognini e Bernard Tomi\u0107. Ai quarti elimina nuovamente Roger Federer in una partita abbastanza combattuta con il punteggio di 7-63, 4-6, 6-1. Ai quarti vince facilmente contro Nicol\u00e1s Almagro e in semifinale viene ancora battuto da \u0110okovi\u0107. Dopo avere perso il primo set per 4-6 nel secondo Tsonga \u00e8 costretto al ritiro, sullo 0-3, a causa di un dolore al braccio. A Cincinnati vince il primo incontro contro Marin \u010cili\u0107 per 6-3, 6-4, ma poi viene eliminato da Alex Bogomolov Jr. con il punteggio di 3-6, 4-6. Agli Us Open vince i primi tre turni senza perdere un set contro Lu Yen-hsun, Serhij Bubka e Fernando Verdasco. Agli ottavi ha vita pi\u00f9 dura contro il tennista di casa Mardy Fish, che supera con il punteggio di 6-4, 65-7, 3-6, 6-4, 6-2. Ai quarti Tsonga gioca per l'ennesima volta in stagione con Roger Federer, che lo supera con il risultato di 6-4, 6-3, 6-3. Vince quindi l'ATP 250 di Metz battendo in finale il n\u00ba29 Ivan Ljubi\u010di\u0107 6-3, 6-7, 6-3. Nella semifinale dell'ATP 500 di Pechino viene battuto in tre set da Berdych all'inizio di ottobre e alla fine del mese vince il torneo di Vienna battendo in finale del Potro per 6-7, 6-3, 6-4. Chiude la stagione perdendo in finale contro Federer sia il Masters 1000 di Parigi che le ATP World Tour Finals, nelle quali supera il round-robin battendo Nadal e Mardy Fish e in semifinale Berdych. Chiude l'anno al 6\u00ba posto del ranking.\n2012: due titoli ATP e argento in doppio alle Olimpiadi di Londra.\nInizia il 2012 partecipando al Torneo di Doha e trionfa nella finale tutta francese su Ga\u00ebl Monfils. Agli Australian Open elimina nei primi tre turni Denis Istomin Ricardo Mello e Frederico Gil, prima di essere battuto agli ottavi in cinque set dal giapponese Kei Nishikori. A febbraio perde in semifinale al Masters 250 di Marsiglia contro il n\u00ba10 ATP del Potro e nello stesso torneo arriva alla finale del doppio in coppia con Dustin Brown. Il risultato in singolare gli garantisce il 5\u00ba posto nella classifica mondiale, suo nuovo best ranking. Subito dopo perde di nuovo ai quarti contro del Potro a Dubai. Dopo l'eliminazione negli ottavi a Indian Wells, a Miami viene sconfitto nei quarti da Rafael Nadal. Ottiene buoni risultati nella stagione europea sulla terra rossa, giungendo ai quarti di finale a Montecarlo, Roma e al Roland Garros, dove costringe il numero uno al mondo Novak \u0110okovi\u0107 a un match lungo cinque set.\nAl torneo di Wimbledon estromette dal torneo Lleyton Hewitt, Guillermo Garc\u00eda L\u00f3pez, Luk\u00e1\u0161 Lacko, Mardy Fish e Philipp Kohlschreiber prima di uscire in semifinale contro Andy Murray con lo score di 3-6, 4-6, 6-3, 5-7, ripetendo il risultato dell'anno precedente. Partecipa quindi alle Olimpiadi di Londra sia nel singolare che nel doppio. In singolare viene sconfitto ai quarti di finale da \u0110okovi\u0107 per 1-6, 5-7 dopo avere battuto nel secondo turno il canadese Milos Raonic con il punteggio di 6-3, 3-6, 25-23, stabilendo il record dell'incontro con il maggior numero di game nella storia delle Olimpiadi. Nel doppio maschile in coppia con Micha\u00ebl Llodra perde la finale contro i gemelli statunitensi Bob e Mike Bryan per 6-4, 7-62, conquistando cos\u00ec la medaglia d'argento.\nAll'inizio della stagione sul cemento americano viene sconfitto dal connazionale J\u00e9r\u00e9my Chardy a Toronto mentre \u00e8 costretto a ritirarsi dal torneo di Cincinnati a causa di un incidente d'auto. Torna in campo agli US Open come quinta testa di serie, batte al primo turno lo slovacco Karol Beck e viene eliminato al secondo dal giovane Martin Kli\u017ean, n\u00ba52 del ranking. Si presenta al Moselle Open per difendere il titolo conquistato nel 2011 e in finale sconfigge l'italiano Andreas Seppi in meno di un'ora. Perde la finale contro \u0110okovi\u0107 nel Masters 500 di Pechino e nel successivo Masters 1000 di Shanghai si arrende nei quarti a Berdych. Al ritorno in Europa perde di nuovo contro Berdych in finale a Stoccolma. A Parigi-Bercy elimina il connazionale Julien Benneteau in tre set, vince contro Nicol\u00e1s Almagro agli ottavi e viene eliminato ai quarti da David Ferrer, che vincer\u00e0 il torneo. Alle ATP World Tour Finals Tsonga si presenta con il nuovo coach Roger Rasheed. Viene eliminato nel round-robin con tre sconfitte contro Novak \u0110okovi\u0107, Tom\u00e1\u0161 Berdych e Andy Murray.\n2013: un titolo ATP e semifinale al Roland Garros.\nAgli Australian Open supera al primo turno Micha\u00ebl Llodra con il punteggio di 6-4 7-5 6-2, al secondo vince contro G\u014d Soeda per 6-3 7-6 6-3 e al terzo turno si sbarazza di Blaz Kavcic con il punteggio di 6-2 6-2 6-4. Agli ottavi regala il secondo set a Richard Gasquet, ma esce comunque vittorioso per 6-3 3-6 6-3 6-2. Ai quarti mette in difficolt\u00e0 Roger Federer, ma viene sconfitto per 6-7 6-4 6-7 6-3 2-6. Al torneo di Indian Wells vince il primo match contro James Blake per 7-6 6-4. Al terzo turno supera Mardy Fish con lo score di 7-6 7-6. Agli ottavi vince contro il canadese Milos Raonic con il punteggio di 4-6 7-5 6-4. Ai quarti viene eliminato da Novak \u0110okovi\u0107 con il punteggio di 6-3 6-1 a causa anche di un piccolo problema muscolare. Al successivo Masters di Miami vince al secondo turno contro Victor Troicki con il punteggio di 7-6 6-3 e al terzo contro il finlandese Nieminen per 6-3 6-3. Agli ottavi perde contro Marin \u010cili\u0107 con il punteggio di 5-7 6-7.\nAl Masters di Montecarlo vince al secondo turno contro Nikolaj Davydenko con il punteggio di 7-6 6-2. Agli ottavi batte Jurgen Melzer 6-3 6-0 e ai quarti sfida il temibile svizzero Stan Wawrinka, con il quale soffre ma la spunta al terzo per 2-6 6-3 6-4. In semifinale non riesce ad avere la meglio sul plurivincitore del torneo Rafael Nadal perdendo per 6-3, 7-6 malgrado la rimonta nel secondo set che stava perdendo 5-1. Al Mutua Madrid Open vince prima con Robin Haase con un doppio 7-6 e poi contro lo spagnolo Fernando Verdasco con il punteggio di 4-6, 6-3, 6-2. Ai quarti viene eliminato con lo score di 2-6, 7-6, 4-6 da Stan Wawrinka, che arriver\u00e0 in finale. Agli Internazionali d'Italia Tsonga viene eliminato al primo turno dal polacco Jerzy Janowicz per 4-6, 6-7. Al Roland Garros vince i primi quattro turni senza perdere un set contro Alja\u017e Bedene, Jarkko Nieminen, il connazionale J\u00e9r\u00e9my Chardy e Viktor Troicki. Ai quarti affronta Roger Federer, che lo aveva battuto pochi mesi prima in una partita combattuta in Australia. Nel primo set lo svizzero si porta sul 4-1, ma Tsonga rimonta e si aggiudica l'incontro con il punteggio di 7-5, 6-3, 6-3. In semifinale perde contro lo spagnolo David Ferrer per 6-1 7-6 6-2.\nComincia la stagione sull'erba al Queen's con una sconfitta in tre set in semifinale contro Andy Murray, che vincer\u00e0 il torneo. A Wimbledon elimina agevolmente al primo turno Goffin e si ritira durante il match di secondo turno contro Gulbis, accusando un problema ai tendini del ginocchio che lo costringe al ritiro e a non prendere parte alla stagione nordamericana sul duro, compresi gli US Open. Rientra a settembre al Moselle Open di Metz, dove non riesce a difendere il titolo vinto l'anno prima e viene sconfitto in finale da Gilles Simon. A Metz perde la finale anche in doppio con Nicolas Mahut contro Raven Klaasen/Johan Brunstr\u00f6m. Il mese dopo perde 2-6, 5-7 la semifinale del Masters 1000 di Shanghai contro \u0110okovi\u0107. Perde in semifinale anche a Vienna, contro Haase, e chiude la stagione al 10\u00ba posto del ranking dopo essere stato battuto al suo primo incontro nel Masters 1000 di Parigi-Bercy da Nishikori.\n2014: secondo titolo Masters 1000.\nInizia la stagione agli Australian Open 2014 e agli ottavi di finale perde contro Federer in tre set. Subito dopo batte Lleyton Hewitt nel primo turno di Davis, che i francesi vincono 5-0 sull'Australia. Perde 6-7, 4-6 la finale del Masters 250 di Marsiglia contro il n\u00ba23 Ernests Gulbis. Dopo i quarti raggiunti a Dubai ha inizio la trasferta per i Masters 1000 americani sul cemento, dove perde il primo incontro a Indian Wells, mentre a Miami viene eliminato negli ottavi da Andy Murray. Nei quarti di Davis vince contro Tobias Kamke e perde il secondo singolare contro Peter Gojowczyk in cinque set combattuti, contribuendo al passaggio in semifinale della Francia che supera per 3-2 la Germania. Inizia la stagione europea sulla terra rossa a Montecarlo, dove viene eliminato ai quarti da Federer con il punteggio di 6-2, 6-7, 1-6. Esce dai Masters 1000 di Madrid e Roma rispettivamente al secondo e al terzo turno. Si spinge fino al quarto turno al Roland Garros e viene seccamente battuto dal n\u00ba2 ATP Novak \u0110okovi\u0107 per 1-6, 4-6, 1-6. Dopo la prematura eliminazione al Queen's di Londra subisce la stessa sorte di Parigi al torneo di Wimbledon, con una nuova sconfitta in tre set da \u0110okovi\u0107 al quarto turno.\nAl Masters 1000 di Toronto si presenta come tredicesima testa di serie, ma riesce a trovare la condizione e dopo i primi turni batte in sequenza quattro top-10. Al terzo turno il n\u00ba1 del mondo Novak \u0110okovi\u0107 con un doppio 6-2, nei quarti elimina in tre set il n\u00ba8 del seeding Andy Murray, in semifinale il bulgaro testa di serie n\u00ba7 Grigor Dimitrov e in finale batte finalmente Roger Federer con il risultato di 7-5, 7-63 in un'ora e mezza di gioco. Vince cos\u00ec il secondo Masters 1000 in carriera e rientra nei Top 10, dai quali era uscito cinque mesi prima. Al successivo Masters 1000 di Cincinnati viene invece eliminato subito da Michail Ju\u017enyj. Come nei precedenti Slam stagionali Tsonga non va oltre il quarto turno anche agli US Open, questa volta battuto da Murray in tre set. Nei giorni successivi prende parte alla semifinale vinta per 4-1 sulla Repubblica Ceca battendo Luk\u00e1\u0161 Rosol, riportando la Francia in finale dopo quattro anni. L'ultima parte della stagione si rivela deludente con le precoci eliminazioni al Moselle Open a Metz, dove era campione uscente, a Tokyo e al Masters 1000 di Parigi-Bercy, ma soprattutto con la sconfitta in finale di Coppa Davis, dove perde in singolare da Wawrinka e la Svizzera si aggiudica per la prima volta il trofeo superando la Francia per 4-1.\n2015: un titolo ATP.\nUn infortunio al braccio lo tiene lontano dai campi da gioco nella prima parte della stagione e rientra in primavera al Masters 1000 di Miami, in cui si ferma al terzo turno contro il connazionale Ga\u00ebl Monfils. Al successivo Masters 1000 di Monte-Carlo viene eliminato negli ottavi dal croato Marin \u010cili\u0107. Anche a Barcellona, Madrid e Roma arriva al massimo agli ottavi. Offre invece ottime prestazioni agli Open di Francia battendo Tom\u00e1\u0161 Berdych negli ottavi e Kei Nishikori nei quarti prima di arrendersi in semifinale in cinque set a Stan Wawrinka, che vincer\u00e0 il torneo battendo \u0110okovi\u0107 in quattro set. Al Torneo di Wimbledon si ferma al terzo turno, sconfitto da Ivo Karlovi\u0107. La settimana dopo gioca nei quarti di Davis contro la Gran Bretagna, perdendo il primo singolare da Murray e in doppio; i britannici passano in semifinale con il risultato di 3-1 e vinceranno la competizione a novembre contro il Belgio a distanza di 79 anni dall'ultimo successo.\nIl mese dopo Murray lo batte nuovamente nei quarti di finale del Masters 1000 canadese, mentre a Cincinnati Tsonga perde al primo turno contro Verdasco. Agli US Open arriva ai quarti e rimonta due set al campione uscente e n\u00ba9 ATP Marin \u010cili\u0107, ma viene battuto con il punteggio di 4-6, 4-6, 6-3, 7-6, 4-6. A settembre torna a vincere un torneo ATP dopo tredici mesi a Metz battendo in finale in tre set il connazionale n\u00ba10 al mondo Gilles Simon. Il mese dopo torna a disputare una finale di un Masters 1000 a Shanghai, dove perde contro il n\u00ba1 del mondo \u0110okovi\u0107 per 2-6, 4-6, dopo avere battuto 7-6, 5-7, 6-4 nei quarti il n\u00ba10 Anderson e in semifinale Nadal per 6-4, 0-6, 7-5. Torna cos\u00ec tra i Top 10 a distanza di tredici mesi dall'ultima volta e chiude l'anno al 10\u00ba posto del ranking.\n2016.\nAnche la stagione 2016 \u00e8 contrassegnata da diversi infortuni. Al debutto annuale a Auckland perde in tre set la semifinale contro Roberto Bautista Agut, mentre agli Australian Open viene eliminato dal n\u00ba7 ATP Kei Nishikori negli ottavi con il punteggio di 4-6. 2-6, 4-6. Dopo la deludente trasferta sulla terra rossa in Sud America vince il doppio e l'ultimo singolare per ritiro nel primo turno di Coppa Davis in cui la Francia supera 5-0 il Canada in Guadalupa. Al Masters 1000 di Indian Wells viene battuto nei quarti con due tie-break dal numero 1 \u0110okovi\u0107 dopo avere battuto negli ottavi il n\u00ba13 ATP Dominic Thiem; al successivo 1000 di Miami non va oltre il terzo turno. Apre la stagione primaverile sulla terra rossa di Monte-Carlo, perdendo in semifinale contro Monfils dopo avere battuto per la settima volta in carriera Federer. Dopo l'eliminazione al terzo turno del Masters 1000 di Madrid deve rinunciare a esibirsi a Roma per problemi agli adduttori. Affretta il rientro e al Roland Garros si ritira durante l'incontro di terzo turno contro Gulbis. Rientra a Wimbledon e viene sconfitto ai quarti di finale in cinque set dal futuro vincitore del torneo Andy Murray; di rilievo il suo incontro di terzo turno contro John Isner durato quasi quattroi ore e mezza in cui salva un match-point prima di imporsi 19-17 al quinto.\nA met\u00e0 luglio prende parte al vittorioso quarto di finale di Davis contro la Repubblica Ceca perdendo il primo singolare in cinque set da Rosol ma assicurando il punto del 3-1 alla Francia battendo Ji\u0159\u00ed Vesel\u00fd in quattro set. Torna in campo in agosto ai Giochi olimpici di Rio e perde 1-6, 4-6 al primo turno in doppio in coppia con Ga\u00ebl Monfils, mentre in singolare non va oltre il secondo turno, sconfitto in due set da Gilles M\u00fcller. Al successivo Masters 1000 di Cincinnati viene eliminato al terzo turno mentre agli US Open arriva ai quarti e si ritira durante la partita con \u0110okovi\u0107 per nuovi problemi al ginocchio sinistro che lo tengono fuori dai campi oltre un mese. Rinuncia alla semifinale di Davis, persa 3-2 contro la Croazia, e rientra al Masters 1000 di Shanghai battendo l'emergente n\u00ba19 ATP Alexander Zverev prima di fermarsi ai quarti contro Roberto Bautista Agut. Al successivo ATP 500 di Vienna salva un match-ball prima di vincere al terzo set contro Ivo Karlovi\u0107 in semifinale e perde all'atto conclusivo contro Murray per 3-6, 6-7. Disputa l'ultimo torneo del 2016 al Masters 1000 di Parigi-Bercy e batte al terzo turno il n\u00ba4 mondiale Kei Nishikori per 0-6, 6-3, 7-6. Nei quarti viene sconfitto in due set da Milos Raonic, perdendo le ultime speranze di disputare le finali del Masters e attestandosi al 12\u00ba posto del ranking.\n2017: trionfo in Coppa Davis e quattro titoli ATP.\nInizia la stagione a Doha, dove viene eliminato nei quarti di finale da Tom\u00e1\u0161 Berdych in due set. Al primo Slam dell'anno, l'Australian Open, sconfigge ai primi turni il brasiliano Thiago Monteiro per 6-1 6-3 6-7 6-2, il serbo Du\u0161an Lajovi\u0107 per 6-2 6-2 6-3 e l'americano Jack Sock per 7-6 7-5 6-7 6-3. Agli ottavi di finale batte il britannico Daniel Evans con il punteggio di 6-7 6-2 6-4 6-4. Ai quarti viene sconfitto dallo svizzero Stan Wawrinka in due ore e 17 minuti per 7-6 6-4 6-3. A Montpellier, dopo un bye al primo turno, supera Herbert e Medvedev per poi arrendersi a Alexander Zverev in semifinale. A Rotterdam, dopo avere sconfitto il greco Stefanos Tsitsipas per 6-4, 7-62, il lussemburghese Gilles M\u00fcller per 6-4, 6-2, il croato Marin \u010cili\u0107 per 7-68, 7-65, il ceco Tom\u00e1\u0161 Berdych per 6-3, 6-4, raggiunge la finale, dove batte il belga David Goffin con il punteggio di 4-6, 6-4, 6-1. Vince anche l'ATP 250 di Marsiglia battendo nell'ordine l'ucraino Illja Mar\u010denko per 6-3, 6-3, il connazionale Gilles Simon per 6-4, 6-1, l'australiano Nick Kyrgios con lo score di 7-65, 2-6, 6-4 e in finale il francese Lucas Pouille con un doppio 6-4. Con questa vittoria ottiene due titoli ATP in un mese.\nA Indian Wells viene sconfitto al secondo turno da Fabio Fognini per 7-64, 3-6, 6-4. Partecipa al Montecarlo Rolex Masters come testa di serie numero 7, ma viene eliminato al secondo turno dal francese Adrian Mannarino con lo score di 7-63, 2-6, 3-6. A Madrid batte Andrej Kuznecov al primo turno, per poi ritirarsi prima dell'incontro con David Ferrer per un dolore alla spalla destra. Torna in campo nel nuovo torneo di Lione da testa di serie numero 1 e conquista il terzo titolo stagionale battendo in finale Tom\u00e1\u0161 Berdych per 7-62, 7-5. Al Roland Garros viene eliminato al primo turno da Renzo Olivo in quattro set. Partecipa poi al Masters 500 del Queen's a Londra e supera al primo turno con un doppio 6-2 Mannarino ma viene poi eliminato da M\u00fcller con un doppio 6-4. A Wimbledon batte 6-3, 6-2, 6-2 Cameron Norrie al primo turno e 6-1, 7-5, 6-2 Simone Bolelli al secondo, ma al terzo turno e in due giornate viene sconfitto da Sam Querrey 2-6, 6-3, 65-7, 6-1, 5-7.\nIl cemento americano \u00e8 arido di soddisfazioni: viene infatti eliminato all'esordio a Montr\u00e9al da Querrey e a Cincinnati da Ivo Karlovi\u0107. Allo US Open non va meglio: batte al primo turno Marius Copil 6-3, 6-3, 6-4 ma viene poi sconfitto da Denis Shapovalov per 6-4, 6-4, 7-63. Subito dopo partecipa alla vittoriosa semifinale di Coppa Davis contro la Serbia, battendo in singolare Du\u0161an Lajovi\u0107 e Laslo Djere. Un nuovo infortunio al ginocchio gli impedisce di partecipare ai tornei ATP cinesi e rientra a met\u00e0 ottobre vincendo il suo quarto torneo stagionale ad Anversa battendo in finale Diego Schwartzman per 6-3, 7-5. Nel successivo torneo di Vienna batte nei quarti il n\u00ba5 ATP Alexander Zverev e perde in finale contro il n\u00ba25 Lucas Pouille. La stagione si chiude con il trionfo in Coppa Davis contro il Belgio, battuto 3-2 nella finale disputata in Francia. Tsonga contribuisce vincendo il primo singolare contro Steve Darcis per 6-3, 6-2, 6-1, ma perde il secondo contro David Goffin per 6-7, 3-6, 2-6. Grazie alla vittoria di Pouille su Darcis nell'incontro decisivo del 26 novembre la Francia riconquista la coppa dopo sedici anni dall'ultimo trionfo.\n2018: operazione al ginocchio.\nTsonga fa il suo debutto stagionale all'Australian Open 2017; batte al primo turno il qualificato Kevin King e al secondo supera in rimonta l'emergente n\u00ba 50 ATP Denis Shapovalov con il punteggio di 3-6, 6-3, 1-6, 7-6, 7-5 dopo essere stato in svantaggio di due set a uno e 2-5 nel quarto. Viene eliminato al terzo turno da Nick Kyrgios con il punteggio di 6-7, 6-4, 6-7, 6-7. Nuovi dolori al ginocchio gli impediscono di partecipare al primo turno di Coppa Davis e rientra a inizio febbraio all'ATP 250 di Montpellier, dove \u00e8 costretto a ritirarsi in semifinale sul 6-1, 5-5 in suo favore contro Lucas Pouille per il riacutizzarsi dei dolori al ginocchio sinistro che lo costringono a una nuova operazione il 3 aprile e a un lungo periodo di inattivit\u00e0. Rientra nel circuito a settembre e prima di fine stagione vince un solo incontro ad Anversa perdendone cinque, tra i quali il singolare contro Marin \u010cili\u0107 nella finale di Coppa Davis 2019, che vede la Croazia aggiudicarsi la manifestazione superando i francesi per 3-1. I punti persi nel ranking ATP lo fanno precipitare a novembre alla 262\u00aa posizione, la pi\u00f9 bassa dal settembre del 2006.\n2019: due titoli ATP.\nAll'esordio stagionale perde in semifinale al Brisbane International contro Daniil Medvedev. All'Australian Open viene sconfitto al secondo turno in tre set dal n\u00ba1 del mondo \u0110okovi\u0107, che vincer\u00e0 il torneo. Il 10 febbraio ritorna a vincere un titolo ATP a Montpellier battendo in finale 6-4, 6-2 Pierre-Hugues Herbert. Nei quarti di finale dell'ATP 500 di Rotterdam \u00e8 nuovamente eliminato da Medvedev. Dopo le premature sconfitte a Marsiglia e a Miami, fa il suo debutto stagionale sulla terra rossa a Marrakech uscendo in semifinale per mano di Beno\u00eet Paire, dopo avere battuto al secondo turno il n\u00ba22 ATP Kyle Edmund. Grazie alla sua classifica protetta viene invitato al Masters 1000 di Monte-Carlo, dove un infortunio alla schiena lo costringe a ritirarsi durante l'incontro del primo turno. Alla fine del torneo rientra comunque nella top 100 del ranking.\nContinua a risalire la classifica con discreti risultati nei tornei ATP, come il secondo turno al Roland Garros e il terzo turno a Wimbledon. Raggiunge il terzo turno anche a Washington, dopo aver sconfitto il n\u00ba 8 del mondo Karen Khachanov. Rientra inoltre dopo molti anni a giocare nei Challenger, aggiudicandosi quello di Cassis. A settembre vince il suo diciottesimo titolo ATP sconfiggendo nella finale del torneo di Metz Alja\u017e Bedene. A fine stagione elimina tra gli altri il n\u00ba 9 ATP Matteo Berrettini al Masters di Parigi e viene sconfitto nei quarti da Nadal. A fine torneo sale al 29\u00ba posto del ranking, la migliore posizione dal febbraio 2018. Prende parte alla fase finale della Coppa Davis 2019, che si svolge con un nuovo formato a Madrid. Nel girone preliminare sconfigge Yasutaka Uchiyama, aiutando la Francia a superare 2-1 il Giappone, e viene sconfitto da Filip Krajinovic, che assieme a Djokovic spinge la Serbia a passare il turno.\n2020-2021: mal di schiena, convalescenza, rientro e nuovi infortuni.\nAl via della stagione perde il primo incontro disputato a Doha e due settimane dopo \u00e8 costretto a ritirarsi al primo turno dell'Australian Open per il riacutizzarsi dei dolori alla schiena. Sar\u00e0 la sua ultima apparizione della stagione, gli viene diagnosticata la calcificazione dei legamenti della schiena, affronta un duro percorso di riabilitazione e rientra nel circuito a fine febbraio del 2021. Grazie alle misure adottate dall'ATP per tutelare i giocatori nel periodo del COVID-19, riparte dalla 66\u00aa posizione e viene sconfitto al primo turno a Montpellier. Vince il successivo incontro disputato a Marsiglia contro Feliciano L\u00f3pez ed esce al secondo turno. La settimana dopo si ritira nell'incontro di esordio a Dubai per un infortunio al braccio. Rientra il mese successivo a Barcellona, ma non riesce a muoversi sul campo come faceva prima dell'infortunio alla schiena e continua a perdere. Torna a vincere un set al primo turno del Roland Garros contro Yoshihito Nishioka, che si impone al quarto set. Al primo turno di Wimbledon cede in 5 set a Mikael Ymer e si prende una nuova pausa, annuncia il nuovo rientro all'US Open ma all'ultimo momento d\u00e0 forfait per un problema a una gamba, e d\u00e0 inizio a una nuova convalescenza. In settembre esce dalla top 100 del ranking e chiude la stagione in 263\u00aa posizione."}
{"id": "1555515", "revid": "1610933", "url": "https://it.wikipedia.org/wiki?curid=1555515", "title": "Talpa toporagno cinese", "text": ""}
{"id": "1555518", "revid": "1305772", "url": "https://it.wikipedia.org/wiki?curid=1555518", "title": "Perie\u021bi (Olt)", "text": "Perie\u0163i \u00e8 un comune della Romania di 2.031 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 3 villaggi: M\u0103gura, Mierle\u0219tii de Sus, Perie\u021bi.\nNel 2004 si \u00e8 staccato da Perie\u0163i il villaggio di B\u0103lteni, andato a formare un comune autonomo."}
{"id": "1555519", "revid": "1610933", "url": "https://it.wikipedia.org/wiki?curid=1555519", "title": "Talpa toporagno ficcanaso", "text": ""}
{"id": "1555523", "revid": "628767", "url": "https://it.wikipedia.org/wiki?curid=1555523", "title": "Provincia di Cha\u00f1aral", "text": " \nLa provincia di Cha\u00f1aral \u00e8 una delle tre province della regione cilena di Atacama, il capoluogo \u00e8 la citt\u00e0 di Cha\u00f1aral. \nLa provincia \u00e8 costituita da due comuni:"}
{"id": "1555532", "revid": "125074244", "url": "https://it.wikipedia.org/wiki?curid=1555532", "title": "Piatra Craivii", "text": "Piatra Craivii o \"Piatra Craivei\", (in ungherese \"Kecskek\u0151\", in tedesco \"Zuckerhut\") \u00e8 un rilievo calcareo alto 1.078\u00a0m, facente parte del margine sud orientale dei monti monti Trasc\u0103u (nei Carpazi) in Romania.\nIl nome latino si riferisce al vicino villaggio di Craiva (in tedesco, \"K\u00f6nigsbach\"); la prima parte del toponimo sta invece per \"pietra\" o \"roccia\". Il toponimo tedesco \"Zuckerhut\" si riferisce invece alla sua caratteristica forma a \"pan di zucchero\".\nFortificazioni.\nSulla cima vi era una fortezza della trib\u00f9 dacio-tracica degli \"Apuli\" (o \"Biefi\"), che ai romani del I secolo a.C. era nota come \"Apulon\". Durante la conquista della Dacia, ad opera di Traiano nel II secolo, i romani distrussero la fortificazione ma attribuirono il nome alla citt\u00e0 di nuova fondazione \"Apulum\" (ora Alba Iulia).\nNell'anno 1272 il re ungherese Stefano V costru\u00ec sulla cima del monte un nuovo castello, cui fu dato il nome di \"Kecsk\u00e9s\" (rum. \"Cetate\", in tedesco \"Gemsestein\"). Nella seconda met\u00e0 del XV secolo la costruzione fu ampliata da Mattia Corvino.\nNel 1515 il castello fu distrutto ed oggi ne rimangono pochi resti difficilmente riconoscibili.\nLa cima della montagna offre una vista panoramica in tutte le direzioni, specialmente sugli altri rilievi dei monti Trasc\u0103u, sui monti metalliferi della Transilvania e sull'altopiano Transilvanico."}
{"id": "1555535", "revid": "1776051", "url": "https://it.wikipedia.org/wiki?curid=1555535", "title": "Izbiceni", "text": "Izbiceni \u00e8 un comune della Romania di 4.981 abitanti, ubicato nel distretto di Olt, nella regione storica dell'Oltenia."}
{"id": "1555537", "revid": "123391645", "url": "https://it.wikipedia.org/wiki?curid=1555537", "title": "Sebeto", "text": "Seb\u00e9to era il nome del fiume che bagnava l'antica \"Neapolis\". Il suo antico nome greco, tramandatoci sul verso di alcune monete coniate fra il V secolo a.C. e il IV secolo a.C., era \"Sepeithos\", traducibile come \"andar con impeto\", probabile riferimento al corso irruente del fiume.\nLa storia o, meglio, la leggenda di questo fiume, si perde nella notte dei tempi. Sappiamo dalle cronache di molti antichi viaggiatori che la greca \"Neapolis\" era divisa da Partenope (detta anche \"Palepolis\") da un fiume, per alcuni navigabile, \"fra lo monte S. Erasmo e lo monte di Patruscolo\". Vi era, quindi, sull'area su cui insiste l'attuale piazza Municipio, la foce di un fiume. Tra le varie cronache che lo citano vi sono quelle che parlano dell'assedio romano alla citt\u00e0 quando Publilio Filone accamp\u00f2 il suo esercito fra \"Neapolis\" e Partenope proprio alla foce del Sebeto.\nIn largo Sermoneta, a Napoli, si erge la seicentesca fontana monumentale del Sebeto, opera di Cosimo Fanzago, in cui il corso d'acqua \u00e8 raffigurato secondo la classica iconografia delle divinit\u00e0 fluviali.\nIl corso storico del fiume.\nIl Sebeto nasceva dalle sorgenti della Bolla, situate alle falde del Monte Somma. Durante il suo percorso attraverso gli attuali comuni di Casalnuovo, Casoria e Volla, il fiume si arricchiva di acque piovane. Prima di terminare il suo corso e sfociare nel golfo di Napoli si divideva in due rami: uno di essi finiva in un punto imprecisato sotto la collina di Pizzofalcone, tra le attuali piazza Borsa e piazza Municipio; l'altro sfociava in mare in una zona pi\u00f9 a oriente, verso l'attuale Ponte della Maddalena. Le pi\u00f9 antiche testimonianze storiche sembrano identificare il Sebeto solo nel primo ramo che sfociava presso l'originario insediamento greco (la presenza di un insediamento umano corrobora la tesi che vuole la presenza in quell'area di un corso d'acqua). In seguito allo sviluppo urbanistico della citt\u00e0 - e dunque all'interramento del primo ramo del corso d'acqua - il nome Sebeto sarebbe stato utilizzato esclusivamente per riferirsi al corso d'acqua che sfociava nell'area orientale.\nVerso la fine del Medioevo, il corso del fiume cominciava gi\u00e0 ad essere seriamente ridimensionato a causa dello sviluppo urbanistico della citt\u00e0. Nel 1340 Petrarca si recava a Napoli alla ricerca del Sebeto spinto dai riferimenti fatti in epoca romana da Virgilio, Tito Livio, e Stazio, ma il fiume era ormai ridotto a un rigagnolo che trovava la sua strada tra i palazzi. Non \u00e8 possibile capire con precisione a quale dei due corsi d'acqua Petrarca facesse riferimento.\nNel 1635, quando a Cosimo Fanzago fu commissionata la costruzione della Fontana del Sebeto, il fiume doveva appartenere ormai pi\u00f9 alla leggenda che alla realt\u00e0, anche se Tommaso de Santis, nel libro \"Storia del tumulto di Napoli \", che tratta la rivoluzione di Masaniello, cos\u00ec narra le vicende del cadavere di Masaniello: \"Quivi lo rizzarono, e lavato che l'ebbero al Sebeto, lo portarono a Port'Alba\". In alcune foto di fine Ottocento si possono scorgere dei contadini che trasportano merci e animali affondando fino alle ginocchia nella melma del presunto Sebeto. Un'altra importante testimonianza dell'esistenza di questo fiume ci viene da Raffaele de Cesare, che nel suo libro \"La fine di un Regno\", cos\u00ec si esprime in merito ad alcune innovazioni avvenute nel Regno: \"Nel 1858 il Marchese Francesco e il Cavaliere Luigi Patrizi chiedevano il permesso di costruire due mulini sulle rive del Sebeto, in una loro tenuta presso la pianura della Bolla\"; anche se ormai il fiume era diventato solo un'area da bonificare. Nel XX secolo, il rapido sviluppo dei quartieri orientali della citt\u00e0 di Napoli cancell\u00f2 quasi ogni traccia del mitico corso d'acqua.\nIl Sebeto nel ventunesimo secolo.\nLe trasformazioni urbane che hanno caratterizzato il territorio hanno prima ridimensionato e, in seguito sepolto il corso del fiume. \u00c8 visibile in via Lufrano a Casoria e nella zona orientale della citt\u00e0, precisamente prima di arrivare al Ponte della Maddalena, in via Francesco Sponsilli appena si svolta da via Ferraris. \u00c8 un tratto di una ventina di metri situato sotto un ponte della autostrada. \u00c8 probabile che l'antico Sebeto altro non fosse che il torrente conosciuto come \"Arenaccia\" il cui corso \u00e8 completamente interrato.\nAl Sebeto vengono attribuiti numerosi problemi di natura geologica che affliggono quelle opere pubbliche della citt\u00e0 che, costruite nei pressi del corso sotterraneo del fiume, sono soggette a periodici fenomeni di infiltrazione.\nRiferimenti al Sebeto nella musica.\nUna cantata per voce di basso e basso continuo di Alessandro Scarlatti, conservata presso la biblioteca del Conservatorio di S.Pietro a Majella, si intitola \"Nel mar che bagna al bel Sebeto il piede\". Dalla scrittura musicale risulta che l'accento della parola cadeva sulla seconda \"e\" ed era acuto: \"Seb\u00e9to\". Si tratta di una cantata d'argomento arcadico, cio\u00e8 bucolico e pastorale, in cui sono ritratte gare di vele alla foce del fiume e, in parallelo, una \"gara d'amore\" che nasce tra due pastori dai mitologici nomi di Elpino e Nice. Lo stesso Alessandro Scarlatti scrive una cantata dal titolo: \"Nel mar che bagna a Mergellina il piede\", di identico argomento e identica ambientazione.\nNella serenata in un atto \u201cLa concordia dei pianeti\u201d (1723) di Antonio Caldara, si menziona il Sebeto assieme a altri fiumi (\u201cL\u2019Istro, il Reno, la Mossa, il Po, il Sebeto\u201d) che mormorano il nome dell\u2019imperatrice Elisabetta Cristina, regnante assieme a Carlo VI. Anche nel melodramma di Tiberio Natalucci \"Il viaggio di Bellini\", con testo di Cassiano Zaccagnini, \u00e8 citato questo fiume: Bellini, all'apertura della 5\u00aa scena del 1\u00b0 atto infatti canta \u00abDel bel Sebeto le incantate sponde / Son presso omai: ricalcher\u00f2 quel suolo / Che de sudori miei primo bagnai...\u00bb."}
{"id": "1555539", "revid": "1124164", "url": "https://it.wikipedia.org/wiki?curid=1555539", "title": "Basilica di San Martino e Santa Maria Assunta", "text": "La basilica di San Martino e Santa Maria Assunta \u00e8 la chiesa principale della citt\u00e0 di Treviglio, in provincia di Bergamo e arcidiocesi di Milano.\nLa chiesa si trova nella piazza centrale della citt\u00e0, di fronte al palazzo comunale. Fu restaurata e ammodernata pi\u00f9 volte, cos\u00ec che risulta una fusione di diversi stili. Nel giugno del 1951 papa Pio XII la elev\u00f2 alla dignit\u00e0 di basilica minore.\nStoria.\nLa basilica fu edificata nel 1008 dove sorgeva la chiesa longobarda del Salvatore e dell'Assunta costruita nel V secolo, e sub\u00ec diversi interventi di ampliamento nel corso dei secoli successivi. L'antico edificio era rivolto verso nord/sud, era di piccole dimensioni e occupava lo spazio dove poi fu edificata l'abside della nuova chiesa che fu intitolata a san Martino di Tours.\nIl campanile della basilica fu innalzato attorno al 1000 come torre civica, in stile romanico, e annesso all'edificio sacro solo nel 1482. L'altezza della costruzione fu a lungo tema di discordia con la vicina citt\u00e0 di Caravaggio, che si fregiava di un campanile pi\u00f9 alto.\nNel 1482 la chiesa venne rimodellata secondo i dettami dello stile gotico lombardo di cui sono visibili alcuni affreschi nella \"Cappella Gotica\" a sinistra dell'entrata.\nDescrizione.\nEsterno.\nLa chiesa si presenta con il classico orientamento est/ovest. La facciata, che \u00e8 divisa su due ordini in tardo barocco, fu realizzata su progetto di Giovanni Ruggeri nel 1740.. Il bel portale del Cinquecento \u00e8 in stile rinascimentale e termina con la cornice che contiene la statua di san Martino di Tours a cui l'edificio \u00e8 intitolato, ed \u00e8 opera di Antonio Maria Pirovano cos\u00ec come le due statue poste nelle nicchie laterali raffiguranti san Giovanni Nepomuceno e san Francesco Saverio. Nell'ordine superiore vi sono le statue dei santi Ambrogio e Carlo, entrambi vescovi di Milano. La facciata culmina con le statue dei santi Felice, di cui si conservano le reliquie all'interno e san Gregorio Magno.\nInterno.\nL'interno si sviluppa su tre navate e custodisce una tra le pi\u00f9 importanti opere del rinascimento lombardo, il polittico di Bernardo Zenale e Bernardino Butinone, realizzato tra il 1485 e il 1505. Terminato dopo circa vent'anni di lavoro fu posto sull'altar maggiore dove rimase fino ai lavori di ristrutturazione dell'altare stesso, in stile neoclassico, ad opera di Pietro Pestagalli 1830.\nAltre opere di notevole interesse sono: le grandi tele raffiguranti \"L'ultima cena\", \"La discesa della manna\" e \"Le nozze mistiche di Santa Caterina\" di Gian Paolo Cavagna, che dipinse anche le scene a fresco sulla volta della navata, lavorate con il figlio Francesco che dipinse le tre tele Storie di David presenti sul parapetto della cantoria.\nI grandi teleri con le storie di san Martino, posizionati sotto la volta della navata dopo la ristrutturazione settecentesca a opera dei fratelli Galliari, sono di Giovanni Stefano Danedi detto Montalto;\n\"L'Assunzione\" (ora collocata nell'ambulacro dietro l'altra maggiore) e \"l'Annunciazione\" (nella Cappelle delle Reliquie) di Camillo Procaccini.\nIl \"San Girolamo\" nell'ambulacro dietro l'altare \u00e8 del Genovesino.\nLo spettacolare gioco scenografico di prospettive trompe-l'\u0153il sulla volta della chiesa \u00e8 opera dei Fratelli Galliari celebri scenografi attivi anche nel Teatro alla Scala di Milano\nGli affreschi sulla volta con \"L'Assunta e san Martino\" sono invece di Federico Ferrario.\nDi notevole fattura \u00e8 il \"Presepe ligneo\" intagliato da Giovanni Angelo Del Maino intorno al 1515 e custodito nella sagrestia.\nAltre tele sono di Nicola Moietta, di Antonio Molinari e di Giovanni Stefano Manetta."}
{"id": "1555540", "revid": "599013", "url": "https://it.wikipedia.org/wiki?curid=1555540", "title": "Fabiano Eller", "text": ""}
{"id": "1555542", "revid": "1305772", "url": "https://it.wikipedia.org/wiki?curid=1555542", "title": "Izvoarele (Olt)", "text": "Izvoarele \u00e8 un comune della Romania di 3.706 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 2 villaggi: Alim\u0103ne\u0219ti e Izvoarele."}
{"id": "1555544", "revid": "767487", "url": "https://it.wikipedia.org/wiki?curid=1555544", "title": "Provincia di Copiap\u00f3", "text": " \nLa provincia di Copiap\u00f3 \u00e8 una delle tre province della regione cilena di Atacama, il capoluogo \u00e8 la citt\u00e0 di Copiap\u00f3. \nLa provincia comprende tre comuni:"}
{"id": "1555550", "revid": "1305772", "url": "https://it.wikipedia.org/wiki?curid=1555550", "title": "Leleasca", "text": "Leleasca \u00e8 un comune della Romania di 1.535 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 7 villaggi: Afuma\u021bi, Greere\u0219ti, Leleasca, Mierlice\u0219ti, Tone\u0219ti, Tufaru, Ur\u0219i."}
{"id": "1555553", "revid": "287204", "url": "https://it.wikipedia.org/wiki?curid=1555553", "title": "Hea\u00f0obard", "text": "Gli Hea\u00f0obard o Heathobard (\"I Bardi Bellicosi\") erano forse un ramo dei Longobardi, e il loro nome potrebbe essersi conservato nel toponimo Bardengau, nel Meclemburgo, in Germania (la \"Golanda\" delle tradizioni longobarde).\nSono menzionati nel \"Beowulf\" e nel \"Widsith\", dove sono in conflitto con i Danesi. Tuttavia, nella mitologia norrena gli Hea\u00f0obard sembrano essere stati dimenticati e il conflitto \u00e8 invece diventato una faida familiare o un conflitto con i Sassoni, dove i Danesi prendono il posto degli Hea\u00f0obard.\nIl \"Beowulf\".\nNel \"Beowulf\", gli Hea\u00f0obard sono coinvolti in una guerra con i Danesi. Quando Beowulf racconta la sua avventura al suo signore, Hygelac, dice che Hro\u00f0gar aveva anche una figlia, Freawaru; non \u00e8 chiaro se Freawaru fosse figlia anche di Wealh\u00feeow o fosse nata da un matrimonio precedente. Poich\u00e9 i Danesi erano in conflitto con gli Hea\u00f0obard, il cui re Froda era stato ucciso in guerra dai Danesi, Hro\u00f0gar mand\u00f2 Freawaru a sposare Ingeld figlio di Froda, in un vano tentativo di far cessare la faida. Un vecchio guerriero spinse gli Hea\u00f0obard a vendicarsi e Beowulf predice a Hygelac che Ingeld si sarebbe rivoltato contro suo suocero Hro\u00f0gar; nella versione esposta dalla cronaca danese \"Gesta Danorum\", il vecchio guerriero compare con il nome di Starka\u00f0r, ed egli riusc\u00ec a far divorziare Ingeld e farlo ribellare contro la sua famiglia. Precedentemente nel poema, l'autore ci dice che la reggia di Heorot era stata alla fine distrutta da un incendio:\nVi \u00e8 la tentazione di interpretare che la nuova guerra con Ingeld porter\u00e0 all'incendio della reggia di Heorot, come Sophus Bugge fece, ma il poema separa le due cose.\nIl \"Widsith\".\nMentre il \"Beowulf\" non si sofferma sui risultati della battaglia contro Ingeld, il forse pi\u00f9 vecchio \"Widsith\" ci parla della sconfitta di Ingeld ad Heorot da parte di Hro\u00f0gar e Hro\u00f0ulf:"}
{"id": "1555561", "revid": "125158625", "url": "https://it.wikipedia.org/wiki?curid=1555561", "title": "I favolosi Tiny", "text": "I favolosi Tiny (\"Tiny Toon Adventures\") \u00e8 una serie televisiva d'animazione statunitense, trasmessa dal 14 settembre 1990 al 6 dicembre 1992 come prima collaborazione tra la Amblin Entertainment di Steven Spielberg e la Warner Bros. Animation dopo essere stata concepita alla fine degli anni settanta da Tom Ruegger. La serie segue le avventure di un gruppo di giovani personaggi dei cartoni animati che frequentano la Acme Looniversity per diventare la nuova generazione di personaggi della serie \"Looney Tunes\".\nL'episodio pilota, \"Gli inizi\", and\u00f2 in onda in prima serata sulla CBS il 14 settembre 1990; le prime due stagioni della serie furono trasmesse in syndication, mentre la terza and\u00f2 in onda su Fox Kids. La produzione della serie si concluse nel 1992 in favore di \"Animaniacs\", ma altri due episodi speciali andarono in onda nel 1994 e 1995. \u00c8 stato prodotto anche un film d'animazione tratto dalla serie intitolato \"\". In Italia la prima stagione fu trasmessa su Canale 5 dal 23 settembre 1991, all'interno del programma \"Bim bum bam\", mentre la seconda stagione e la terza stagione and\u00f2 in onda su Italia 1 dal 1993. La serie fu poi replicata su Rai 2, Cartoon Network, Boing, Boomerang e Cartoonito.\nGeneralit\u00e0.\nPremessa.\n\"I favolosi Tiny\" \u00e8 ambientata nella citt\u00e0 immaginaria di Acme Acres, dove vivono la maggior parte dei personaggi \"Tiny Toons\" e \"Looney Tunes\". I protagonisti frequentano la Acme Looniversity, una scuola in cui gli insegnanti sono principalmente pilastri dei classici cartoni animati della Warner Bros., come Bugs Bunny, Daffy Duck, Porky Pig, Silvestro, Taddeo, Wile E. Coyote e Beep Beep. Nella serie, l'universit\u00e0 insegna ai personaggi dei cartoni animati a far ridere. La scuola non appare in ogni episodio, in quanto non tutte le storie ruotano attorno ad essa.\nCome i cortometraggi cinematografici, la serie si avvale della fisica dei cartoni animati, della violenza ad essa correlata (ad esempio, incudini che cadono su qualcuno, abbondante uso di esplosivi) e dello slapstick. La serie si prende gioco e cita gli eventi contemporanei e la cultura di Hollywood. Di tanto in tanto, gli episodi scavano in velate storie sull'etica e la moralit\u00e0 di ecologia, autostima e criminalit\u00e0.\nPersonaggi.\nLa serie \u00e8 incentrata su un gruppo di giovani personaggi dei cartoni animati che frequentano una scuola chiamata Acme Looniversity per essere la prossima generazione di \"Looney Tunes\". La maggior parte dei Tiny Toons furono progettati per assomigliare a versioni pi\u00f9 giovani dei \"Looney Tunes\" esibendo caratteristiche e aspetti simili.\nI due protagonisti sono due conigli: Buster Bunny, un coniglio blu, e Baby Bunny, una coniglietta rosa. Tra gli altri personaggi importanti nel cast, che sono in genere non umani, troviamo Duca Duck, un papero verde; Lindon J. Pig, un maialino rosa; Fifi La Fume, una femmina di puzzola viola e bianca; Fata Loon, una strolaga bianca; Dizzy Devil, un diavolo della Tasmania viola; Furfolo, un gatto blu; Melody, un canarino rosa; Calamity Coyote, un coyote grigio-bluastro; Speedy Beep, un roadrunner rosso-arancio; e Gogo Dodo, un dodo verde demenziale. Due personaggi umani, Montana Max ed Elmyra Duff, sono considerati i principali antagonisti della serie e sono anche studenti della Acme Looniversity. Come cattivi, Elmyra \u00e8 vista come un'amante estrema degli animali, mentre Montana Max \u00e8 un ricco bambino viziato che possiede un sacco di giocattoli o fabbriche inquinanti. I personaggi di supporto includono Li'l Sneezer, un topo grigio dallo starnuto potente; Concord Condor, un condor viola; Byron Basset, un basset hound che solito dorme; Bookworm, un verme verde con gli occhiali; Arnold il Pit Bull, un muscoloso pit bull bianco; Fowlmouth, un gallo bianco dal linguaggio orribile; Barky Marky, un cane marrone, e Mary Melody, una ragazzina afroamericana.\nA istruire i personaggi ci sono i pi\u00f9 tradizionali Looney Tunes, come Bugs Bunny, Daffy Duck e Porky Pig. Gran parte degli adulti insegnano presso la Acme Looniversity e servono come mentori ai Tiny Toons, mentre altri riempiono posizioni secondarie, se necessario.\nProduzione.\nPre-produzione.\nSecondo lo sceneggiatore Paul Dini, \"I favolosi Tiny\" nacque da un'idea di Terry Semel, allora presidente della Warner Bros., che voleva \"iniettare nuova vita nel reparto della Warner Bros. Animation\" e allo stesso tempo creare una serie con versioni giovani dei Looney Tunes. Semel propose che i personaggi fossero o giovani versioni dei personaggi originali di \"Looney Tunes\" e \"Merrie Melodies\" o nuovi personaggi come loro discendenti. L'idea di una serie basata su versioni pi\u00f9 giovani di personaggi famosi era comune a quel tempo, come dimostrano \"Muppet Babies\", \"Il cucciolo Scooby-Doo\", \"Tom &amp; Jerry Kids\" e \"The Flintstone Kids\". La Warner Bros. scelse di fare la stessa cosa perch\u00e9 Steven Spielberg voleva fare una serie simile alle \"Looney Tunes\", come spieg\u00f2 il produttore Tom Ruegger: \"Beh, penso che nel caso della Warner Bros., ebbero l'opportunit\u00e0 di lavorare con Steven su un progetto (...) Ma lui non voleva lavorare solo sui personaggi che Chuck Jones, Friz Freleng, Robert McKimson e Robert Clampett avevano creato e resi famosi. Voleva essere coinvolto nella creazione di alcuni nuovi personaggi\". Il risultato fu una serie simile alle \"Looney Tunes\" senza l'uso degli stessi personaggi.\nNel 1987 la Warner Bros. Animation si rivolse a Spielberg per collaborare con Semel e il capo delle licenze Dan Romanelli sulle idee di Semel. Alla fine decisero che i nuovi personaggi sarebbero stati simili ai personaggi delle \"Looney Tunes\" senza alcun rapporto diretto. Tuttavia, \"I favolosi Tiny\" non entr\u00f2 in produzione allora, in quanto inizialmente doveva essere un lungometraggio cinematografico.\nSceneggiatura.\nNel dicembre 1988 \"I favolosi Tiny\" divenne una serie televisiva, con Jean MacCurdy come sovrintendente alla produzione dei primi 65 episodi. La MacCurdy disse che \"I favolosi Tiny\" fu trasformato in una serie televisiva per \"raggiungere un pubblico pi\u00f9 vasto\". La MacCurdy assunse Tom Ruegger, che in precedenza aveva scritto cartoni animati per Filmation e Hanna-Barbera, come produttore. Nel gennaio del 1989 Ruegger e lo sceneggiatore Wayne Kaatz iniziarono a sviluppare i personaggi e l'ambientazione di Acme Acres con Spielberg. Tra i primi sceneggiatori della serie c'erano Jim Reardon, Tom Minton ed Eddie Fitzgerald. I progettisti di personaggi e paesaggi includono Alfred Gimeno, Ken Boyer, Dan Haskett e Karen Haskett.\n\"Buster e Babs vanno alle Hawaii\" fu co-sceneggiato da tre ragazze allora adolescenti che erano fan della serie.\nCasting.\nA partire dal gennaio 1989, la direttrice del doppiaggio Andrea Romano provin\u00f2 oltre 1200 voci per la serie e scelse pi\u00f9 di una dozzina di doppiatori principali. Il ruolo di Buster Bunny fu assegnato a Charlie Adler, che diede al ruolo, come detto dal produttore Tom Ruegger, \"una grande quantit\u00e0 di energia\". Il ruolo di Baby Bunny and\u00f2 a Tress MacNeille. Paul Dini disse che la MacNeille andava bene per il ruolo perch\u00e9 poteva fare sia la voce di Baby che quelle delle sue imitazioni. Ai doppiatori Joe Alaskey e Don Messick furono dati rispettivamente i ruoli di Duca Duck e Lindon J. Pig. Danny Cooksey interpret\u00f2 Montana Max e, secondo Paul Dini, andava bene per il ruolo perch\u00e9 poteva fare una \"tremenda voce meschina\". Cooksey fu anche l'unico doppiatore nel cast a non essere un adulto. Cree Summer interpret\u00f2 i ruoli di Elmyra Duff e Mary Melody; l'ex membro del \"Saturday Night Live\" Gail Matthius interpret\u00f2 Fata Loon, e Kath Soucie ebbe i ruoli di Fifi La Fume e Li'l Sneezer. Altri doppiatori per la serie includono Maurice LaMarche per Dizzy Devil, Candi Milo per Melody, Frank Welker per Gogo Dodo, Furfolo, Byron Basset, Calamity Coyote, Speedy Beep, Barky Marky e altre voci, e Rob Paulsen per Fowlmouth, Arnold il Pit Bull, Concord Condor e altri personaggi.\nDurante la produzione della terza stagione, Adler lasci\u00f2 la serie a causa di un conflitto con i produttori. Adler fu irritato dal fatto che non aveva ottenuto un ruolo in \"Animaniacs\" mentre a doppiatori con piccoli ruoli ne \"I favolosi Tiny\" come Rob Paulsen, Maurice LaMarche e Frank Welker erano stati dati ruoli da protagonista nella nuova serie. John Kassir sostitu\u00ec Adler per il resto della serie. Anche Joe Alaskey, la voce di Duca Duck, lasci\u00f2 la serie per motivi finanziari, ma ritorn\u00f2 quando fu raggiunto un accordo con lo studio.\nAnimazione.\nNell'aprile del 1989 inizi\u00f2 la produzione degli episodi, con un budget totale di 25 milioni di dollari. Per completare i 65 episodi della prima stagione, Warner Bros. e Amblin Entertainment misero sotto contratto diversi studi di animazione differenti. Questi includevano Tokyo Movie Shinsha (ora conosciuta come TMS Entertainment), Wang Film Productions, AKOM, Freelance Animators New Zealand, Encore Cartoons, StarToons e Kennedy Cartoons. La Tokyo Movie Shinsha anim\u00f2 anche la sigla della serie. Al personale della Warner Bros. non piaceva lavorare con la Kennedy Cartoons a causa della qualit\u00e0 inconsistente dello studio, e gli episodi da loro animati dovevano spesso essere rifatti pi\u00f9 volte. In altri casi, come ad esempio l'episodio di debutto \"Gli inizi\", porzioni degli episodi animati dalla Kennedy venivano animati nuovamente da un altro studio. La Kennedy Cartoons fu licenziata dopo la fine della prima stagione.\n\"I favolosi Tiny\" fu realizzata con un valore di produzione superiore a quello dell'animazione televisiva standard. Aveva un conteggio di rodovetri che era pi\u00f9 che doppio rispetto a quello della maggior parte dell'animazione televisiva. La serie aveva circa 25.000 rodovetri per episodio invece dello standard di 10.000, il che la rende unica in quanto i personaggi si muovevano in modo pi\u00f9 fluido. Pierre DeCelles, un produttore dell'animazione, descrisse gli storyboard per la serie come \"divertenti, ma una grande sfida, perch\u00e9 ho sempre avuto brevi scadenze, e non \u00e8 sempre facile lavorare a pieno ritmo senza sosta\".\nColonna sonora.\nDurante lo sviluppo della serie, Steven Spielberg disse che la Warner Bros. avrebbe usato una grande orchestra, che alcuni pensavano fosse troppo costosa e impossibile, ma finirono per accettare. La Warner Bros. selezion\u00f2 Bruce Broughton per scrivere la sigla (per la quale avrebbe vinto un Daytime Emmy Award con Tom Ruegger e Wayne Kaatz, che avevano lavorato con Broughton sul testo) e servire come supervisore musicale. Oltre a scrivere la colonna sonora di undici episodi, Broughton scelse altri 26 compositori per il resto della serie.\nSpin-off.\nNel 1992 fu trasmessa nel blocco di programmazione Fox Kids una serie in 13 episodi intitolata \"The Plucky Duck Show\" e incentrata sul personaggio di Duca Duck. Tuttavia, ad eccezione del primo episodio \"The Return of Batduck\", essa era interamente composta da repliche di episodi de \"I favolosi Tiny\" con protagonista assoluto Duca.\nNel 1998 un secondo spin-off di 13 episodi, intitolato \"Pinky, Elmyra &amp; the Brain\", debutt\u00f2 su Kids' WB. Questa serie \u00e8 un crossover con protagonisti Elmyra Duff e Mignolo e il Prof, altri due personaggi apparsi originariamente in \"Animaniacs\" prima di ricevere una loro serie spin-off, \"Pinky and the Brain\". In \"Pinky, Elmyra &amp; the Brain\", Mignolo e il Prof sono diventati gli animali domestici di Elmyra dopo che il Prof ha distrutto accidentalmente la loro casa, il laboratorio ACME, durante un esperimento.\nReboot.\nTiny Toons Looniversity \u00e8 stato annunciato nell'ottobre 2020 come reboot de \"I favolosi Tiny\" (\"Tiny Toon Adventures\"), con versioni precedenti dei personaggi. La nuova serie \u00e8 prodotta da Amblin Entertainment e Warner Bros. Animation per Cartoon Network e HBO Max. Spielberg torner\u00e0 come produttore esecutivo insieme a Sam Register, mentre la serie sar\u00e0 diretta da Erin Gibson. La serie ha ricevuto un ordine di due stagioni, e sar\u00e0 pubblicata alla fine del 2022."}
{"id": "1555562", "revid": "114325", "url": "https://it.wikipedia.org/wiki?curid=1555562", "title": "Heathobard", "text": ""}
{"id": "1555563", "revid": "156341", "url": "https://it.wikipedia.org/wiki?curid=1555563", "title": "Libertas Basket Forl\u00ec", "text": ""}
{"id": "1555565", "revid": "767487", "url": "https://it.wikipedia.org/wiki?curid=1555565", "title": "M\u0103run\u021bei", "text": "M\u0103run\u021bei \u00e8 un comune della Romania di 4.539 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di tre villaggi: B\u0103l\u0103ne\u0219ti, Malu Ro\u0219u, M\u0103run\u021bei."}
{"id": "1555566", "revid": "287204", "url": "https://it.wikipedia.org/wiki?curid=1555566", "title": "Zoe Kravitz", "text": ""}
{"id": "1555567", "revid": "287204", "url": "https://it.wikipedia.org/wiki?curid=1555567", "title": "Maruntei", "text": ""}
{"id": "1555570", "revid": "767487", "url": "https://it.wikipedia.org/wiki?curid=1555570", "title": "Mih\u0103e\u0219ti (Olt)", "text": "Mih\u0103e\u015fti \u00e8 un comune della Romania di 1.880 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 2 villaggi: Bu\u0219ca e Mih\u0103e\u0219ti."}
{"id": "1555571", "revid": "1652635", "url": "https://it.wikipedia.org/wiki?curid=1555571", "title": "Campanile di Treviglio", "text": "L'edificio, conosciuto come campanile di Treviglio, \u00e8 in realt\u00e0 una torre civica in stile gotico lombardo prospiciente la Basilica di San Martino e Santa Maria Assunta sul lato nordovest, chiesa principale della citt\u00e0. Con i suoi 62,42 metri d'altezza, \u00e8 il simbolo per eccellenza dell'intera citt\u00e0 e rappresenta un punto di riferimento costante, visibile a chilometri di distanza.\nDescrizione.\nLa torre civica di Treviglio \u00e8 uno squisito esempio di gotico lombardo sormontato da una caratteristica cuspide a forma conica. Il gotico lombardo \u00e8 ravvisabile nella longinearit\u00e0 della struttura, cos\u00ec come nella forma a sesto acuto delle nichhie di contenimento delle bifore.\nI livelli orizzontali della torre sono sottolineati da una serie di archetti pensili incrociati; la cella campanaria si apre sui quattro lati attraverso esili colonnine binate coronate da capitelli a foglie d'acanto.\nLa torre \u00e8 coronata da una balaustra con archetti a tutto sesto e ilo gioco di alleggerimento verso l'alto trova compiutezza nella cuspide.\nLungo il nato nord della torre sono visibili le tracce di due leoni rampanti che probabilmente affiancavano lo stella della Citt\u00e0 dipinto nella nicchia ancora visibile.\nStoria.\nNon sono molte le notizie storiche su questo edificio, ma da indagini stilistiche ne collocano l'origine nel corso del XII-XIII secolo. Voluta dal libero Comune di Treviglio, le sue funzioni principali erano legate alla vita civile della citt\u00e0. La torre era abitata infatti da un custode, scelto dalla citt\u00e0, che doveva assolvere alcuni importanti compiti: la torre infatti era una torre di vedetta, dalla cui sommit\u00e0 era possibile tenere controllato l'intero territorio circostante, e di comunicazione grazie a un sistema che la collegava visivamente ad altre torri della zona. Il custeode aveva anche il compito di comunicare, attraverso il suono delle campane e a viva voce dalle finestre della torre, le norme emanate dalla citt\u00e0 affinch\u00e9 gli abitanti ne fossero edotti. Altra funzione da subito ricoperta dalla torre \u00e8 quella di orologio: le campane segnavano i ritmi della vita cittadina, in seguito coadiuvate dai quadranti dell'orologio. \nIl piano terra doveva essere originariamente aperto su due lati: la loggia a piano terreno era affrescata con una crocifissione attribuibile all'ambito di Giovanni da Milano, ora in parte strappati e conservati nella Cappella del Miracolo, ubicata nel piazzale del Santuario.\nSolo con i lavori di restauro ed ampliamento della Basilica di San Martino e Santa Maria Assunta (XVI-XVII secolo) la torre civica si addoss\u00f2 ad essa e venne rivestita anche dalle funzioni religiose.\nNel 1509 fu danneggiata dalle cannoni dei veneti che assediavano la citt\u00e0, ma nonstantre questo la torre ci \u00e8 pervenuta intatta nella sua configurazione gotica.\nDopo i lavori di restauro del 2008 la Torre Civica \u00e8 tornata agibile al pubblico e dal 2015 ospita il Museo Storico Verticale, un museo interattivo alla scoperta della storia di Treviglio.\nIl Museo Storico Verticale.\nIn occasione di Expo 2015, e grazie al finanziamento parziale della Regione Lombardia, la torre civica diventa sede del Museo Storico Verticale, uno dei cinque musei civici di Treviglio. Il Museo Storico Verticale di Treviglio \u00e8 un percorso nella storia della citt\u00e0 che si sviluppa per sezioni percorrendo i sette livelli della torre civica.\nSalendo le scale perimetrali il visitatore si imbatte in una successione di esperienze multimediali e interattive in grado di comunicare la storia della citt\u00e0 e gli eventi collettivi che ne hanno costituito l\u2019identit\u00e0 nel tempo: la fondazione, i momenti di crisi e trasformazione, le opere sociali e i monumenti artistici vengono rivissuti attraverso ambienti sonori e immersivi. La variet\u00e0 delle proposte fa s\u00ec che ogni pausa nella salita proponga un\u2019esperienza nuova e appassionate.\nIl museo valorizza anche la Torre civica e campanaria con installazioni appositamente pensate per spiegarne le funzioni specifiche - campanile e orologio - e sociali - le comunicazioni ad alta voce. La torre riscopre cos\u00ec la sua funzione di fulcro della citt\u00e0, di punto alto da cui guardare lontano avanti e indietro nel tempo. \nIl Museo Storico Verticale \u00e8 gestito dal Comune di Treviglio.\nFilatelia.\nIl 30 agosto 2008 le Poste italiane, in occasione del millenario, hanno emesso un francobollo, che raffigura il campanile, e un annullo postale.\nIl francobollo, del valore \u20ac 0,60, appartiene alla serie tematica \"Il patrimonio artistico e culturale italiano\" e raffigura il campanile di Treviglio annesso alla basilica di San Martino e Santa Maria Assunta su bozzetto dell'incisore Antonio Saliola. Completano il francobollo la legenda \"CAMPANILE DI TREVIGLIO\" e la scritta \"ITALIA\"."}
{"id": "1555572", "revid": "767487", "url": "https://it.wikipedia.org/wiki?curid=1555572", "title": "Provincia di Huasco", "text": " \nLa provincia di Huasco \u00e8 una delle province della regione cilena di Atacama, il capoluogo \u00e8 la citt\u00e0 di Vallenar. \nLa provincia \u00e8 costituita da quattro comuni:"}
{"id": "1555573", "revid": "628767", "url": "https://it.wikipedia.org/wiki?curid=1555573", "title": "Puerto Cisnes", "text": "Puerto Cisnes \u00e8 una pittoresca cittadina cilena della regione di Ays\u00e9n di circa 2.500 abitanti, capoluogo del comune di Cisnes."}
{"id": "1555574", "revid": "102600530", "url": "https://it.wikipedia.org/wiki?curid=1555574", "title": "Elasticit\u00e0 di sostituzione", "text": "L'elasticit\u00e0 di sostituzione \u00e8 un tipo di elasticit\u00e0 utilizzato in economia per misurare il grado di sostituibilit\u00e0 tra beni nell'attivit\u00e0 di produzione o consumo.\nL'elasticit\u00e0 di sostituzione \u00e8 data dal rapporto tra la variazione percentuale del rapporto tra l'utilizzo effettivo di due beni (nel consumo o come fattori produttivi nell'attivit\u00e0 di produzione) e la variazione percentuale del loro saggio marginale di sostituzione (formula_1). In termini formali, si ha:\nLaddove sia possibile calcolare variazioni infinitesimali delle variabili nell'intervallo di interesse, la formula precedente pu\u00f2 essere riscritta come:\nAssumendo poi l'uguaglianza tra prezzi relativi e saggio marginale di sostituzione (o anche tra costo relativo dei fattori e saggio marginale di sostituzione tecnica, nel caso in cui si tratti di input produttivi), la formula precedente diventa:\no anche, nel caso di variabili continue differenziabili,\nInoltre, ricordando che il tasso di variazione di un rapporto \u00e8 dato dalla differenza nei tassi di variazione di numeratore e denominatore, la formula precedente pu\u00f2 riscriversi come:\ndove formula_7 \u00e8 la derivata rispetto al tempo (la variazione istantanea osservata) della variabile xi.\nElasticit\u00e0 di sostituzione e curvatura degli isoquanti.\nIl concetto di elasticit\u00e0 di sostituzione \u00e8 nato all'interno dell'economia della produzione e venne sviluppato in modo indipendente da John Hicks (1932) e Joan Robinson (1933) al fine di misurare il grado di sostituibilit\u00e0 nella produzione tra fattori produttivi, in particolare lavoro e capitale.\nCome notato subito da Abba Lerner (1933), esso risulta di fatto una misura del grado di curvatura degli isoquanti. In particolare, maggiore \u00e8 la convessit\u00e0 degli isoquanti, minore sar\u00e0 la variazione del rapporto nell'utilizzo degli input che far\u00e0 seguito ad una variazione del rapporto delle loro produttivit\u00e0 marginali. Questo perch\u00e9, poich\u00e9 il Saggio Marginale di Sostituzione Tecnica (SMST) \u00e8 uguale al rapporto delle produttivit\u00e0 marginali e rappresenta in ogni punto il valore assoluto dell'inclinazione dell'isoquanto, minore \u00e8 la sua curvatura maggiore sar\u00e0 lo spostamento lungo lo stesso che dovr\u00e0 aversi per far variare la pendenza. \nCos\u00ec, ad esempio, dati due fattori x1 e x2, se il costo relativo del primo aumenta, vi sar\u00e0 una tendenza a sostituire il primo con il secondo, nei margini in cui questo sia possibile. Se valgono le ipotesi di scuola neoclassiche, poich\u00e9 in equilibrio deve aversi l'uguaglianza tra saggio marginale di sostituzione tecnica e prezzi relativi, in termini formali:\nalla variazione dei costi relativi far\u00e0 seguito un'uguale variazione del SMST. Riferendosi alla figura sopra, lo spostamento lungo l'isoquanto che questo produrr\u00e0, e dunque il cambiamento nel rapporto di utilizzo dei due input, sar\u00e0 maggiore nel caso in cui la tecnologia sia quella rappresentata dalla curva di livello f rispetto alla g.\nCasi estremi sono, da un lato, la tecnologia \"\u00e0 la\" Leontief, in cui si ipotizzano coefficienti tecnici fissi ed in cui la funzione di produzione \u00e8 del tipo:\nche \u00e8 caratterizzata da un'elasticit\u00e0 di sostituzione nulla.\nDall'altro lato, si ha la tecnologia lineare, in cui il SMST \u00e8 costante lungo gli isoquanti, con funzione di produzione del tipo:\ned in cui l'elasticit\u00e0 di sostituzione \u00e8 infinita.\nOltre i casi di cui sopra, vengono spesso utilizzate nella teoria economica funzioni di produzione CES, classe di funzioni caratterizzate da elasticit\u00e0 di sostituzione costante. Caso particolare di questa tipologia di funzioni pu\u00f2 essere considerata la funzione di produzione Cobb-Douglas, in cui l'elasticit\u00e0 di sostituzione \u00e8 costante e unitaria.\nSe la funzione di produzione ha un rendimento di scala costante e i fattori sono rimunerati secondo la produttivit\u00e0 marginale, allora la parte relativa di un fattore nel prodotto interno lordo dipende dall'elasticit\u00e0 di sostituzione. Quando l'elasticit\u00e0 \u00e8 superiore all'unit\u00e0, la parte relativa del fattore che cresce di pi\u00f9 aumenta. Questa parte resta costante se l'elasticit\u00e0 \u00e8 unitaria. Dalla formulazione dei famosi fatti stilizzati a opera di Kaldor (1957), si \u00e8 ritenuto che la quota lavoro e la quota capitale fossero stabili nel tempo e ci\u00f2 ha giustificato l'utilizzo della funzione di produzione Cobb-Douglas. Negli ultimi anni, il dibattito sull'elasticit\u00e0 di sostituzione si \u00e8 intensificato a seguito delle evidenze empiriche relative alla caduta della quota lavoro verificatasi a partire dagli anni '80 in quasi tutti i paesi sviluppati."}
{"id": "1555583", "revid": "287204", "url": "https://it.wikipedia.org/wiki?curid=1555583", "title": "Andrea Porta", "text": "Nel 1696 entra a far parte dell'Accademia di San Luca di Corconio, di questo periodo sono le opere presenti nel novarese. \nInsegnante negli ultimi anni di vita all'Accademia di Milano, pareva che tra i suoi allievi ci fosse Anton Francesco Biondi, ma data l'impossibilit\u00e0 cronologica \u00e8 plausibile che quest'ultimo sia stato allievo del figlio Ferdinando, anch'egli pittore.\nFu pittore di scene sacre, fra le quali se ne ricordano alcune nel Duomo di Monza e nella chiesa di San Giovanni a Melegnano, ma \u00e8 ricordato soprattutto come ritrattista: alcuni suoi lavori sono conservati a Milano, nella Pinacoteca di Brera e nelle raccolte d'arte dell'Ospedale Maggiore.\nSuoi alcuni affreschi ormai perduti della Chiesa di San Giovanni in Era di Milano, demolita all'inizio dell'Ottocento..\nOpere.\nFra le opere:"}
{"id": "1555584", "revid": "1124164", "url": "https://it.wikipedia.org/wiki?curid=1555584", "title": "Polittico di San Martino", "text": "Il Polittico di San Martino \u00e8 un dipinto su tavola (594x363cm) di Bernardo Zenale e Bernardino Butinone, realizzato tra il 1485 e il 1505 e conservato nell'interno della basilica di San Martino a Treviglio, in provincia di Bergamo.\nStoria.\nCommissione e creazione.\nIl polittico fu commissionato a Bernardo Zenale e Bernardino Butinone dal parroco Simone da San Pellegrino il 26 maggio 1485. La somma che egli s'impegn\u00f2 a pagare, esorbitante per l'epoca, fu di mille lire imperiali. Il progetto \u00e8 cos\u00ec complesso che, gli artisti, consapevoli che questa era l'opera della loro vita, impiegheranno vent'anni per completarlo.\nL'opera venne realizzata dai due maestri trevigliesi dividendosi equamente il lavoro, con l'aiuto di Ambrogio de' Donati per la cornice lignea dorata di tipo bramantesco. Questa cooperazione tra maestri diversamente specializzati era tipica della cultura medievale e col tempo divenne obsoleta. In Lombardia ad esempio iniziava a scomparire proprio in quegli anni, dopo le rivoluzioni portate da Leonardo da Vinci.\nCollocamento, spostamento e interventi.\nL'opera, una volta completata, era posta sull'altare maggiore ma, nel corso del 1700 fu spostata ai piedi dell'altare sulla destra. L'opera si venne cos\u00ec a trovare in penombra e anche a questo fattore \u00e8 dovuto lo straordinario stato di conservazione in cui l'opera versa.\nNella seconda met\u00e0 del XX secolo il polittico \u00e8 stato protetto da una barriera di vetro alla base, assieme a svariati affreschi della basilica. Al termine del secolo l'opera \u00e8 stata dotata di un impianto d'illuminazione temporanea a pagamento.\nNel 2009 l'opera \u00e8 stata restaurata e sono stati applicati dei \"cerotti\" sulle figure che stanno perdendo i colori originari.\nDescrizione e stile.\nSi tratta di una grande pala d'altare lignea tra delle pi\u00f9 interessanti opere del Rinascimento lombardo, che coniuga i canoni stilistici gotici con quelli compositivi rinascimentali. L'opera \u00e8 collocata sul lato destro della basilica, vicino alla sagrestia.\nL'opera \u00e8 composta su due registri pi\u00f9 predella e timpano che contiene un tondo della \"Piet\u00e0\". Ciascun registro \u00e8 diviso in tre pannelli di dimensioni uguali, che simulano, con l'aiuto della cornice, la presenza di una loggia dove i santi si affacciano in un \"continuum\" spaziale. Modelli di questo tipo di rappresentazione illusionistica sono opere di Vincenzo Foppa (tra cui si credeva anche il \"Polittico di Santa Maria delle Grazie\" di Bergamo, in realt\u00e0 databile a dopo il 1500) e soprattutto di Andrea Mantegna, quali la \"Pala di San Zeno\" (1457-1459).\nButinone lavor\u00f2 soprattutto nel pannello centrale superiore con la \"Madonna col Bambino\" e in quelli di destra, mentre Zenale in quelli restanti, anche se gli interventi dei due furono mirati a ottenere la maggiore omogeneit\u00e0 possibile.\nIl registro inferiore mostra un finto portico aperto sul paesaggio, con tre santi per lato e, al centro, \"San Martino che dona il mantello\", dove il patrono della citt\u00e0 a cavallo taglia il proprio indumento per donarlo ad un povero. In alto pendono ghirlande che evidenziano ci\u00f2 che sta in primo piano: san Martino ad esempio si trova oltre la ghirlanda, come se stesse uscendo dalla pala per andare incontro allo spettatore. La prospettiva \u00e8 organizzata geometricamente, con il punto di fuga posto pi\u00f9 o meno sul ginocchio di Martino al centro del pannello centrale, ma gli scorci in profondit\u00e0 non sono proporzionali: agli artisti stava infatti pi\u00f9 a cuore l'effetto scenografico e una generica verosimiglianza piuttosto che l'esattezza matematica. Ai lati si trovano i santi disposti in profondit\u00e0, come dimostra il diverso appoggio sul pavimento geometrico. A sinistra sono raffigurati san Zeno, san Maurizio e san Pietro, a destra san Sebastiano, sant'Antonio da Padova e san Paolo.\nIl registro superiore \u00e8 organizzato col medesimo punto di fuga, ma mostra da sotto in su le travi dorate del soffitto. Al centro si trova la Vergine in trono col Bambino tra angeli musicanti e con due cherubini in volo che la stanno incoronando; ai lati si trovano due gruppi di tre santi ciascuno, che si affacciano da una ringhiera dipinta scagliandosi lungo una linea diagonale, analogamente a quelli del registro inferiore. A sinistra si trovano santa Lucia, santa Caterina d'Alessandria e santa Maria Maddalena, a destra san Giovanni Battista, santo Stefano e san Giovanni evangelista.\nLa rappresentazione modernamente rinascimentale \u00e8 mischiata con l'esuberanza decorativa e il brulicare degli ori legati ancora alla tradizione tardogotica lombarda, creando un interessante ibrido.\nLa predella \u00e8 composta da tre scene principali, intervallate, sui pilastri, da quattro figure di santi a mezzo busto: san Girolamo, san Gregorio, sant'Ambrogio e sant'Agostino. Le scene sono dedicate alla vita di Cristo e mostrano l\"Adorazione del Bambino\", la \"Crocifissione\" e la \"Resurrezione\".\nI santi furono scelti tra quelli pi\u00f9 venerati nella citt\u00e0 di Treviglio, che appare nell'opera centrale della predella, facendo cos\u00ec da sfondo alla crocifissione del Cristo."}
{"id": "1555587", "revid": "1573940", "url": "https://it.wikipedia.org/wiki?curid=1555587", "title": "Bombycilla", "text": "Bombycilla \u00e8 un genere di uccelli appartenente all'ordine dei passeriformi, nell'ambito dei quali rappresenta l'unico genere ascritto alla famiglia Bombycillidae.\nEtimologia.\nIl nome scientifico del genere, \"Bombycilla\", deriva dall'unione della parola greca \"\u03b2\u03bf\u03bc\u03b2\u03c5\u03be\" (\"bombyx\"/\"bombux\", \"seta\") con quella tardo-latina \"cilla\" (\"coda\", in base a interpretazioni errate di testi di Varrone), col significato di \"coda di seta\", traduzione del nome comune dei beccofrusoni in tedesco (\"Seidenschw\u00e4nze\").\nDescrizione.\nAl genere vengono ascritti uccelli di taglia medio-piccola (15\u201323\u00a0cm), dall'inconfondibile aspetto paffuto e arrotondato, con testa squadrata e munita di becco tozzo e conico, nonch\u00e9 di una cresta digitiforme erettile, mentre le ali sono appuntite, le zampe corte e la coda \u00e8 corta e squadrata.\nIl piumaggio ha consistenza sericea ed \u00e8 di un caldo color caffellatte, con presenza di mascherina e bavetta nere, remiganti e coda nere anch'esse (quest'ultima con punta colorata in maniera differente a seconda della specie) e sottocoda rosso mattone, mentre nell'area ventrale la colorazione del piumaggio tende a schiarirsi, divenendo di colore grigio.\nBiologia.\nI beccofrusoni sono uccelli diurni e molto gregari, che formano stormi anche molto numerosi (coi componenti che si contano nell'ordine delle migliaia), coi vari esemplari che si tengono in contatto fra loro mediante richiami ronzanti.\nSono uccelli frugivori e insettivori. Durante la maggior parte dell'anno si nutrono prevalentemente di frutta, mentre gli insetti divengono la fonte principale di cibo durante i mesi pi\u00f9 caldi.\nSono uccelli monogami che nidificano in gruppo alla fine dell'estate, scegliendo i siti di nidificazione in relazione alla presenza di alberi da frutto: la femmina si occupa da sola della costruzione del nido a coppa (col maschio che pu\u00f2 fornirle parte del materiale da costruzione) e della cova delle 2-4 uova, mentre l'allevamento della prole \u00e8 a carico di ambedue i \"partner\".\nDistribuzione e habitat.\nIl genere ha distribuzione olartica, col beccofrusone dei cedri diffuso in America settentrionale e centrale, il beccofrusone giapponese che vive in Estremo Oriente e il beccofrusone comune che popola tutta l'Eurasia e il Nordamerica.&lt;br&gt;\nTutte le specie effettuano migrazioni, spostandosi verso nord durante l'estate e scendendo a sud per passare l'inverno, spesso percorrendo distanze anche considerevoli.\nI beccofrusoni sono abitatori della foresta boreale e delle pinete.\nTassonomia.\nAl genere vengono ascritte tre specie:\nNella classificazione degli uccelli di Sibley e Ahlquist (1990) la famiglia Bombycillidae veniva inquadrata nella superfamiglia Muscicapoidea, e comprendeva 3 trib\u00f9: Bombycillini (3 specie), Dulini (1 specie) e Ptilogonatini (4 spp.). Queste ultime due trib\u00f9 sono state successivamente elevate al rango di famiglie a s\u00e9 stanti (rispettivamente Bombycillidae, Dulidae e Ptiliogonatidae), che in base ad analisi molecolari sono state collocate in una superfamiglia comune (Bombycilloidea), nella quale sono confluiti anche gli estinti Mohoidi hawaiiani oltre agli enigmatici ipocolio grigio e capogrosso golafulva.\nNell'ambito della famiglia, il beccofrusone dei cedri pare meno vicino rispetto a quanto non lo siano fra di loro le rimanenti due specie, rappresentando un proprio clade fratello rispetto a quello beccofrusone comune-beccofrusone giapponese."}
{"id": "1555588", "revid": "767487", "url": "https://it.wikipedia.org/wiki?curid=1555588", "title": "Guaitecas", "text": "Guaitecas \u00e8 un comune cileno della regione di Ays\u00e9n di 1.539 abitanti, situato nell'arcipelago Guaitecas, parte del pi\u00f9 ampio arcipelago di Chonos."}
{"id": "1555590", "revid": "628767", "url": "https://it.wikipedia.org/wiki?curid=1555590", "title": "Provincia di Choapa", "text": " \nLa provincia di Choapa \u00e8 una delle tre province della regione cilena di Coquimbo, il capoluogo \u00e8 la citt\u00e0 di Illapel. \nLa provincia \u00e8 suddivisa in quattro comuni:"}
{"id": "1555591", "revid": "486946", "url": "https://it.wikipedia.org/wiki?curid=1555591", "title": "Bombicillidi", "text": ""}
{"id": "1555593", "revid": "533647", "url": "https://it.wikipedia.org/wiki?curid=1555593", "title": "Luisa Mountbatten", "text": "Famiglia d'origine.\nLuisa nacque come principessa di Battenberg. Suo padre era Luigi di Battenberg, che era un ammiraglio sul British Royal Navy, ha rinunciato al suo titolo tedesco durante la prima guerra mondiale e anglicizzato il suo cognome in \"Mountbatten\" per volere di Giorgio V, e quindi venne creato il marchese di Milford Haven nel pari del Regno Unito. Dal 1917, quindi, sua figlia era conosciuta come \"Lady Louise Mountbatten\". Sua madre era la principessa Vittoria d'Assia e del Reno. \nI suoi nonni materni erano Luigi IV d'Assia e Alice di Sassonia-Coburgo-Gotha, Luisa pertanto discendeva dalla regina Vittoria del Regno Unito. I suoi fratelli e sorelle furono la principessa Alice di Grecia (madre del principe Filippo, duca di Edimburgo), Louis Mountbatten, ultimo vicer\u00e9 dell'impero britannico in India e Giorgio Mountbatten, II marchese di Milford Haven.\nI Battenberg discendevano da un matrimonio morganatico contratto da Alessandro d'Assia, figlio del granduca Luigi II d'Assia, con la contessa Julia von Hauke, figlia di un ministro tedesco.\nA causa del lavoro di suo padre, la famiglia si spost\u00f2 tra diversi territori nell'impero britannico, come Malta, ma tornarono spesso negli Heiligenberg fuori Darmstadt che consideravano la loro casa per le vacanze, mantenendo sempre una residenza in Inghilterra. Luisa andava spesso a trovare la bisnonna, la regina Vittoria, sull'isola di Wight con sua madre durante la sua infanzia. La famiglia \u00e8 descritta come armoniosa. Luisa e sua sorella furono educate dalle governanti, tranne che per un breve periodo alla scuola femminile di Texter a Darmstadt.\nNel 1914, Luisa e sua madre visitarono l'Impero russo e furono invitate a fare un viaggio lungo il Volga insieme alla famiglia imperiale. Durante la sua visita, Luisa not\u00f2 con preoccupazione l'influenza di Rasputin. Il viaggio fu interrotto dall'improvviso scoppio della prima guerra mondiale e il padre di Luisa le telegraf\u00f2 per farle tornare immediatamente. Insieme alla madre lasciarono la Russia salpando da Hapsal e raggiunsero la Svezia neutrale. Rimasero in Svezia come ospiti del principe ereditario (il suo futuro marito e della sua allora moglie, Margherita di Connaught, che fu anche sua cugina di primo grado) al Palazzo di Drottningholm, solo una notte prima del loro ritorno in Gran Bretagna.\nDurante la prima guerra mondiale Luisa fu attiva per la prima volta nell'Soldiers and Sailors Families Association, ma presto si arruol\u00f2 nella Croce Rossa. Fu attiva in un ospedale militare francese a Nevers, e poi in un ospedale di guerra a Palaves fuori Montpellier (marzo 1915-luglio 1917). Per il suo volontariato ricevette, alla fine della guerra, la decorazione militare della \"Croce Rossa Reale RRC\". Dopo la guerra, \u00e8 stata attiva nel lavoro sociale per i bambini nei bassifondi di Battersea a Londra.\nMatrimonio.\nNel 1909, ricevette una proposta dal re Manuele II del Portogallo. Edoardo VII era a favore dell'unione, ma Luisa declin\u00f2, poich\u00e9 desiderava sposarsi per amore. \nAll'et\u00e0 di vent'anni, si fidanz\u00f2 segretamente con il principe Cristoforo di Grecia, ma furono costretti a rinunciare per motivi finanziari. \nPoco prima dello scoppio della prima guerra mondiale, Luisa si innamor\u00f2 di un uomo che i suoi genitori approvarono ma fu ucciso in guerra.\nPi\u00f9 tardi durante la guerra, mentre si offriva volontaria come infermiera a Nevers, inizi\u00f2 una relazione con Alexander Stuart-Hill, un artista scozzese che viveva a Parigi. Immaginando che i suoi genitori sarebbero rimasti delusi dalla sua scelta, Luisa tenne segreto il loro fidanzamento. Alla fine, si confid\u00f2 con i suoi genitori, che inizialmente erano comprensivi, e invitarono Stuart-Hill a Kent House due volte. In effetti, la sua famiglia, riferendosi a lui come \"Shakespeare\" a causa del suo aspetto strano, lo trov\u00f2 \"eccentrico\". In mancanza di risorse, la coppia accett\u00f2 di rimandare il matrimonio fino a dopo la guerra. Ma nel 1918 il padre di Luisa le spieg\u00f2 che Stuart-Hill era molto probabilmente omosessuale e che un matrimonio con lui era impossibile.\nNel 1923 il principe ereditario Gustavo Adolfo di Svezia, rimasto vedovo tre anni prima della cugina della madre di Luisa, visit\u00f2 Londra e, con sorpresa di Louise, inizi\u00f2 a corteggiarla. Sebbene da giovane Luisa avesse detto che non avrebbe mai sposato un re o un vedovo, accett\u00f2 la proposta di un uomo destinato ad essere entrambi. Una volta annunciato il fidanzamento della coppia, i media hanno discusso animatamente se la futura sposa fosse costituzionalmente ammissibile per diventare la futura regina svedese. \nIl 3 novembre 1923, nella Cappella Reale a St. James's Palace alla presenza di Giorgio V e dei membri di entrambe le famiglie reali, divent\u00f2 la seconda moglie di Gustavo Adolfo (1882-1973), principe ereditario di Svezia e duca di Scania, figlio del re Gustavo V di Svezia (1858-1950) e della regina Vittoria (1862-1930), nata Baden.\nPrincipessa ereditaria.\nIl matrimonio fu descritto come molto felice. Le piaceva anche sua suocera a causa della sua natura amichevole, sebbene si vedessero di rado, poich\u00e9 la regina Vittoria trascorreva la maggior parte del suo tempo in Italia. Il fatto che la regina trascorresse la maggior parte del suo tempo all'estero significava che Luisa aveva assunto molti doveri reali sin dall'inizio, il che era inizialmente difficile per lei, poich\u00e9 era descritta come piuttosto timida.\nDopo la morte della regina nel 1930, Luisa era ufficialmente la prima donna della nazione. Ci si aspettava che svolgesse tutti i compiti di una regina, venti anni prima che diventasse effettivamente tale. Ci\u00f2 significava che Luisa avrebbe assunto la protezione di tutte le organizzazioni e associazioni tradizionalmente assegnate alla regina. Come ex infermiera, fatto che era orgogliosa di sottolineare, Luisa era interessata a migliorare le condizioni di lavoro delle infermiere.\nLuisa, che non ebbe figli suoi in quanto l'unica figlia mor\u00ec alla nascita (il 30 maggio 1925), intrattenne sempre buonissimi rapporti con i figli del marito, anche quando questi diventarono adulti, in particolar modo con la principessa Ingrid e con il principe Carlo Giovanni.\nNel 1926, la coppia fece un viaggio internazionale in tutto il mondo a beneficio degli interessi svedesi, che fu descritto come un grande successo, in particolare il viaggio negli Stati Uniti. Durante un'intervista a Salt Lake City, Luisa afferm\u00f2 di credere nell'uguaglianza di genere e che le donne siano pienamente in grado di essere attive in tutte le professioni e nel mondo degli affari, nonch\u00e9 all'interno della politica. Tra il 1934 e il 1935, fece un viaggio simile in Grecia, Medio Oriente e Africa, chiamato Oriente Tour. Nel 1936 partecip\u00f2 al funerale di Giorgio V.\nDurante la seconda guerra mondiale, Luisa fu attiva nel campo degli aiuti all'interno della Croce Rossa. Ha raccolto candele e altre fonti di luce non elettriche per i bisognosi durante la campagna \"Vinterljus\" (inglese: luci invernali). Un altro contributo fu il \"Kronprinsessans G\u00e5vokommitt\u00e9 f\u00f6r Neutralitetsvakten\", che forn\u00ec regali ai soldati mobilitati per proteggere i confini della Svezia: normalmente calzini, sciarpe e cappelli lavorati da collaboratori provenienti da tutto il paese. Come cittadina di un paese neutrale, Luisa fu anche in grado di agire come messaggera tra parenti e amici oltre i confini della guerra. \nLuisa, che amava molto i bambini in generale, si prese cura personalmente di quelli che giunsero come rifugiati dalla Finlandia durante la Guerra d'Inverno, che scoppi\u00f2 tra Finlandia e Russia nell'inverno del 1939-40.\nRegina.\nNel 1950, Luisa divenne regina dopo l'ascesa al trono di suo marito. A Luisa non piaceva il rigoroso protocollo di corte, mantenuto durante l'era della suocera e lo riform\u00f2 quando divenne regina, istituendo nuove linee guida nel 1954 che democratizzavano molti vecchi costumi. Nel 1962, abol\u00ec le presentazioni a corte sostituendoli con \"pranzi democratici per donne\", alle quali invit\u00f2 donne in carriera, un'usanza che doveva continuare sotto la principessa Sibilla dopo la sua morte. Luisa ha anche rinnovato e ridecorato l'interno del Palazzo Reale di Stoccolma.\nLa Regina fu molto popolare tra i suoi sudditi, per il suo carattere sensibile e vivace e per il suo forte senso dell'humour. Era tuttavia una persona molto nervosa e aveva certi comportamenti giudicati eccentrici, come nascondere i suoi cani nei vestiti quando viaggiava o attraversare la strada senza badare alle auto. Come il marito camminava per le vie della citt\u00e0 di Stoccolma mescolandosi ai cittadini, senza guardia del corpo o persone della corte che la accompagnassero.\nL'ultimo impegno ufficiale della regina fu la cena del Premio Nobel del 1964, durante la quale nessuno not\u00f2 che in realt\u00e0 era gi\u00e0 ammalata.\nMorte.\nLuisa mor\u00ec il 7 marzo 1965 presso il Saint G\u00f6ran Hospital, a Stoccolma, a seguito di un intervento chirurgico. \u00c8 sepolta accanto a suo marito e alla sua prima moglie, nel cimitero reale in Solna a nord di Stoccolma."}
{"id": "1555595", "revid": "287204", "url": "https://it.wikipedia.org/wiki?curid=1555595", "title": "Adak (Alaska)", "text": "Adak (\"pronuncia\" /\u02c8e\u026ad\u00e6k/) \u00e8 un comune dell'Alaska di 269 abitanti (2006) situato sull'Isola di Adak, nell'arcipelago delle Isole Aleutine, in Alaska. Al censimento del 2010 la popolazione era di 326. \u00c8 il comune degli Stati Uniti d'America pi\u00f9 ad ovest e quello pi\u00f9 a sud dell'Alaska. La citt\u00e0 \u00e8 la ex sede della Adak Army Base and Adak Naval Operating Base. Non ci sono stazioni radio per un raggio di 320\u00a0km da Adak; le radio possono essere trasmesse solo tramite satellite o ricevitori di onde corte.\nPosizione e clima.\nAdak \u00e8 situata sulla Kuluk Bay, nella Adak Island. Si trova a 1.930 chilometri a sud ovest di Anchorage e 724 chilometri ad ovest di Dutch Harbor. Il tempo di volo per Anchorage \u00e8 di tre ore o pi\u00f9 a seconda del tempo. Adak \u00e8 la comunit\u00e0 pi\u00f9 a sud in Alaska e si trova sulla stessa latitudine di Vancouver in Canada, e Bruxelles, in Belgio.\nSecondo l'US Census Bureau, la citt\u00e0 ha un'area totale di 330\u00a0km quadrati, di cui 317\u00a0km quadrati \u00e8 terra e 13\u00a0km quadrati \u00e8 acqua.\nAdak si trova nella zona di clima oceanico subpolare, caratterizzata da un cielo persistentemente coperto, temperature moderate, forti venti e frequenti tempeste cicloniche. Le burrasche invernali producono raffiche di vento superiori a 190\u00a0km/h. Durante l'estate, si verificano forme estensive di nebbia sul mare di Bering e sul Pacifico del nord. Le temperature medie variano da -7 a 16\u00a0\u00b0C. La precipitazione totale \u00e8 di 1.600 millimetri all'anno, con una nevicata media di 2.500 millimetri, che per\u00f2 tende a sciogliersi subito dopo la caduta. Con 263 giorni di pioggia all'anno, Adak ha il secondo numero pi\u00f9 alto di qualsiasi localit\u00e0 abitata negli Stati Uniti dopo Hilo, Hawaii.\nStoria e cultura.\nLe Isole Aleutine furono storicamente occupate dagli Unanga, pi\u00f9 comunemente noti come gli Aleuti. Infine l'isola una volta densamente popolata \u00e8 stata abbandonata nei primi anni del XIX secolo quando i cacciatori seguirono il commercio di pellicce russo verso est. Tuttavia, essi continuarono attivamente la caccia e la pesca intorno all'isola nel corso degli anni, fino allo scoppio della seconda guerra mondiale. Gli impianti della Adak Army hanno permesso alle forze statunitensi di montare un'offensiva vittoriosa contro i giapponesi nelle isole di Kiska e Attu. Dopo la guerra, Adak \u00e8 stata sviluppata come una stazione navale, giocando un ruolo importante durante la Guerra Fredda come centro di sorveglianza sottomarina. I grandi terremoti hanno scosso l'isola nel 1957, 1964 e 1977.\nAl suo apice, la stazione ospitava oltre 6.000 personale della Marina e della Guardia Costiera insieme alle loro famiglie. Nel 1994, la base \u00e8 stata ridimensionata, e abitazioni e scuole sono state chiuse. La stazione ha ufficialmente chiuso il 31 marzo 1997. L'Aleut Corporation ha acquistato i servizi di Adak nel quadro di un accordo di trasferimento del terreno con il Ministero dell'Interno e la US Navy/Dipartimento della Difesa. Questo accordo \u00e8 stato concluso nel marzo del 2004. Circa 30 famiglie si sono trasferite ad Adak nel settembre del 1998, la maggior parte dei quali sono azionisti della Aleut Corp., e l'ex liceo \u00e8 stato riaperto. Sostanzialmente tutte le infrastrutture e le strutture di Adak sono di propriet\u00e0 della Aleut Corporation, che attualmente sta sviluppando Adak come centro commerciale attraverso le loro societ\u00e0.\nDalla seconda guerra mondiale, la US Navy e la Guardia Costiera ha sviluppato servizi ed opportunit\u00e0 di svago ad Adak. Al suo apice, Adak aveva un college, un ristorante McDonald's, cinema, pista di pattinaggio, piscina, ski lodge, piste da bowling, campo di skate, negozi, laboratorio fotografico e campi da squash e tennis. Un nuovo ospedale da 18 milioni di dollari \u00e8 stato costruito nel 1990, a soli sette anni prima della chiusura della stazione. Nel marzo del 2003, sei anni dopo la chiusura della stazione, la maggior parte di queste strutture avevano chiuso. \nPopolazione.\nAl censimento del 2000, c'erano 316 abitanti, 159 abitazioni, e 61 famiglie residenti nel paese. La densit\u00e0 di popolazione \u00e8 di circa 1 ab./km\u00b2. Il 49,68% della popolazione era bianca, il 1,27% nera o afroamericana, il 35,13% nativa americana, il 9,81% asiatica, il 1,90% oceanica, e il 2,22% di due o pi\u00f9 etnie. Il 5,06% era ispanica o, comunque, latina.\nC'erano 159 abitazioni di cui il 18,2% ospitava un bambino o un ragazzo sotto i 18 anni, nel 28,9% vivevano insieme coppie di sposati, il 2,5% ospitava solamente la madre e non il padre, e nel 61,6% non c'erano famiglie.\nIl reddito medio per abitazione nella citt\u00e0 era di $ 52.727 ed il reddito medio di una famiglia era di $ 53.889. I maschi avevano un reddito medio di $46.429 contro i $35.000 per le femmine. Il reddito pro capite per la citt\u00e0 era di $31.747. Circa il 3.3% delle famiglie e il 4.7% della popolazione erano sotto la soglia di povert\u00e0.\nUtilit\u00e0, scuole e assistenza sanitaria.\nL'acqua \u00e8 derivata dal Lake Bonnie Rose, Lake De Marie e Nurses Creek, contenuta in sette serbatoi d'acqua in tutta la comunit\u00e0, e convogliata alle strutture e alle unit\u00e0 abitative.\nOspedali o cliniche includono l'Adak Community Health Center, gestito dalla Eastern Aleutian Tribes, Inc (EAT). Il Behavioral Health \u00e8 disponibile anche via tele-video e visite in loco trimestrali. La EAT manda un dentista una settimana all'anno per fornire servizi dentali limitati, altrimenti, per i servizi odontoiatrici vengono inviati al di fuori di Adak. Le farmacie sono limitate a farmaci acuti. Il riempimento delle prescrizioni da impianti esterni di solito non vengono accettate. Tutti i visitatori si devono portare un sacco di propri farmaci. L'assistenza sanitaria ausiliaria \u00e8 fornita dalla Adak Volunteer Fire Department/EMS.\nServizi, economia e trasporti.\nUno scambio tra la Aleut Corp., la US Navy e il Dipartimento degli Interni ha trasferito la maggior parte degli ex impianti navali per la Aleut Corp. nel marzo del 2004. Una parte dell'isola rimane all'interno dell'Alaska Maritime National Wildlife Refuge, gestito dal US Fish and Wildlife Service. La US Navy conserva parte del lato nord della Adak Island e fa scansioni annuali del Andrew Lake Seawall per ordigni inesplosi. Il loro sito web elenca i controlli istituzionali in atto. La Marina fornisce le mappe dei sentieri, come parte delle informazioni necessarie sugli ordigni, per essere mostrate a tutti i residenti e i visitatori di Adak. Adak attualmente fornisce un impianto di rifornimento portuale - sono disponibili un aeroporto, porto, strutture abitative, ristorante, alimentare e negozio di forniture per navi.\nA causa del suo passato come aviazione navale, Adak ha un aeroporto insolitamente grande e sofisticato per le Isole Aleutine. L'aeroporto \u00e8 attualmente gestito dallo State of Alaska Department of Transportation. Completo di un sistema di atterraggio, l'Adak Airport non ha alcuna torre di controllo. Allo stato attuale, i voli operano ogni domenica e gioved\u00ec (tempo permettendo). Di tanto in tanto, sono operati voli extra per soddisfare la domanda della stagione di pesca. Altri servizi ad Adak includono tre bacini di acque profonde e strutture di rifornimento. La citt\u00e0 ha chiesto fondi per ampliare notevolmente il Sweeper Cove, compresi nuovi frangiflutti e nuovi attracchi galleggianti. Ci sono circa 26 chilometri di strade asfaltate e sterrate, tutte di propriet\u00e0 privata dell'Aleut Corporation.\nEconomia.\nTurismo.\nAleutine Housing Authority (AHA) \u00e8 l'unico fornitore di alloggio ad Adak, e offre alloggi sia a lungo e breve termine nella ex custodia ufficiale della Marina. Le unit\u00e0 abitative sono riscaldate, arredate e dotate di telefono locale e servizio di TV via cavo. Si consiglia di prenotare in anticipo.\nLe cabine, una volta mantenute dall'Alaska Maritime National Wildlife Refuge sono cadute in rovina e sono a rischio. La cabina al Three Arm Bay si trova su un sito archeologico che \u00e8 stato trasferito all'Aleut Corporation, e non \u00e8 pi\u00f9 disponibile per il noleggio al pubblico.\nIl campeggio \u00e8 possibile senza permesso sui terreni dell'Alaska Maritime National Wildlife Refuge, ma non \u00e8 generalmente raccomandato a causa del clima rigido. Il vento ad Adak \u00e8 molto variabile e spesso imprevedibile. Le raffiche possono superare i 190\u00a0km/h o pi\u00f9 (il record di velocit\u00e0 \u00e8 sconosciuto perch\u00e9 il vento ha strappato l'anemometro fuori dalla torre).\nAdak dispone di 26 chilometri di strade asfaltate e sterrate. Queste possono essere esplorate a piedi, in bicicletta o noleggiando un camion. C'\u00e8 un solo business di noleggio ad Adak.\nLa caccia e la pesca sono sport molto praticati. I venti forti sono una benedizione per gli amanti degli uccelli; molti vagabondi provenienti da Asia e altrove possono essere individuati. Le aquile sono onnipresenti.\nLocali notturni e ristoranti sono pochi ad Adak. L'Aleutine Sports Bar and Grill (ASBAG) si trova nell'ex sala VFW. Dall'altra parte della citt\u00e0 si trova un negozio di liquori. L'Adak General Store opera al di fuori dell'ex Housing Community Center, il Cold Rock Cafe e le piste da bowling hanno chiuso. Anche il McDonald's non pu\u00f2 sopravvivere ad Adak, come \u00e8 ormai abbandonata.\nFormazione.\nAdak \u00e8 servita dalla Aleutian Region Schools."}
{"id": "1555596", "revid": "2175", "url": "https://it.wikipedia.org/wiki?curid=1555596", "title": "Enclave des Papes", "text": ""}
{"id": "1555597", "revid": "228587", "url": "https://it.wikipedia.org/wiki?curid=1555597", "title": "Boll KG", "text": "La Boll Kino Beteiligungs GmbH &amp; Co. KG (spesso abbreviata Boll KG) \u00e8 una societ\u00e0 di produzione e distribuzione cinematografica tedesca fondata dal regista Uwe Boll nel 1992.\nDal 1992, la societ\u00e0 co-produce e finanzia la quasi totalit\u00e0 dei film diretti da Boll, oltrech\u00e9 distribuire alcuni film nel commercio dell'home video.\nLa casa di produzione ha sede a Bergrheinfeld in Baviera."}
{"id": "1555599", "revid": "287204", "url": "https://it.wikipedia.org/wiki?curid=1555599", "title": "Paullu Inca", "text": "Origini.\nPaullu Inca era figlio di Huayna C\u00e1pac e di A\u00f1as Collque. La madre era figlia del capo dei \"Huayllas\", la pi\u00f9 importante etnia del \"Collao\", signora di grande nobilt\u00e0, ma estranea alla dinastia inca. Per questa ragione Paullu non poteva vantare diritti ereditari al trono nei confronti del fratello Manco II, suo coetaneo, la cui madre era, invece, una principessa del Cuzco.\nPrimi anni.\nPaullu visse gli anni della sua fanciullezza al Cuzco sotto il regno di Hu\u00e1scar e durante la guerra civile si trov\u00f2 naturalmente schierato contro le armate di Atahuallpa.\nQuando gli eserciti di Quito entrarono nel Cuzco, i generali del Nord, Quizquiz e Chalcochima, conformemente agli ordini del loro signore, si apprestarono a sopprimere tutti i figli di Huayna Capac che avrebbero potuto contendere il diritto al trono al campione di Quito.\nLa sorte di Paullu sembrava segnata, ma un fortuito incidente intervenne a salvargli la vita.\nQuizquiz, trov\u00f2, infatti, il principe all'interno delle carceri di Huascar, destinato a morire di fame.\nRichiesto del perch\u00e9 della sua detenzione, Paullu dichiar\u00f2 astutamente di essere stato ivi rinchiuso per la simpatia dimostrata ad Atahuallpa. Le sue spiegazioni vennero ritenute plausibili e il principe venne liberato.\nQuello per\u00f2 che l'accorto generale di Quito non poteva sapere era che la ragione dell'imprigionamento di Paullu era invece da addebitarsi al suo temperamento disinvolto che lo aveva spinto ad insidiare una delle mogli di Huascar.\nPaullu comunque rest\u00f2 accanto a Quizquiz e forse da allora ebbe inizio la sua abitudine a schierarsi, sempre e comunque, a lato del vincitore del momento.\nAlla morte di Atahuallpa, Quizquiz pens\u00f2 addirittura di investirlo della borla imperiale in contrapposizione all'Inca fantoccio, Tupac Huallpa, nominato da Pizarro, ma ormai gli avvenimenti stavano precipitando.\nQuando Manco II entr\u00f2 al Cuzco sostenuto dalle alabarde dei vincitori, Paullu fece buon viso a cattiva sorte e si schier\u00f2 apertamente a fianco del fratello nominato Inca supremo dagli spagnoli.\nSegu\u00ec un periodo di franca collaborazione che vide Paullu difendere i diritti di Manco nei confronti di altri pretendenti, fino alla completa disfatta di questi ultimi, uccisi da Diego de Almagro.\nRibellione degli Inca.\nQuando Manco inizi\u00f2 a concepire piani di rivincita, Paullu venne naturalmente messo al corrente di questi disegni. Almagro, che era in contrasto con i Pizarro per il possesso del Cuzco, per allentare la tensione aveva manifestato il proposito di tentare l'esplorazione dei territori cileni, nella certezza che in essi si trovassero dei regni altrettanto ricchi di quello del Per\u00f9. Gli Inca naturalmente sapevano che al Sud del Cuzco si trovavano soltanto delle lande desolate, ma finsero abilmente il contrario, ben lieti di vedere una parte considerevole dei loro nemici allontanarsi dai loro confini.\nPaullu e il gran sacerdote Villac Umu si incaricarono di guidare la spedizione con il segreto proposito di portarla alla perdizione o comunque di tenerla lontana il maggior tempo possibile.\nDopo un certo tempo, Villac Umu, fugg\u00ec improvvisamente per raggiungere Manco e fomentare la ribellione e Paullu, con i suoi indigeni ausiliari, rest\u00f2, da solo, con gli spagnoli, ormai in grande difficolt\u00e0. Il principe peruviano mut\u00f2, per\u00f2, il suo atteggiamento e invece di approfittare della situazione si conquist\u00f2 la fiducia dei \"conquistadores\" aiutandoli con preziosi consigli. Fu grazie a lui, ad esempio, che le truppe spossate dalla fatica, poterono superare le insidie del deserto di \"Atacama\" dividendosi in piccoli gruppi e dando cos\u00ec modo ai piccoli, ma vitali pozzi di rigenerarsi.\nAl ritorno nella regione del Cusco, le truppe \"cilene\", come erano ormai chiamate le schiere di Almagro, trovarono il paese in piena ribellione. Durante la loro assenza, Manco, spalleggiato da Villac Umu aveva scatenato una vera e propria guerra. Cuzco e Lima erano assediate e numerose armate spagnole erano state sbaragliate nei passi montani, mentre tutti i coloni spagnoli isolati erano stati trucidati.\nAlmagro, deluso dalla sua spedizione in Cile, voleva impadronirsi del Cuzco, strenuamente difeso dai fratelli di Pizarro, approfittando del fatto che quest'ultimo, assediato in Lima, era impotente ad aiutarli. Non voleva per\u00f2 dover combattere su due fronti e pens\u00f2 bene di tentare un accomodamento con Manco a cui era legato da sentimenti di amicizia.\nAlcuni cronisti addebitano a Paullu la responsabilit\u00e0 di aver fatto interrompere le trattative, ma il suo intervento non \u00e8 provato. Di certo sappiamo che quando l\"adelantado\" Almagro arriv\u00f2 allo scontro con Manco, Paullu non intervenne a sostenere il fratello.\nManco dovette ritirarsi e Almagro riusc\u00ec a conquistare la capitale degli Inca imprigionando i Pizarro ormai dichiaratamente suoi nemici, ma un esercito spagnolo stava aprendosi la strada per liberare il Cuzco nella convinzione che fosse ancora assediato dagli indigeni. Queste truppe erano fedeli ai Pizarro e, quando appresero le novit\u00e0, lo scontro con i \"cileni\" divenne inevitabile.\nCollaborazione con gli Spagnoli.\nSi scaten\u00f2 cos\u00ec una vera e propria battaglia nei pressi del Cuzco e lo scontro fu vinto da Almagro. Anche Paullu e i suoi combatterono a fianco delle truppe \"cilene\" e contribuirono alla vittoria, tanto che l\"adelantado\", per ricompensare il principe amico, le nomin\u00f2 Inca supremo in luogo del decaduto Manco.\nSeguirono per Paullu giorni di intensa soddisfazione. Suo fratello Manco era in fuga, lui era il nuovo Signore supremo degli Inca e il suo alleato Almagro era il padrone del Cuzco.\nLe lotte tra gli spagnoli erano per\u00f2 soltanto all'inizio e i Pizarro premevano per una rivincita che non tard\u00f2 ad arrivare con la battaglia di Las salinas. Paullu ovviamente combatt\u00e9 con i suoi uomini dalla parte di Almagro, ma la vittoria arrise ai Pizarro e il principe peruviano si trov\u00f2 improvvisamente dalla parte degli sconfitti.\nHernando Pizarro aveva per\u00f2 avuto modo di comprendere l'utilit\u00e0 di questo inca collaborazionista e gli offr\u00ec di schierarsi al suo fianco. Questo per Paullu era un inaspettato colpo di fortuna che non poteva essere lasciato cadere. Da allora egli divenne un fedelissimo dei nuovi signori della terra dei suoi avi.\nL'occasione per dimostrare la sua lealta ai nuovi padroni non si fece attendere.\nSconfitto Almagro e, avendo contro ad ogni regola proceduto alla sua esecuzione, l'avido Hernando spost\u00f2 la sua attenzione sulle terre inesplorate del regno degli Inca. Tra queste si trovavano le contrade dette del \"Collao\", l'altipiano nei pressi del lago Titicaca. Una spedizione fu presto approntata e Paullu fu della partita con un numeroso contingente di indigeni a lui fedeli.\nLa regione era abitata da trib\u00f9 bellicose che, abilmente sollecitate dagli Inca si apprestarono a difendere il loro territorio.\nNei pressi del \"Desaguadero\", un corso d'acqua a Sud del grande lago avvenne un primo scontro. Gli indigeni avevano reso inservibile il ponte che univa le due rive ed Hernando spavaldamente si avventur\u00f2 su una zattera di fortuna sotto il tiro delle loro frecce. La sua corazza lo protesse, ma i rematori furono colpiti e la zattera and\u00f2 alla deriva, mentre gli Spagnoli rimasti sulla riva, tentando di intervenire, furono inghiottiti dal fango assai profondo sulle sponde. Paullu, a questo punto entr\u00f2 in azione con i suoi uomini e, tenendo a bada i nemici, port\u00f2 in salvo il suo protettore.\nLa collaborazione del principe non si limit\u00f2 a questo \"exploit\". Quando pi\u00f9 tardi gli uomini di Gonzalo Pizarro furono ridotti a mal partito e si ritrovarono asserragliati nel loro stesso accampamento, gli uomini di Paullu fecero la differenza e permisero agli Spagnoli di resistere fino all'arrivo dei loro compatrioti. Numerosi conquistadores ammisero di seguito che la loro salvezza era dipesa unicamente dall'intervento del principe collaborazionista.\nPaullu partecip\u00f2 attivamente alle successive campagne messe in atto per catturare Manco e anche in questa occasione i suoi fedeli si dimostrarono utilissimi. In un malaugurato frangente in cui gli Spagnoli persero, in un agguato, trentasei uomini e rimasero bloccati, furono gli ausiliari indigeni a sopportare il peso dell'attacco nemico e a informare gli altri Spagnoli dell'accaduto, permettendo il soccorso.\nScelta di campo nelle guerre civili tra Spagnoli.\nAbbiamo visto che Paullu nel primo scontro tra Spagnoli si trov\u00f2 schierato dalla parte del perdente, ma che seppe, abilmente, portarsi dalla parte del vincitore senza subire danni per la sua sfortunata scelta. La tumultuosa vita della colonia doveva per\u00f2 mettere ancora alla prova la sua capacit\u00e0 di destreggiarsi tra le opposte fazioni.\nAlla morte violenta di Francisco Pizarro ad opera dei partigiani di Almagro e della conseguente ribellione che vide a capo il figlio di quest'ultimo, Paullu riusc\u00ec a mantenere un basso profilo. Trovandosi al Cuzco, sotto il dominio del giovane Almagro, gli fu giocoforza schierarsi con quest'ultimo, ma il suo apporto fu soltanto simbolico e si concretizz\u00f2 nell'invio di una sparuta schiera di seguaci che, praticamente, non fecero altro che assistere allo scontro.\nDiversa fu la sua postura quando Gonzalo Pizarro si sollev\u00f2 contro il potere costituito e scaten\u00f2 una vera e propria guerra civile unendo a s\u00e9 la maggior parte dei peruviani di origine iberica. In un primo momento parve a tutti che la sua iniziativa fosse destinata al successo e, naturalmente, Paullu fu subito tra i suoi seguaci. I suoi uomini si incaricarono di pattugliare le strade della costa e, di fatto, impedirono qualsiasi collegamento tra le forze lealiste. Quando per\u00f2 l'avanzata di \"La Gasca\", il nuovo comandante delle forze governative, si profil\u00f2 inarrestabile Paullu comprese che era necessario cambiare, ancora una volta, partito. Per farlo sacrific\u00f2 suo cognato, \"Pedro de Bustinza\", marito di sua sorella \"Quispique\", che venne fatto catturare dalle truppe reali su indicazione del luogotenente di Paullu che lo accompagnava.\nAncora una volta Paullu aveva mostrato la sua abilit\u00e0 nell'uscire indenne dalle pi\u00f9 pericolose vicende politiche. \nVita al Cusco.\nTra una campagna militare e l'altra, Paullu si concedeva una vita lussuosa nella capitale dell'impero dei suoi antenati. Aveva avuto il permesso di costituirsi una specie di reggia, nella antica casa inca di \"Concalpata\" e vi viveva contornato dal rispetto, almeno formale, dei suoi sudditi indigeni. Per la sua collaborazione aveva ricevuto alcune \"encomiendas\" che gli fornivano l'occorrente per condurre un'esistenza agiata.\nI suoi rapporti con l'occupante erano, per lui, soddisfacenti. Certo non godeva di un rispetto assoluto. In un'occasione era stato malmenato da uno spagnolo in mezzo alla via e la sua casa era stata derubata a mano armata. Le autorit\u00e0 avevano allora posto una scorta alla sua abitazione, ma il rimedio si era dimostrato peggiore del male, perch\u00e9 i soldati di guardia avevano attentato alla virt\u00f9 delle sue mogli e si era preferito, in seguito, ritirarli.\nMalgrado ci\u00f2 il principe collaborazionista si sentiva appagato. Aveva fatto il grande passo di ritenere gli Spagnoli superiori ed invincibili ed ora cercava in ogni modo di ispanizzarsi. Non parlava e non scriveva in spagnolo, ma la circostanza non gli imped\u00ec di far redigere una \u201c\"probanza\"\u201d dei suoi meriti rivolta all'Imperatore. Tutte le sue imprese vennero raccolte e documentate in questo scritto e l'esito fu quanto mai lusinghiero. Il monarca spagnolo commosso dalla fedelt\u00e0 di questo lontano suddito gli concesse addirittura uno stemma. Era sormontato da un'aquila contornata da palme di sinopia, comprendeva un puma d'oro e due serpenti rossi, il tutto contornato da una nappa imperiale con l'iscrizione \u00abAve Maria\u00bb e da otto croci di Gerusalemme.\nRestava per\u00f2 una macchia nella vita di Paullu. Egli era pagano ed era per questo impedito dal partecipare pienamente alla vita politica del Cuzco che basava molte delle sue istituzioni sulla religione cattolica. La decisione del principe non si fece attendere. Egli chiese di ottenere il battesimo e si sottopose a cinque mesi di apprendimento delle nozioni basilari della nuova fede che intendeva abbracciare. Al termine di questa sorta di catechismo, Paullu venne infine battezzato con il nome di Cristobal, in ossequio al suo prestigioso padrino, il governatore \"Cristobal Vaca de Castro\". Con lui vennero ammessi al battesimo la moglie \"Mama Tocto Ussita\" che divenne \"Do\u00f1a Catalina\" e numerosi altri parenti.\nMorte.\nMentre Paullu inca godeva delle sue fortune al Cusco, la corte degli Inca ribelli di \"Vilcabamba\", stanca della estenuante guerra tra le montagne, accett\u00f2 di instaurare una serie di negoziati per addivenire alla fine delle ostilit\u00e0. Una delle clausole era il riconoscimento dell'immunit\u00e0 per gli Inca \u201c\"ribelli\"\u201d e l'attribuzione di alcuni possedimenti nei pressi del Cuzco al loro sovrano, il figlio di Manco, Sayri Tupac.\nGli Spagnoli accettarono senza riserve e Paullu stesso si rec\u00f2 incontro al nipote per accompagnarlo personalmente nella capitale. Durante il viaggio per\u00f2 si ammal\u00f2 e fu costretto a ritornare al Cusco, dove in capo a pochi giorni mor\u00ec. La riappacificazione con Sayri Tupac fu, per questo sospesa, ma sarebbe comunque andata a buon fine successivamente.\nDiscendenza.\nIl principe collaborazionista fu quanto mai prolifico. Le cronache parlano di almeno trenta figli illegittimi riconosciuti e adombrano il sospetto che fossero molti di pi\u00f9.\nIl suo unico erede fu per\u00f2 \"Carlos Inca\" avuto dalla moglie legittima \"Do\u00f1a Catalina\" che gli aveva, peraltro, partorito un altro figlio di nome \"Felipe\". Il giovane venne educato alla maniera spagnola e partecip\u00f2 alla vita politica del Cuzco assumendo cariche ed onori.\nSpos\u00f2 una donna spagnola, \"Maria de Esquivel\", da cui ebbe un figlio chiamato \"Melchor Carlos Inca\" e si occup\u00f2 attivamente di attivit\u00e0 commerciali accrescendo notevolmente le sue gi\u00e0 cospicue sostanze. Fu per\u00f2 coinvolto nella sollevazione dei meticci che fu scoperta nel 1567 e nel 1572 venne addirittura arrestato e i suoi beni confiscati, su ordine del Vicer\u00e9 Francisco de Toledo. Della sua sorte si interess\u00f2, per\u00f2, personalmente il Re di Spagna e nel 1574 venne prosciolto da ogni accusa e pot\u00e9 far ritorno al Cuzco dove mor\u00ec nel 1582. Suo figlio \"Melchor Carlos Inca\" segu\u00ec le orme paterne per quanto riguarda l'ispanizzazione e si rec\u00f2 addirittura in Spagna per impetrare elargizioni dalla Corona. Fu accontentato e venne insignito dell'Ordine di Santiago, ma gli fu impedito di fare ritorno in Per\u00f9. Di l\u00ec a poche generazioni si sarebbe estinta, con i suoi discendenti, la stirpe di Paullu Inca, almeno quella ufficiale perch\u00e9 non \u00e8 dato di conoscere la sorte di quella dei numerosi figli illegittimi dell'Inca collaborazionista per eccellenza."}
{"id": "1555600", "revid": "831997", "url": "https://it.wikipedia.org/wiki?curid=1555600", "title": "Martin Fleischmann", "text": "\u00c8 conosciuto soprattutto per avere enunciato la scoperta della fusione fredda insieme a Stanley Pons, un suo ex studente, il 23 marzo 1989 all'universit\u00e0 dello Utah. \nPoco tempo dopo l'annuncio della scoperta iniziarono ad emergere nella comunit\u00e0 scientifica diversi dubbi circa la reale consistenza e addirittura esistenza del fenomeno, soprattutto poich\u00e9 spesso risultava non riproducibile.\nNel 1992 si trasfer\u00ec in Francia ove lavor\u00f2 per una societ\u00e0 collegata con la Toyota.\nLa coppia si separ\u00f2 nel 1995 e Fleischmann ritorn\u00f2 a Southampton sino al 1999. Nel 2006 ha iniziato a lavorare per la D2Fusion.\n\u00c8 scomparso nel 2012 all'et\u00e0 di 85 anni."}
{"id": "1555601", "revid": "729019", "url": "https://it.wikipedia.org/wiki?curid=1555601", "title": "Junkers W 34", "text": "Lo Junkers W 34, in seguito indicato come Junkers Ju 34, fu un aereo di linea e da trasporto monomotore ad ala bassa e fusoliera interamente metallica, sviluppato dall'azienda aeronautica tedesca Junkers Flugzeug- und Motorenwerke AG all'inizio degli anni venti ed entrato in servizio nel 1926.\nDa questo modello verr\u00e0 sviluppato lo Junkers Ju 46.\nStoria del progetto.\nIl W 34 era direttamente derivato dal precedente W 33 del quale manteneva l'impostazione generale con la fusoliera interamente costruita in duralluminio. La principale differenza con il suo predecessore era l'adozione di un motore radiale in luogo del sei cilindri in linea Junkers L 5. Nella versione di linea poteva trasportare 5 passeggeri oltre il pilota.\nFu sicuramente un ottimo successo commerciale e grazie anche alle numerose versioni proposte per il mercato civile riusc\u00ec a raggiungere la considerevole cifra di 1\u00a0000 esemplari prodotti. Il prezzo unitario di vendita risultava essere tra i 65\u00a0000 e 70\u00a0400 Reichsmark.\nUna commissione da parte del Reichsluftfahrtministerium (RLM) per dotare la Luftwaffe di un aereo da addestramento per piloti ed operatori radio port\u00f2 alla produzione di ulteriori 2\u00a0400 esemplari tra le due versioni W 34 hi e W 34 hau.\nAl 31 gennaio 1944, la Luftwaffe aveva ancora in servizio 618 esemplari di W 34 hi e 516 esemplari di W 34 hau, la maggior parte dei quali utilizzati nelle scuole di volo.\nDa questo modello se ne realizz\u00f2 una militare denominata Junkers K 43 che ricopr\u00ec i ruoli di bombardiere ed ricognitore, dotandolo di aperture per le postazioni di difesa dotate di mitragliatrici sul tetto e sul pavimento della cabina. Soprannominati \"Bush Bomber\", vennero utilizzati dalla Fuerza A\u00e9rea Boliviana tra il 1932 ed il 1935 durante il conflitto tra Bolivia e Paraguay per il controllo della regione del Gran Chaco, nota come Guerra del Chaco.\nAziende coinvolte nella produzione.\nPer soddisfare le richieste delle versioni da addestramento la produzione fu suddivisa nelle seguenti aziende:\nImpiego operativo.\nPrimati.\nUno Junkers W 34 be/b3e, immatricolato D-1119, fu opportunamente modificato motorizzandolo con un potente motore Bristol Jupiter VII da 441 kW al fine di battere il record mondiale di altitudine. Il 26 maggio 1929, pilotato da Friedrich W. Neuenhofen, il W 34 riusc\u00ec a raggiungere i 12\u00a0739 m riuscendo a battere l'allora primato in vigore."}
{"id": "1555602", "revid": "1543377", "url": "https://it.wikipedia.org/wiki?curid=1555602", "title": "Annick Goutal", "text": "Biografia.\nDopo una carriera di pianista e modella Annick fonda nel 1981 l'omonima casa produttrice di alta profumeria.\nIl primo negozio, in rue Bellechasse a Parigi, . L'eco delle fragranze di Goutal (Songes, Vetiver e Sables) raggiunge presto tutta l'Europa e gli Stati Uniti: .\nLa fondatrice Annick Goutal muore nel 1999, all'et\u00e0 di 53 anni. L'azienda passa quindi nelle mani della figlia Camille e a Isabelle Doyen."}
{"id": "1555607", "revid": "88740", "url": "https://it.wikipedia.org/wiki?curid=1555607", "title": "EV Lacertae", "text": "EV Lacertae (EV Lac) \u00e8 una stella variabile della costellazione della Lucertola, situata nella parte centrale della costellazione poco lontano dal confine con la costellazione di Andromeda.\n\u00c8 fra le 70 stelle pi\u00f9 vicine a noi, trovandosi a una distanza di 16,7 anni luce.\nPresenta variabilit\u00e0 di tipo UV Ceti e BY Dra con oscillazioni di magnitudine fra 8,28 e 11,83. Sono proprio i brillamenti a far innalzare di tanto la magnitudine. Il periodo di tali oscillazioni \u00e8 stato stimato in 4,378 giorni nel 1979.\nComponenti.\n\u00c8 anche un sistema multiplo e nella tabella che segue ne sono delineate le caratteristiche pi\u00f9 salienti:"}
{"id": "1555612", "revid": "122559114", "url": "https://it.wikipedia.org/wiki?curid=1555612", "title": "Sket Dance", "text": " \u00e8 un manga scritto e disegnato da Kenta Shinohara (autore di Kanata no Astra). In Giappone \u00e8 stato serializzato su \"Weekly Sh\u014dnen Jump\", a partire dalla sua uscita numero 33 del 2007 per finire nel numero 32 del 2013. Il capitolo pilota usc\u00ec invece nel numero 39 del 2006. In Italia \u00e8 pubblicato dalla Planet Manga partire dal 22 marzo 2012 a cadenza mensile. Dal 7 aprile 2011 \u00e8 iniziato anche l'anime su TV Tokyo, concluso poi il 27 settembre 2012 con un totale di 77 episodi.\nTrama.\nIl manga \u00e8 basato sulle disavventure dello \"Sket-Dan\", un club che si occupa di risolvere i problemi degli studenti, di qualsiasi tipo essi siano. Il fondatore del club, l'improbabile \"Bossun\", ha promesso a se stesso di aiutare sempre e comunque le persone in difficolt\u00e0, compresi i suoi problematici compagni, l'ex-teppista \"Himeko\" e il nerd \"Switch\",\nL'antagonismo con l'Associazione Studentesca e una vasta gamma di personaggi demenziali non fa che rendere ancora pi\u00f9 tragicomiche le giornate all'Istituto Kaimei, eppure, tra gag e continui battibecchi, il passato di Himeko e Switch non \u00e8 cos\u00ec leggero come sembra.\nMedia.\nManga.\nSket Dance \u00e8 scritto e illustrato da Kenta Shinohara e uscito su \"Weekly Sh\u014dnen Jump\" nel luglio 2007. I capitoli sono stati poi riuniti in volumi chiamati tank\u014dbon e pubblicati dalla Sh\u016beisha a partire dal 2 novembre 2007 per un totale di 32 volumi.\nFuori dal Giappone, la serie \u00e8 sotto licenza della Tong Li Publishing in Taiwan.\nDal marzo 2012 Sket Dance viene pubblicato anche in italia dalla Panini Comics a cadenza mensile al prezzo di 3,90\u20ac fino al volume 4, al prezzo di 4,20\u20ac dal volume 5 fino al 18 e poi con cadenza bimestrale ed al prezzo di 5,50\u20ac dal volume 19 in poi.\nDrama CD.\nShueisha ha pubblicato un Drama CD \"Sket Dance \u30c9\u30e9\u30deCD\" (ISBN 978-4-08-901169-0) il 30 ottobre 2009 ed un secondo \"Sket Dance 2 \u30c9\u30e9\u30deCD\" (ISBN 978-4-08-901171-3) il 28 aprile 2010.\nLight novel.\nUn romanzo scritto da Sawako Hirabayashi e illustrato da Kenta Shinohara dal titolo \"SKET DANCE extra dance1: Theory true? Seven wonders of school\" (ISBN 978-4-08-703211-6) \u00e8 stato pubblicato in Giappone da Sh\u016beisha il 4 novembre 2009. Un secondo romanzo, sempre scritto da Sawako Hirabayashi e illustrato da Kenta Shinohara, \u00e8 intitolato \"SKET DANCE extra dance2: Student Council Case Report ~The Cook Shell Incident~\" (ISBN 978-4-08-703225-3) ed \u00e8 stato pubblicato il 2 luglio 2010.\nAnime.\nUn adattamento anime di Tatsunoko Production del manga Sket Dance \u00e8 iniziato il 17 aprile 2011 sull'emittente TV Tokyo. La serie animata si \u00e8 conclusa con un totale di 77 episodi, con 6 opening e 14 ending. La serie \u00e8 stata anche trasmessa in simulcast da parte di Crunchyroll in diversi paesi.\nSigle.\nLa serie \u00e8 composta da 6 opening e 14 ending.\nIl crossover con \"Gintama\".\nL'11 aprile 2011 sono stati pubblicati sulla rivista \"Weekly Sh\u014dnen Jump\" dei capitoli crossover tra i manga \"Sket Dance\" e \"Gintama\". Questi sono stati trasposti in anime: il 26 settembre 2011 \u00e8 stato trasmesso un episodio di \"Gintama\" con i personaggi di \"Sket Dance\" ed il 29 settembre \u00e8 stato trasmesso un episodio di \"Sket Dance\" con i personaggi di \"Gintama\". Per entrambe le serie si tratta dell'episodio 26 (della seconda serie per \"Gintama\"). Entrambi sono stati prodotti in collaborazione da Sunrise, lo studio di \"Gintama\", e Tatsunoko, lo studio di \"Sket Dance\". Per quanto riguarda la versione italiana del manga, il crossover si trova nel volume numero 20 per \"Sket Dance\" e nel volume numero 41 per \"Gintama\".\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Sket Dance\" si \u00e8 classificata al 96\u00ba posto."}
{"id": "1555614", "revid": "124950918", "url": "https://it.wikipedia.org/wiki?curid=1555614", "title": "Amstrad PC1512", "text": "LAmstrad PC1512 \u00e8 un modello di personal computer IBM compatibile prodotto dalla Amstrad a met\u00e0 anni ottanta.\nEra disponibile in varie versioni, a singolo o doppio drive e con monitor a colori e monocromatico.\nLa versione pi\u00f9 economica e pi\u00f9 diffusa di questo personal computer era la PC1512DD, caratterizzata da un doppio floppy disk drive da 5\"1/4 e un monitor monocromatico CGA (Color Graphics Adapter) che simula i colori con toni di grigio. Le capacit\u00e0 grafiche di questo adattatore permettono, inoltre, di simulare un adattatore monocromatico HGC (Hercules Graphics Card).\nDotazioni e caratteristiche.\nIl computer si presentava composto da due unit\u00e0, una \"Unit\u00e0 centrale\", contenente la scheda madre, i drive, gli slot di espansione e le connessioni esterne ed un monitor che si inseriva in un incavo presente sulla parte superiore dell'Unit\u00e0 centrale, un sistema che richiamava chiaramente le forme dell'Apple II, uscito qualche anno prima.\nIn un vano ricavato sotto questo incavo, trovavano posto 4 batterie stilo per il mantenimento delle informazioni di BIOS (data ed ora).\nLe caratteristiche fondamentali di questo PC erano:\nParticolarit\u00e0.\nIl periodo particolare di produzione di questo modello (il cui progetto risale alla fine degli anni '70) si evidenzia nelle soluzioni hardware proprietarie, come ad esempio nella scelta di alimentare l'Unit\u00e0 Centrale mediante l'alimentatore posto nel monitor.\nQuesta soluzione (adottata anche per i modelli pi\u00f9 potenti della stessa serie, come il PC1640) non fu ottimale sia perch\u00e9 molti monitor si guastavano a causa del surriscaldamento dei componenti, sia perch\u00e9 era impossibile sostituire il monitor in dotazione con uno di qualit\u00e0 migliore o a colori.\nPosizionamento nel mercato.\nIn virt\u00f9 di una eccellente progettazione e realizzazione dell'hardware (la scheda madre \u00e8 completamente schermata, cos\u00ec come tutti i cavi ed i drive presenti nell'Unit\u00e0 Centrale), seppur con qualche incoerenza costruttiva, come l'alimentatore integrato nel monitor ed una politica di prezzi particolarmente aggressiva, permise alla Amstrad di posizionarsi saldamente ai vertici del mercato, specie in Europa.\nGrazie anche a politiche commerciali mirate, per cui alla fine del 1987 era possibile acquistare per circa un milione di lire un PC1512DD monocromatico completo di stampante e con una buona dotazione di software a corredo, i computer Amstrad in generale ed il PC1512 in particolare ebbero una buona diffusione, contribuendo ad avvicinare sempre pi\u00f9 l'informatica alle masse.\nFu commercializzato anche come Sinclair PC500."}
{"id": "1555619", "revid": "123432340", "url": "https://it.wikipedia.org/wiki?curid=1555619", "title": "Marco Sgr\u00f2", "text": "Carriera.\nGiocatore.\nCresciuto nel vivaio genoano, dopo le esperienze in prestito allo e al passa a titolo definitivo al Fiorenzuola, in Serie C2. Vi rimane per poco pi\u00f9 di due stagioni, agli ordini di Pierluigi Busatta prima e Giorgio Veneri poi, che lo trasforma da esterno destro a centrocampista centrale.\nCon i valdardesi ottiene la promozione in Serie C1 nel 1993, e pochi mesi dopo viene acquistato dall'Atalanta, con cui debutta in Serie A. Nella sua prima stagione a Bergamo disputa 12 partite, senza evitare la retrocessione degli orobici che a fine stagione lo cedono in prestito all', in Serie B. Nelle Marche \u00e8 titolare (come centrocampista e talvolta come libero) nella formazione allenata da Attilio Perotti, che termina al sesto posto.\nA fine stagione rientra a Bergamo, costituendo con Fabio Gallo la cosiddetta \"coppia degli architetti\". Nella stagione 1996-1997 diventa uno dei principali assistman per il capocannoniere Filippo Inzaghi.\nDopo la retrocessione del 1998 passa alla Sampdoria: in blucerchiato rimane per un biennio negativo a livello di squadra (retrocessione in Serie B) e personale, non ripetendosi sui livelli di Bergamo. Nell'ottobre 2000, ormai fuori rosa nella Sampdoria, passa alla in uno scambio con Alessandro Cucciari, ma gi\u00e0 in gennaio si trasferisce al , sempre nella serie cadetta. Da questo momento in poi gioca solo nelle serie minori, passando nel 2006 tra le file del in Serie D e l'anno successivo alla Colognese, nella stessa categoria.\nIn carriera ha totalizzato complessivamente 120 presenze e 10 reti in Serie A e 87 presenze e 4 reti in Serie B.\nAllenatore.\nAl termine della stagione 2008-2009 abbandona il calcio, diventando allenatore della Colognese stessa. In seguito si siede sulle panchine di AlzanoCene e Seregno, sempre in Serie D. Il 19 marzo 2015 \u00e8 chiamato dalla Rivoltana, in Promozione, con cui ottiene la promozione in Eccellenza al termine del campionato 2015-2016. \nNel gennaio 2017 diventa tecnico della Pradalunghese, sempre in Promozione lombarda, mentre nella stagione successiva subentra in novembre alla guida della . \nL'8 febbraio 2021 viene annunciato come nuovo allenatore del Legnano, in Serie D. Dopo quattro mesi dal suo avvento sulla panchina lilla e aver letteralmente mutato il rendimento della squadra, si guadagna la conferma anche per la stagione 2021-22."}
{"id": "1555628", "revid": "21880", "url": "https://it.wikipedia.org/wiki?curid=1555628", "title": "Pandion haliaetus haliaetus", "text": ""}
{"id": "1555632", "revid": "1667925", "url": "https://it.wikipedia.org/wiki?curid=1555632", "title": "Aquila pescatrice", "text": ""}
{"id": "1555633", "revid": "339392", "url": "https://it.wikipedia.org/wiki?curid=1555633", "title": "Guincho", "text": ""}
{"id": "1555634", "revid": "167080", "url": "https://it.wikipedia.org/wiki?curid=1555634", "title": "Dacia Traiana", "text": ""}
{"id": "1555644", "revid": "128346", "url": "https://it.wikipedia.org/wiki?curid=1555644", "title": "Dea Cupra", "text": ""}
{"id": "1555647", "revid": "128346", "url": "https://it.wikipedia.org/wiki?curid=1555647", "title": "Cubrar", "text": ""}
{"id": "1555651", "revid": "128346", "url": "https://it.wikipedia.org/wiki?curid=1555651", "title": "Ikiperu", "text": ""}
{"id": "1555654", "revid": "112208973", "url": "https://it.wikipedia.org/wiki?curid=1555654", "title": "The World of Stainboy", "text": "The World of Stainboy \u00e8 una serie animata realizzata in animazione flash bidimensionale di sei episodi, creata e diretta da Tim Burton, tratta dal suo libro \"Morte malinconica del bambino ostrica e altre storie\".\nLa colonna sonora \u00e8 realizzata da Danny Elfman, musicista cantautore e compositore, da sempre collaboratore di Burton in quasi tutti i suoi film. Per la serie il compositore ebbe l'assistenza del chitarrista e arrangiatore Steve Bartek.\nL'animazione \u00e8 affidata ai Flinch Studios.\nTrama.\nIl protagonista, Stainboy, lavora per la polizia di Burbank, California, ed all'inizio di ogni episodio viene commissionato per l'investigazione di vari casi di persone particolari e bizzarre. Stainboy nella versione italiana del libro si chiama Il Bambino Supermacchia.\nOgnuno dei sei episodi della serie dura pi\u00f9 o meno cinque minuti.\nPersonaggi.\nProtagonisti:\nAntagonisti:\nPersonaggi secondari:\nFuturo di Stainboy.\nNel novembre 2010 Tim Burton ha annunciato sulla sua pagina di Twitter di essersi messo a scrivere una nuova storia con protagonista Stainboy. Tim Burton ha deciso coinvolgere anche con i suoi fans alla stesura della trama attraverso una campagna di raccolta di Tweets sulla pagina Tim Burton Story.\nIl 6 dicembre 2010 si \u00e8 conclusa la campagna e i migliori tweets della pagina sono divenuti ispirazione per la trama, reperibile online sul sito Internet Burton Story: \u00e8 intenzione di Tim Burton fare un film con protagonista \"Stainboy\"."}
{"id": "1555657", "revid": "247222", "url": "https://it.wikipedia.org/wiki?curid=1555657", "title": "Surfer Girl", "text": "Surfer Girl \u00e8 il terzo album discografico del gruppo surf-rock statunitense The Beach Boys, pubblicato nel 1963 dalla Capitol Records (Capitol (S) T 1981). Fu il primo disco dei Beach Boys ad essere prodotto ufficialmente da Brian Wilson.\n\"Surfer Girl\" raggiunse la posizione numero 7 in classifica negli Stati Uniti, restando in classifica per 56 settimane. In Gran Bretagna, l'album venne ristampato nella primavera del 1967 e raggiunse la posizione numero 13.\nAttualmente \"Surfer Girl\" \u00e8 disponibile in formato CD in abbinamento con \"Shut Down Volume 2\", con l'aggiunta di bonus tracks del periodo, inclusa una versione in tedesco di \"In my Room\".\nIl disco.\nIn questo LP, Brian Wilson, con l'aiuto rispettivamente di Mike Love, Gary Usher e Roger Christian, produsse alcune delle sue canzoni pi\u00f9 celebrate. La title track, \"Surfer Girl\", \u00e8 la prima canzone che Brian avesse mai composto, all'et\u00e0 di 19 anni, prendendo a modello \"When You Wish Upon A Star\". Essendo una ballad, la sua pubblicazione come singolo era una mossa un po' azzardata, ma la sua indubbia qualit\u00e0 super\u00f2 qualsiasi rischio commerciale. Il lato B, \"Little Deuce Coupe\", divenne la B-side pi\u00f9 di successo di tutti i singoli dei Beach Boys, raggiungendo in America la posizione numero 15 in classifica. \"Catch a Wave\" vede la presenza della sorella di Mike Love, Maureen, all'arpa. \"In My Room\" \u00e8 presumibilmente la prima composizione di Brian Wilson a carattere introspettivo, una riflessione sull'avere un luogo sicuro dove rifugiarsi per ottenere un senso di sicurezza e riparo dallo stress quotidiano. Nonostante la presenza di qualche brano riempitivo (\"South Bay Surfer\", \"Boogie Woodie\"), \u00e8 chiaro come \"Surfer Girl\" si sia rivelato un grosso passo in avanti artisticamente per i Beach Boys.\n\"South Bay Surfer\" \u00e8 co-accreditata anche ad Al Jardine, che recentemente si era riunito al gruppo nell'estate del 1963.\nLa traccia \"The Surfer Moon\", \u00e8 il primo tentativo da parte di Brian, del quale si sia a conoscenza, di introdurre gli archi nell'arrangiamento di un brano dei Beach Boys.\nCopertina.\nLa copertina di \"Surfer Girl\" mostra (da sinistra a destra), Dennis Wilson, David Marks, Carl Wilson, Mike Love e Brian Wilson che imbracciano una tavola da surf. La foto proviene dalla medesima sessione fotografica del 1962 che aveva prodotto l'immagine di copertina per l'album \"Surfin' Safari\". La foto venne scattata dal fotografo ufficiale della Capitol Records Kenneth Veeder sulla spiaggia di Paradise Cove, a Malib\u00f9."}
{"id": "1555659", "revid": "167080", "url": "https://it.wikipedia.org/wiki?curid=1555659", "title": "Ludovico Mortara", "text": ""}
{"id": "1555665", "revid": "123821476", "url": "https://it.wikipedia.org/wiki?curid=1555665", "title": "Ippaso (filosofo)", "text": "Biografia.\n\u00c8 considerato la personalit\u00e0 pi\u00f9 rilevante della scuola pitagorica antica dopo il fondatore.\nPoco \u00e8 noto della vita di Ippaso; anche la provenienza da Metaponto, che gli viene generalmente attribuita, non \u00e8 affatto certa. Giamblico in un luogo lo dice di Metaponto o di Crotone, mentre nel catalogo dei pitagorici lo elenca tra quelli di Sibari. Secondo lo stesso Giamblico (\"La vita pitagorica\", 257) Ippaso avrebbe partecipato allo scontro che oppose due fazioni dei Pitagorici dopo la distruzione di Sibari (avvenuta nel 510 a.C.) ad opera dei Crotoniati, schierandosi dalla parte dei democratici. La tradizione lo dice morto a seguito della dimostrazione matematica che \"...l'ipotenusa di un triangolo rettangolo non era un numero, nel senso che i pitagorici davano al termine. Sorprendentemente si trattava del triangolo rettangolo pi\u00f9 semplice possibile: quello con i due cateti di lunghezza uguale a valore uno, un triangolo rettangolo isoscele. In effetti, in quel triangolo l'ipotenusa, per il teorema di Pitagora, era uguale alla radice di due. Quest'ultima per\u00f2 non si pu\u00f2 esprimere come un numero razionale positivo! \u00c8 quello che noi chiamiamo \"irrazionale\", non perch\u00e9 questi numeri abbiano un difetto psicologico ma perch\u00e9 non possono essere espressi come un quoziente o rapporto tra due numeri naturali. La leggenda racconta che il discepolo disubbediente fu Ippaso di Metaponto (nel 500 a.C. ca.). Per questo motivo (o per aver rivelato la dimostrazione al mondo) venne affogato nel mare di fronte a Crotone, in Calabria. \" Questa scoperta era infatti in totale dissonanza con le credenze degli stessi pitagorici, inaccettabile per quella sorta di religione che era il misticismo pitagorico, basato sull'idea che \"...il numero fosse l'essenza della natura... I pitagorici (infatti, n.d.r.) non avevano lo stesso concetto del numero che abbiamo noi. Per loro i numeri erano solo i numeri naturali e non ammettevano l\u2019esistenza in quanto considerato \u201cnon essere\u201d, o quelli che potevano essere espressi con un quoziente di numeri naturali (3/4, 5/8 ecc.): l'insieme dei numeri razionali positivi (le cosiddette \"frazioni\", sempre positive)\" Questa scoperta fu quindi la presunta causa della morte di Ippaso.\nScoperte matematiche e loro divulgazione.\nGiamblico gli attribuisce la descrizione del dodecaedro regolare e la dimostrazione della sua iscrivibilit\u00e0 in una sfera, aggiungendo che, avendo divulgato queste nozioni all'esterno della scuola, contrariamente alle prescrizioni di Pitagora, per la sua empiet\u00e0 mor\u00ec in un naufragio.\nLa scoperta pi\u00f9 importante che fece Ippaso fu quella dei numeri irrazionali che aveva divulgato e la scoperta dell'incommensurabilit\u00e0. Kurt von Fritz ha sostenuto l'ipotesi che la scoperta potesse essere in relazione con la costruzione del pentagono regolare e del dodecaedro basato su questa figura: Ippaso si sarebbe imbattuto nel primo rapporto tra grandezze incommensurabili studiando la sezione aurea che appare nella costruzione di entrambe le figure. La maggioranza degli studiosi ritiene tuttavia pi\u00f9 probabile che il primo caso dimostrato di incommensurabilit\u00e0 sia stato quello tra lato e diagonale di un quadrato.\nTeoria musicale e altre dottrine.\nA Ippaso o alla sua scuola \u00e8 anche attribuita (tra gli altri da Boezio e Teone di Smirne) la scoperta che gli accordi musicali fossero basati su semplici rapporti numerici: una nozione che svolse un importante ruolo nella scuola pitagorica e che altri autori attribuiscono allo stesso Pitagora.\nVari autori (tra i quali Aristotele nella \"Metafisica\") associano Ippaso ad Eraclito attribuendo ad entrambi la dottrina che privilegia il fuoco come principio. Secondo il lessico Suida Eraclito sarebbe stato scolaro di Ippaso.\nSecondo pi\u00f9 fonti Ippaso sarebbe stato il capo degli \"acusmatici\".\nOpere.\nDiogene Laerzio riferisce due diverse opinioni sulle eventuali opere di Ippaso: secondo alcuni non avrebbe lasciato nulla di scritto, mentre altri gli avrebbero attribuito un \"Discorso mistico\", che sarebbe stato composto in opposizione al caposcuola Pitagora."}
{"id": "1555670", "revid": "767487", "url": "https://it.wikipedia.org/wiki?curid=1555670", "title": "Gary Teale", "text": ""}
{"id": "1555682", "revid": "123447098", "url": "https://it.wikipedia.org/wiki?curid=1555682", "title": "I limoni", "text": "I limoni \u00e8 una poesia di Eugenio Montale che appartiene alla raccolta \"Ossi di seppia\".\nStile del componimento.\n\u00c8 composta da quattro strofe di versi irregolari e liberamente rimati, con rime imperfette e al mezzo. Questa struttura sembra un'eco della versificazione classica. Il linguaggio della poesia \u00e8 sia colloquiale che dotto; si tratta dunque di un'alternanza di stili.\nAnalisi del componimento.\nIl testo inizia con la contrapposizione tra l'autore e i \"poeti laureati\", con una evidente antitesi.\nQuando il poeta parla di s\u00e9 il linguaggio diventa semplice e colloquiale, addirittura con apparenti errori grammaticali. Egli contrappone una semplice realt\u00e0 naturale a quella intellettualistica e astratta dei poeti \"dotti\". I fossi erbosi sembrano essere una citazione di Foscolo e di Pascoli. Alla fine della prima strofa il poeta nomina per la prima volta i limoni, che con il loro colore giallo danno una caratterizzazione cromatica improvvisa e sembrano evocare colori caldi e felici. Tuttavia l'apparizione del limone non rasserena la scena, poich\u00e9 si tratta di un frutto dal sapore aspro, che quindi non crea felicit\u00e0. Il limone \u00e8 infatti, come si capir\u00e0 poi dalle strofe successive, il \"correlativo oggettivo\" dell'intera esistenza. \u00c8 necessario, per\u00f2, sottolineare che questa lettura non \u00e8 assolutamente da considerarsi definitiva. Nella prima strofa vi sono cinque enjambement.\nLa seconda strofa sembra una ricerca delle corrispondenze tra uomo e Natura. In questa strofa si notano molti accenni alla poesia decadente di Pascoli e D'Annunzio, in cui si diceva che l'uomo dovesse ascoltare la Natura. L'inizio di essa corrisponde allo \"spannung\" della poesia. Il lettore \u00e8 infatti arrivato al momento in cui dovrebbe essere svelato il segreto della Natura, il vero modo per arrivare alla verit\u00e0. L'enumerazione aiuta ad aumentare questo senso di attesa e di tensione. Tra gli elementi dell'enumerazione vi \u00e8 anche quello del filo da disbrogliare. Questo \u00e8 il fine della ricerca della verit\u00e0 di Montale, che, sapendo di non poterla raggiungere, si accontenterebbe di trovare anche solo un filo che porti a essa. Tuttavia non riesce a trovare neppure questo filo, poich\u00e9, a differenza di quanto avviene per altri poeti come Saba e Ungaretti, la ricerca di Montale non \u00e8 basata su emozioni ed elementi irrazionali, ma \u00e8 tutta basata sulla ragione. La mente, usata per cercare la verit\u00e0, non lo porta a essa poich\u00e9, dopo aver indagato e accordato, essa disunisce.\nIn questa strofa il poeta affronta anche l'argomento degli uomini, che non sono altro che ombre e, come la Natura, sono indifferenti a ci\u00f2 che li circonda. Questi versi ricordano l'operetta morale di Leopardi \"Dialogo della Natura e di un Islandese\". La quarta strofa presenta quattro enjambement e l'ambientazione della poesia cambia. Se prima essa era ambientata in una realt\u00e0 naturale semplice e campagnola, ora il lettore si ritrova in citt\u00e0, dove il freddo e il rumore dominano la scena e l'azzurro del cielo non si vede pi\u00f9 per intero, ma soltanto a frammenti. Anche elementi positivi come la luce e l'anima in questa strofa assumono connotazioni negative, avara e amara, e la noia diventa l'elemento principale. Tutto sembra caratterizzato dal grigio, quando al nono verso vengono nuovamente nominati i limoni (questa volta visibili nel giardino di una casa cittadina attraverso un portone socchiuso), l'elemento naturale grazie al quale \"il gelo del cuore si sfa\".\nSignificato del componimento.\n\"I limoni\", umile pianta, diventano simbolo della poetica di Montale che canta cose povere e semplici e tende a instaurare un rapporto diretto con gli oggetti e le piante. L'apertura della poesia ha un tono polemico: Montale attacca i \"poeti laureati\", accusandoli di aver falsato la realt\u00e0, rappresentandola con uno stile aulico, solo per avere onori e gloria, e dichiara di preferire il linguaggio comune e familiare, come ci\u00f2 che descrive tramite esso, cio\u00e8 il paesaggio aspro e brullo della sua Liguria; ama i sentieri che conducono ai fossati, le \"pozzanghere mezzo seccate\", dove i ragazzi \"agguantano qualche sparuta anguilla\" e le viuzze che portano agli orti ravvivati dal giallo dei limoni, dove hanno tregua il conflitto di sentimenti e delle sofferenze, distratti dal profumo dei frutti.\nIn questi attimi di silenzio in cui la realt\u00e0 sembra abbandonarsi, egli vorrebbe penetrare nel mistero della natura e scoprire i suoi segreti, \"uno sbaglio di natura/il punto morto del mondo/ l'anello che non tiene / il filo da disbrogliare\", cio\u00e8 le cause e gli effetti, il mistero che ci avvolge, una favilla del divino, del nostro destino. Tuttavia l'illusione di capire l'ultimo segreto delle cose svanisce, il tempo scorre e le stagioni variano, ed ecco la delusione: la realt\u00e0 delle citt\u00e0 rumorose, le vie costrette fra gli alti palazzi urbani, dove l'azzurro del cielo appare solo a piccoli squarci, confinato alla vista dai cornicioni, la pioggia, l'inverno freddo e noioso che riempie l'animo di tristezza. Quando per\u00f2 da un portone semiaperto si riesce a vedere in un cortile il giallo vivido dei limoni, si accende una luce che dissolve il gelo del cuore ed evoca un piacevole insieme di profumi, suoni e colori familiari e festosi che per un istante riconciliano con la vita."}
{"id": "1555684", "revid": "599013", "url": "https://it.wikipedia.org/wiki?curid=1555684", "title": "Claude Davis", "text": ""}
{"id": "1555685", "revid": "2091899", "url": "https://it.wikipedia.org/wiki?curid=1555685", "title": "Il ritorno degli Ewoks", "text": "Il ritorno degli Ewoks (\"Ewoks: The Battle for Endor\") \u00e8 un film per la televisione del 1985, diretto e sceneggiato da Jim e Ken Wheat.\nIl film, trasmesso per la prima volta in America dalla ABC il 24 novembre 1985, \u00e8 da considerarsi il secondo spin-off facente parte dell'Universo espanso, sequel di \"L'avventura degli Ewoks\" della saga fantascientifica \"Guerre stellari\" ed \u00e8 collocato cronologicamente tra \"L'Impero colpisce ancora\" e \"Il ritorno dello Jedi\".\nTrama.\nL'esercito dei Marauder, guidato dal malefico re Terak e dalla perfida strega Charal, in possesso di un anello dagli enormi poteri, attacca il villaggio degli Ewok. Nella battaglia Mace e i suoi genitori restano uccisi, lasciando sola e sperduta Cindel, la pi\u00f9 dolce e piccola della famiglia.\nAiutata, dall'Ewok Wicket, Cindel riesce a scappare in una foresta, dove incontrano uno strano e indipendente animale, di nome Teek, che li conduce nella casa del saggio Noa, un vecchio umano che si era schiantato sul pianeta con la propria nave e viveva l\u00ec da molti anni. Inizialmente, il vecchio non vuole aiutare la bimba, ma successivamente si convince e, accompagnati dallo scaltro Ewok, partono alla ricerca di una fonte di energia che permetta di far ripartire la nave danneggiata rubata dal re Terak e dalla strega Charal.\nDopo vari ostacoli incontrati, i due riescono a partire dal pianeta, tra il triste addio degli Ewok e in particolare di Wicket.\nDistribuzione.\nHome video.\nIl film, dopo la messa in onda nel 1985, fu distribuito in VHS e Laserdisc solo nel 1990 attraverso la MGM. Il DVD dovette aspettare circa vent'anni. Tra questa versione e quella in laserdisc ci sono diverse differenze:\nIl 23 novembre 2004 venne pubblicata, solo negli Stati Uniti, una versione digitale contenente il film e il suo prequel, \"L'avventura degli Ewoks\". La confezione era composta da un disco a doppio strato, con ciascun film su ogni lato.\nContenuti:"}
{"id": "1555689", "revid": "486946", "url": "https://it.wikipedia.org/wiki?curid=1555689", "title": "Ferrovia Firenze-Lucca-Viareggio", "text": ""}
{"id": "1555690", "revid": "6923", "url": "https://it.wikipedia.org/wiki?curid=1555690", "title": "Aviosuperficie", "text": "Le aviosuperfici, sono strutture private che devono essere autorizzate dall'Ente Nazionale Aviazione Civile quando siano adibite a trasporto pubblico passeggeri o vi svolga attivit\u00e0 di scuola di volo. In assenza di tali attivit\u00e0 si parla di aviosuperfici gestite, non essendo necessaria alcuna autorizzazione.(Decreto del Ministero delle Infrastrutture e Trasporti del 10 febbraio 2006, Circolare ENAC 30 ottobre 2013), su cui \u00e8 possibile operare con aeromobili ultraleggeri e di aviazione generale. Le aviosuperfici in genere sono dotate di pista erbosa, a volte anche in bitume similmente agli aeroporti, e di infrastrutture come hangar, pompa carburante, bar e altri servizi, nate in seguito alla liberalizzazione delle aree di atterraggio del 1968 (legge Gex). Sono catalogate dall'ENAC in un apposito elenco\nL'uso di aviosuperfici per attivit\u00e0 di trasporto pubblico con velivoli \u00e8 consentito esclusivamente per i voli non di linea e con velivoli di massa massima al decollo non superiore a 5\u00a0700 kg e numero di posti passeggeri non superiore a nove.\nSulle aviosuperfici sono spesso presenti scuole di volo per il conseguimento dell' \"Attestato per il Volo da Diporto o Sportivo\" VDS (ultraleggeri) e licenze di volo LAPL/PPL (aeromobili di Aviazione Generale).\nIn alcuni casi anche alle aviosuperfici viene assegnato il l'indicatore di localit\u00e0 o codice ICAO (ad esempio l'Aviosuperficie di Sondrio-Caiolo - LILO). L'elenco di tutti gli indicatori di localit\u00e0 Italiani \u00e8 reperibile nell'AIP nella sezione GEN. 2.4\nIn Italia.\nIn Italia per aviosuperficie, si intende \u00abun'area idonea alla partenza e all'approdo di aeromobili, che non appartenga al demanio aeronautico di cui all'art. 692 del codice della navigazione e su cui non insista un aeroporto privato di cui all'art.704 del codice della navigazione\u00bb.\nLe aviosuperfici si suddividono in segnalate e non segnalate, e in pendenza o non in pendenza (il limite per quelle non in pendenza \u00e8 il 2% di inclinazione). I piloti che vogliano usufruire di ognuna di queste quattro categorie di aviosuperfici devono conseguire un'apposita abilitazione. In Italia l'ENAC ha individuato 211 aviosuperfici (al 16 marzo 2020)"}
{"id": "1555695", "revid": "2130303", "url": "https://it.wikipedia.org/wiki?curid=1555695", "title": "Santuario della Madonna delle Lacrime (Treviglio)", "text": "Il santuario della Madonna delle lacrime \u00e8 il santuario di Treviglio dedicato alla Madonna delle Lacrime che il 28 febbraio 1522 salv\u00f2, con le sue prodigiose lacrime, la citt\u00e0 da sicura distruzione da parte delle truppe francesi, guidate dal generale Odet de Foix, offese dagli insulti di alcuni sprovveduti cittadini sicuri dell'appoggio imperiale.\nIl santuario, unico nella citt\u00e0, ricorda a tutti i prodigiosi eventi capitati nella chiesetta del convento delle agostiniane e la deposizione dell'elmo e della spada da parte del generale, particolarmente devoto al culto mariano, subito imitato da parte dei suoi soldati. Il santuario \u00e8 stato ampliato progressivamente e arricchito di stili diversi che proseguono dal 1600 fino ai giorni nostri.\nStoria.\nL'inizio dei lavori, la traslazione dell'icona e consacrazione.\nDopo l'autenticazione del miracolo, iniziata nel 1583 su pressione di Carlo Borromeo, che chiede una delegazione alla Santa Sede ed invia l'anno successivo il suo vicario Lodovico Audoeno, il 6 maggio 1591 vengono eletti quattro soprintendenti, uno per ogni porta, per erigere il santuario: Federico Rozzone, Giovanni Zuccone, Andrea Canzola e Giacomo Fachetto. Il 20 aprile 1593 due di questi vengono sostituiti da Luca Ferrando e Lodovico Lodi in quanto deceduti.\nIl 25 marzo 1594 viene posta la prima pietra.\nIl 27 maggio 1619 l'architetto caravaggino Fabio Mangone e i trevigliesi Bartolomeo Boldone e i fratelli Barizaldi iniziano la delicata fase di taglio del muro per traslare nel nuovo santuario l'immagine miracolosa della Madonna che verr\u00e0 completata con il collocamento avvenuto sabato 15 giugno. Il giorno successivo il cardinale Federico Borromeo, arrivato in citt\u00e0 il 14 giugno, celebra la messa aprendo cos\u00ec al culto il santuario trevigliese.\nGli anni successivi: modifiche e ampliamento.\nNel 1668 si decide di costruire un altare ad ornamento dell'effigie in marmi preziosi di varia specie e natura.\nTra il 1835 e il 1838 viene costruito il campanile del santuario.\nDopo un primo progetto d'ampliamento del santuario rimasto su carta del 1854, nel 1897 l'architetto ingegnere Cesare Nava, di origini milanesi, ne redige uno nuovo. Il 28 febbraio 1899 il cardinale Andrea Carlo Ferrari, arcivescovo di Milano, depone simbolicamente la prima pietra dell'ampliamento, che attualmente si trova vicino al leggio del Vangelo. L'8 settembre i lavori vengono aggiudicati ai capimastri Furia che per\u00f2 decidono, data l'entit\u00e0 dell'opera, di costituire un'impresa con i concorrenti Bencetti, Possenti e Rossi, tutti di origini trevigliese. Il 13 novembre iniziano effettivamente i lavori d'ampliamento.\nNel luglio del 1900 il cardinale Ferrari, in visita a Groppello d'Adda, si reca a Treviglio dove elargisce benedizioni dai ponteggi del santuario.\nNel 1912 i lavori di costruzione sono pressoch\u00e9 terminati, ma a causa dello scoppio della prima guerra mondiale, bisogner\u00e0 aspettare luglio del 1921 per vedere completati gli affreschi.\nIl 14 gennaio 1912 il cardinale Andrea Carlo Ferrari ordina vescovo nel santuario Pompeo Ghezzi, gi\u00e0 canonico curato della stessa chiesa, nominato vescovo di Diocesi di Sansepolcro da papa Pio X. Questo favorisce la diffusione della devozione alla Madonna delle Lacrime anche nella citt\u00e0 altotiberina, dove una copia in gesso dell'immagine di Treviglio \u00e8 conservata nella Cappella Lombezzi del cimitero urbano.\nIl 27 febbraio 1971 il cardinale Giovanni Colombo ordina presbitero nel santuario Giuseppe Merisi, originario di Treviglio, alla vigilia della festa patronale.\nI giorni nostri.\nNel 1981 la sala ex voto dalla parte del leggio del Vangelo viene adibita a cappella dell'adorazione su progetto del pittore Paolo Furia che ne esegue anche la variopinta vetrata.\nAll'interno del santuario sono tuttora gelosamente custoditi la spada e l'elmo del generale Odet de Foix, visconte di Lautrec che vengono esposti durante la settimana del Miracolo, a fine febbraio e inizio marzo. Il santuario ospita affreschi e tele del Molinari, dei fratelli Galliari, del Cresseri, dei Montalti e di Bernardino Butinone.\nRecentemente la sommit\u00e0 della facciata ha richiesto degli interventi di restauro dopo che alcuni pezzi di sculture sono precipitati al suolo; la stessa cosa \u00e8 successa per una piccola porzione della volta interna sopra all'altare, per fortuna senza colpire nessuno. Per tali motivi sono state effettuate alcune perizie."}
{"id": "1555696", "revid": "599013", "url": "https://it.wikipedia.org/wiki?curid=1555696", "title": "David Jones (calciatore 1984)", "text": ""}
{"id": "1555699", "revid": "1269024", "url": "https://it.wikipedia.org/wiki?curid=1555699", "title": "Aviosuperfici e idrosuperfici d'Italia", "text": "Di seguito sono elencate, rispettivamente, in ordine alfabetico per regione e in tabella, le aviosuperfici e le idrosuperfici italiane riconosciute dall'Ente nazionale per l'aviazione civile (ENAC)."}
{"id": "1555704", "revid": "599013", "url": "https://it.wikipedia.org/wiki?curid=1555704", "title": "Andy Todd", "text": "Biografia.\nSuo padre Colin Todd \u00e8 stato un calciatore ed allenatore di calcio professionista; tra il 1995 ed il 1999 Colin \u00e8 stato anche allenatore di Andy al Bolton."}
{"id": "1555708", "revid": "124815690", "url": "https://it.wikipedia.org/wiki?curid=1555708", "title": "Paul Jewell", "text": ""}
{"id": "1555716", "revid": "767487", "url": "https://it.wikipedia.org/wiki?curid=1555716", "title": "Morunglav", "text": "Morunglav \u00e8 un comune della Romania di 2.755 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 5 villaggi: B\u0103r\u0103\u0219ti, Ghio\u0219ani, Morune\u0219ti, Morunglav, Poiana Mare."}
{"id": "1555721", "revid": "1232112", "url": "https://it.wikipedia.org/wiki?curid=1555721", "title": "Tito Amodei", "text": "In attivit\u00e0 fino alla morte, nonostante l'et\u00e0 avanzata e la malattia di Parkinson che gli condizion\u00f2 soprattutto l'uso di una mano, ha operato dalla fine degli anni cinquanta prevalentemente come scultore nel campo dell'arte sacra e monumentale.\nAttraverso mostre, conferenze e pubblicazioni, ha promosso l'arte sacra attraverso un dibattito aperto alle pi\u00f9 innovative forme espressive, sebbene non scevro di controversie, portando nella pratica artistica il messaggio del concilio Vaticano II.\nNel corso degli anni, Tito dissolve progressivamente le componenti figurative e concettuali presenti nelle sue opere in favore di un'astrazione geometrica elaborata dalle forme base del cilindro e del piano e dalla ricerca dell'equilibrio prospettico e luministico di pesi e volumi con lo spazio circostante. Le sue sculture pi\u00f9 recenti - con l'eccezione parziale di quelle di committenza religiosa - sono strutture architettoniche in legno e meno frequentemente in bronzo e altri metalli, spesso di grandi dimensioni e commisurate per spazi aperti. Tra le sue opere figurano anche interventi decorativi per monumenti pubblici (come il monumento ai caduti di Colli a Volturno e San Giovanni a Piro) o santuari (santuario di San Gabriele dell'Addolorata).\nNel 2006, si \u00e8 svolta una mostra dedicata alla sua produzione dal 1979 al 2005, comprendente sculture, disegni e incisioni, presso gli spazi espositivi del polo museale del Vittoriano a Roma. Due sue opere sono conservate nella collezione di arte contemporanea del Palazzo della Farnesina. Altre opere dell'artista - sculture, dipinti, incisioni - sono conservate ai Musei Vaticani, al Museo Staur\u00f3s di Isola del Gran Sasso d'Italia, allo SMAK di Gand, all'Albertina di Vienna e alla Kelvingrove Art Gallery and Museum di Glasgow, opera Spazio Forma Provvidenti \n(Italia, Molise - CB) presso il Maack \nAccanto alla produzione scultorea, \u00e8 da menzionare anche quella grafica, dai disegni a matita su carta alle acqueforti e serigrafie e la scenografia dello spettacolo teatrale \"Gilgamesh\", del 1999, per la regia di Shahroo Kheradmand.\n\u00c8 morto la mattina del 31 gennaio 2018 nella sua cella ai piedi della Scala Santa in Roma all'et\u00e0 di 91 anni. Le esequie si svolgono il 2 febbraio nella cappella di San Lorenzo in Palatio. \u00c8 sepolto nel cimitero dei padri Passionisti a Monte Argentario.\nLa formazione artistica e gli esordi.\nAbbraccia giovanissimo la vocazione religiosa dopo aver seguito un corso di esercizi spirituali tenuto dai Padri Passionisti a Colli a Volturno. Tra il 1940 e il 1943, entra in seminario a Nettuno per gli studi ginnasiali e successivamente in noviziato presso il convento dei Passionisti di Monte Argentario dove assume il nome di Tito. Negli stessi anni compie privatamente, come autodidatta, anche le prime esperienze di scultura, pittura e disegno.\nPochi anni dopo si sposta a Firenze per gli studi teologici che si concluderanno a Roma nel 1953 con l'ordinazione sacerdotale, e a Fiesole, nel 1950, conosce il pittore Primo Conti con cui consolida nel tempo una duratura amicizia e che diventer\u00e0 suo maestro all'Accademia di belle arti di Firenze tra il 1953 e il 1957. Risalgono sempre agli anni dell'accademia anche le frequentazioni, nella villa fiesolana di Conti, della scena artistica fiorentina e il progetto di una pubblicazione antologica sull'iconografia della Passione di Cristo nell'arte contemporanea che si concretizzer\u00e0 nel 1962 con l'edizione di \"50 artisti per la Passione\".\nConcluso il corso di studi, intraprende l'insegnamento umanistico nei licei della sua congregazione religiosa e parimenti l'attivit\u00e0 espositiva che gli frutta i primi riconoscimenti (vince due edizioni del \"Premio Costa d'Argento\"). Fino al 1962, la sua produzione pubblica \u00e8 ancora prevalentemente pittorica e confinata nell'ambito locale della provincia grossetana, ma risale all'estate del 1960 l'episodio della vita di Tito che fornisce a Giorgio Saviane lo spunto per il titolo della raccolta \"La donna di legno\" del 1979 e il soggetto di uno dei racconti che questa include: il minuto frate molisano rinviene sulla spiaggia di Orbetello un enorme tronco d'albero con cui realizza la sua prima scultura (\"Il Grande Nudo\", 1962-1964), un nudo di donna stilizzato dalla superficie nervosamente e minuziosamente scalpellata.\nLa prima produzione scultorea.\nNel 1961, Amodei apre un proprio studio a Firenze e la sua produzione acquista una pi\u00f9 precisa connotazione sia dal punto di vista stilistico che da quello ideale e valoriale come espresso nel saggio di introduzione alla succitata antologia sul tema della passione: il dichiarato impegno per la rinascita dell'arte sacra in chiave moderna come espressione indipendente \"\u00abda ogni soggezione di canone o di maniera e dall'interferenze protettive e vincolanti della societ\u00e0, che gli agevoler\u00e0 una pi\u00f9 immediata rispondenza alle mozioni dello spirito\u00bb\" proprio in quanto \"opera sacra\" e non un \"\u00abesclusivo e spicciolo mezzo di devozionale sollecitazione.\u00bb\".\nQueste intenzioni si iniziano a cogliere, a partire dagli anni sessanta, nella numerosa serie di \"Deposizioni\", sia dipinte che scolpite in legno o bronzo, e ne \"Il Grande Nudo\", tutte opere ancora chiaramente figurative, ma caratterizzate da una progressiva semplificazione del segno ed un'elevata tensione meditativa che \"\u00abrichiama da un lato gli espressionisti e dall'altra i neoprimitivisti alla Barlach\u00bb\". (\"Appella, 2005\")\nNel 1964, alla \"Mostra del Documentario d'arte\" della Biennale di Venezia, viene presentato \"Passione di Cristo nell'arte contemporanea\", un documentario del 1963, - tratto dal volume \"50 artisti per la Passione\" - di cui Tito cura la sceneggiatura e la fotografia.\nSempre nel 1964, con le personali di Prato e Torino - che riporta in catalogo il racconto di Saviane - e la partecipazione alla \"II Mostra Nazionale dell'Incisione Sacra\" di Firenze, lo scultore molisano ottiene un primo riconoscimento a livello nazionale e viene inserito nei cataloghi \"Scultura Italiana Contemporanea\" del 1965 (a cura di Gabriele Mandel) e \"Arte Contemporanea Italiana\" del 1966 (con un testo di Luigi Servolini). Inizia in questi anni la piena attivit\u00e0 espositiva e di committenza in Italia e all'estero.\nNel 1966 si trasferisce nell'attuale atelier, situato nel complesso del santuario della Scala Santa a Roma, nei locali che dovevano costituire originariamente la nuova cripta mai completata dell'edificio lateranense e che vengono successivamente riadattati per ospitare lo spazio artistico polivalente da lui promosso. Nell'aprile del 1970, con la mostra \"Arazzi sulla Passione\" di Enrico Accatino, viene inaugurato, accanto allo studio dello scultore, il Centro di Sperimentazione Artistica \"Sala 1\" e un teatro che svolgono tuttora attivit\u00e0 culturali ed espositive nel campo dell'arte contemporanea.\nNel 1974 conosce il pittore cileno Sebasti\u00e1n Matta con cui realizza, a Roma, la mostra \"Bella Ciao - Dare alla Vita una Luce\". Nel dicembre 1975 organizza, negli spazi espositivi di Sala 1, una personale delle opere a soggetto sacro di Fritz Wotruba (\"Wotruba e la dimensione sacra\"), a pochi mesi dalla morte dello scultore austriaco.\nNel 1976 si tiene alla Sala 1, la personale \"Tito - Le sculture\". Alla carica drammatica espressa nelle \"Deposizioni\", si affianca, per la prima volta, il tema del gioco fantastico che sar\u00e0 presente anche negli anni ottanta: composizioni in legno e bronzo in cui forme naturali dal significato simbolico (le mele, il pesce, l'uovo, il sole, l'uccello) sono incluse o imprigionate in architetture geometriche che, con i giochi di luce e ombra creati dagli elementi scultorei e i movimenti dell'osservatore, fanno \"un uso espressivo della luce\".\nLe grandi sculture.\nNei primi anni 1980, le sue opere mostrano una crescente essenzialit\u00e0 come nella scultura-totem \"Albero nuovo\" del 1982. \"\u00abLe mie ultime sculture (1983/84)\"\u00a0\u2013 come dichiara l'artista, nel 1984, a proposito delle ultime realizzazioni\u00a0\u2013 \"segnano il punto di arrivo di venti anni di lavoro. (...) Ora \u00e8 solo il segno che crea un'architettura e qualche volta si impone alla medesima. Ma \u00e8 un segno che modellato in legno si fa corpo e come tale diventa luce in opposizione costante con la sua ombra, ottenendo un blocco serrato e libero insieme\u00bb\".\nIn occasione della mostra \"Sculture di segni\", tenutasi a Roma alla galleria Sala 1 nel 1985, diverr\u00e0 pi\u00f9 esplicita questa nuova concezione della scultura come segno ed architettura: si tratta di opere caratterizzate da una ripetizione ritmica e fitta di elementi lignei che domineranno la produzione di Tito fino al 1991. Come sottolinea Enrico Crispolti nel catalogo della mostra: \"\u00abPer una decina d'anni, fra i primissimi Settanta e l'esordio degli Ottanta (\u2026) Tito ha lavorato, sempre appunto in legno, su forme simboliche nel rapporto fra superfici ampie e puntualizzazioni di determinanti evidenze segnico-totemiche, ironiche, fantastiche, mitiche (...). Ora ogni simbolismo \u00e8 invece caduto, in questa sua nuovissima scultura; il segno puro, assoluto, costruendovi nell'iterazione serrata e incalzante la propria struttura affermativa\u00bb.\"\nNel 1987, espone, negli spazi di Sala 1, \"La Grande Scultura\", presentata nell'omonimo catalogo da Filiberto Menna. Nel 1990, in occasione della celebrazione del cinquecentenario della nascita di Ignazio di Loyola, realizza una decorazione in terracotta di trenta metri per l'abside della cappella del collegio Massimo all'EUR.\nNel 1991, al Palazzo dei Consoli di Gubbio, viene inaugurata la mostra itinerante \"Le Grandi Sculture\" che prosegue fino al 1994. Nel 1995, ha luogo a Roma, presso la basilica dei Santi Giovanni e Paolo, una nuova mostra personale (\"Semi della Forma, Ultime sculture\"): la forma dell'uovo, quale archetipo simbolico, viene reinterpretata da Tito avvalendosi di materiali quali la terracotta, il legno, l'alluminio e il rame; le sculture, nelle intenzioni dell'artista, \u201c\"dialogano ritmicamente\"\u201d con le colonne di granito dell'imponente struttura architettonica della basilica.\nTra il 2002 e il 2005, realizza un altro importante lavoro di decorazione: un mosaico di 150 m\u00b2 per la cripta del Santuario di Santa Maria Goretti a Nettuno. Nel 2004, realizza e colloca le stazioni per la Via Crucis nei Sassi di Matera.\nIl 19 agosto 2014, in provincia di Perugia, inaugura la 28 edizione di \"Scultori a Brufa, la strada del vino e dell'arte\", dove vedr\u00e0 prendere forma la sua pi\u00f9 grande installazione scultorea dal titolo \"Vibrazioni\". Questa opera alta 6 metri e larga 2 \u00e8 la prima opera in acciaio inox riproducente uno dei motivi ricorrenti nelle sue precedenti grandi sculture in legno."}
{"id": "1555725", "revid": "11557", "url": "https://it.wikipedia.org/wiki?curid=1555725", "title": "Shefa-'Amr", "text": ""}
{"id": "1555726", "revid": "110157", "url": "https://it.wikipedia.org/wiki?curid=1555726", "title": "Movileni (Olt)", "text": "Movileni \u00e8 un comune della Romania di 3.707 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 2 villaggi: Bacea e Movileni."}
{"id": "1555728", "revid": "287204", "url": "https://it.wikipedia.org/wiki?curid=1555728", "title": "Bussola (disambigua)", "text": ""}
{"id": "1555731", "revid": "110157", "url": "https://it.wikipedia.org/wiki?curid=1555731", "title": "Ob\u00e2r\u0219ia (Olt)", "text": "Ob\u00e2r\u015fia \u00e8 un comune della Romania di 3.042 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 5 villaggi: C\u00e2mpu P\u0103rului, Coteni, Ob\u00e2r\u0219ia, Ob\u00e2r\u0219ia Nou\u0103, Tabonu."}
{"id": "1555738", "revid": "628767", "url": "https://it.wikipedia.org/wiki?curid=1555738", "title": "Provincia di Elqui", "text": " \nLa provincia di \u00e8 una delle tre province della regione cilena di Coquimbo il capoluogo \u00e8 la citt\u00e0 di Coquimbo. \nLa provincia di Elqui \u00e8 suddivisa in sei comuni:"}
{"id": "1555741", "revid": "1305772", "url": "https://it.wikipedia.org/wiki?curid=1555741", "title": "Oporelu", "text": "Oporelu \u00e8 un comune della Romania di 1.354 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 4 villaggi: Beria de Jos, Beria de Sus, Oporelu, R\u0103de\u0219ti."}
{"id": "1555748", "revid": "599013", "url": "https://it.wikipedia.org/wiki?curid=1555748", "title": "Leighton Baines", "text": "\u00c8 il primatista per numero di assist nella storia della Premier League (53).\nCaratteristiche tecniche.\nLeighton Baines ricopriva principalmente il ruolo di terzino sinistro, ma poteva essere impiegato anche come esterno di centrocampo nel 3-5-2. Era particolarmente abile nei cross e nei calci piazzati.\nCarriera.\nClub.\nWigan.\nLeighton Baines \u00e8 nato e cresciuto a Kirkby, Merseyside, allevato da una famiglia di classe operaia. Dopo averne fatto la trafila giovanile, ha esordito per il Wigan Athletic nel 2002 ed ha fatto parte della squadra che ha vinto il campionato di Second Division nel 2003. Ha guadagnato un posto da titolare, per\u00f2, soltanto con la promozione del Wigan in Premier League nel 2005. Quella stagione ha visto anche la prima rete da professionista di Baines, con un tiro dalla lunga distanza contro l'Ipswich Town.\nBaines ha firmato un nuovo contratto con il Wigan a febbraio 2005, nonostante il suo nome fosse stato avvicinato a quello di grandi club inglesi, quali Manchester United, Arsenal ed Everton. Ha esteso nuovamente l'accordo con la sua squadra dopo le prestazioni nella prima stagione in Premier League. Ha giocato da titolare anche nella finale di Football League Cup 2005-2006 contro il Manchester United, partita in cui il Wigan \u00e8 stato sconfitto nettamente per quattro a zero.\nEverton.\nA luglio 2007, ha rifiutato un trasferimento al Sunderland, nonostante l'offerta di sei milioni di sterline accettata dal Wigan. Il mese seguente, ha firmato per l'Everton, squadra che ha trovato un accordo col Wigan in cambio di cinque milioni di sterline, oltre ad un milione bonus in base alle presenze. Non ha giocato con regolarit\u00e0 nel suo primo campionato, collezionando soltanto ventinove apparizioni tra tutte le competizioni, a causa di un infortunio e per via della buona forma di Phil Jagielka e Joseph Yobo al centro della difesa, con Joleon Lescott sulla sinistra.\nLa seconda stagione all'Everton, ha visto incrementare il suo minutaggio. A causa di un infortunio di Yobo, Lescott \u00e8 stato utilizzato al centro e Baines ha potuto giocare come terzino. \u00c8 stato votato come giocatore del mese dell'Everton per due volte consecutive nel campionato 2008-2009.\nBaines ha segnato la prima rete in Premier League il 21 marzo 2009, dopo cinquantasette partite (tra tutte le competizioni) in cui \u00e8 rimasto all'asciutto, andando a segno a Fratton Park contro il Portsmouth. Il 30 agosto 2009, ha segnato all'ultimo minuto un calcio di rigore contro la sua ex-squadra, il Wigan, permettendo all'Everton di imporsi per due a uno. A settembre dello stesso anno, ha capitanato i \"Toffees\" per la prima volta in carriera, in una sfida di Europa League contro l'. il 27 gennaio 2014 rinnova il suo contratto con i \"Toffees\" fino al 2018.\nAlla fine della stagione 2018-2019 prolunga il suo contratto di un anno con la societ\u00e0 di Liverpool.\nNella stagione 2019-20, il 18 dicembre 2019, ha segnato il goal del pareggio contro il in Carabao Cup, match terminato 2-2; ai calci di rigore, l'Everton viene eliminato, con Baines che si fa parare il suo tiro dagli undici metri.\nA conclusione della stagione 2019-2020, con l' che chiude 12\u00ba in Premier League, Baines annunciato il suo ritiro dal calcio professionistico, chiudendo la sua esperienza all'Everton dopo 13 anni, con 420 presenze e 39 goal. Termina la sua carriera dopo aver disputato 583 partite e segnato 43 goal a livello di club e scendendo 30 volte in campo e siglando 1 goal con la maglia dell'Inghilterra, per un totale di 613 partite ufficiali e 44 reti.\nNazionale.\nHa segnato una rete di vitale importanza per l' contro la il 6 ottobre 2006, permettendo alla sua selezione di imporsi nell'andata dei play-off per la qualificazione all'Europeo Under-21. Nella manifestazione vera e propria, Baines ha giocato in tutte e quattro le gare disputate dagli inglesi.\nBaines \u00e8 stato poi convocato dalla nazionale maggiore, per la prima volta, a marzo 2009. In quell'occasione, per\u00f2, non ha debuttato con l', non venendo utilizzato. L'esordio \u00e8 arrivato quindi l'anno successivo, in un'amichevole contro l' disputata il 3 marzo 2010 a Wembley, partita vinta per 3-1 dagli inglesi. Baines ha giocato per l'intera gara. Successivamente, \u00e8 stato selezionato tra i trenta pre-convocati di Fabio Capello per il Mondiale 2010, non rientrando per\u00f2 nei ventitr\u00e9 calciatori scelti definitivamente per la manifestazione.\nIl 7 settembre 2012 realizza il suo primo goal in nazionale contro la Moldavia.\nViene selezionato dal CT Roy Hodgson tra i 30 pre-convocati per il Mondiale 2014. Successivamente, rientra nella lista dei 23."}
{"id": "1555750", "revid": "1305772", "url": "https://it.wikipedia.org/wiki?curid=1555750", "title": "Opta\u0219i-M\u0103gura", "text": "Opta\u0219i-M\u0103gura \u00e8 un comune della Romania di 1.243 abitanti, ubicato nel distretto di Olt, nella regione storica della Muntenia. \nNel 2003 il villaggio di Vit\u0103ne\u0219ti si \u00e8 staccato dal comune di Opta\u0219i-M\u0103gura per andare a formare il comune di S\u00e2rbii-M\u0103gura."}
{"id": "1555751", "revid": "287204", "url": "https://it.wikipedia.org/wiki?curid=1555751", "title": "Optasi-Magura", "text": ""}
{"id": "1555753", "revid": "647919", "url": "https://it.wikipedia.org/wiki?curid=1555753", "title": "Optasi Magura", "text": ""}
{"id": "1555757", "revid": "767487", "url": "https://it.wikipedia.org/wiki?curid=1555757", "title": "The Cost of Loving", "text": "The Cost Of Loving \u00e8 un album del gruppo degli Style Council pubblicato nel 1987. Quest'album vede il gruppo concentrarsi sugli stili del R&amp;B, che negli anni ottanta si stava diffondendo in America. Le atmosfere urbane contemporanee di \"The Cost of Loving\" hanno rappresentato uno scossone per i fan, abituati a quel mix continentale di soul, jazz e folk europeo che aveva caratterizzato i due album precedenti del gruppo. L'etichetta statunitense Geffen, sentiti i brani, ha subito deciso di lasciar fuori il gruppo dalla propria scuderia. Alla fine \u00e8 stata la PolyGram ad accettare di pubblicare l'album negli Stati Uniti, sostituendo per\u00f2 la tanto criticata copertina color arancione internazionale. A Curtis Mayfield, pioniere della cosiddetta \"musica soul socialmente consapevole\", \u00e8 stato chiesto di mixare parte del materiale dell'album, che evidenzia spunti provenienti dalla musica house e dalle sonorit\u00e0 di Jimmy Jam e Terry Lewis. L'edizione originale dell'album per il mercato britannico \u00e8 concepita e pubblicata come doppio EP in formato 12\" racchiuso in un pieghevole disegnato da Simon Halfon seguendo le idee di Weller."}
{"id": "1555759", "revid": "164730", "url": "https://it.wikipedia.org/wiki?curid=1555759", "title": "Pashupati Shumsher Jung Bahadur", "text": ""}
{"id": "1555762", "revid": "543975", "url": "https://it.wikipedia.org/wiki?curid=1555762", "title": "Episodi di Miracles", "text": "Messa in onda.\nQuesta pagina contiene l'elenco delle 13 puntate che formano la prima e unica stagione della serie televisiva \"Miracles\"."}
{"id": "1555764", "revid": "628767", "url": "https://it.wikipedia.org/wiki?curid=1555764", "title": "Provincia di Limar\u00ed", "text": " \nLa provincia di Limar\u00ed \u00e8 una delle tre province della regione cilena di Coquimbo, il capoluogo \u00e8 la citt\u00e0 di Ovalle. \nLa provincia \u00e8 suddivisa in cinque comuni:"}
{"id": "1555766", "revid": "767487", "url": "https://it.wikipedia.org/wiki?curid=1555766", "title": "Osica de Jos", "text": "Osica de Jos \u00e8 un comune della Romania di 1.691 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Bobu e Osica de Jos.\nOsica de Jos \u00e8 divenuto comune autonomo nel 2003, staccandosi dal comune di Dobrun."}
{"id": "1555776", "revid": "729019", "url": "https://it.wikipedia.org/wiki?curid=1555776", "title": "Brasserie d'Oc", "text": "La Brasserie d'Oc \u00e8 un'industria della birra artigianale stabilita a M\u00e8ze nel dipartimento di H\u00e9rault.Produce diverse birre senza conservanti, \"non filtrate e non pastorizzate\". Sul sito dell'industria della birra \"si pu\u00f2 visitare\", la storia della birra e la fabbricazione \"in tre linguaggi\" (FR, ANG, ALL).\nLe marche prodotte.\nLa Pesca.\n\"La Pesca\" \u00e8 una birra bionda con il gusto forte di luppolo con aromi di agrumi, contiene il 5% di Alcool (vol). Prodotta in bottiglie da 33cl e da 75 cl, ideale servilrla con una temperatura dagli 8 ai 10 \u00b0C.\nLa Pavoa.\n\"La Pavoa\" \u00e8 una birra chiara di tipo belga alle cinque spezie. Birra molto dolce senza amarezza. Si consuma su qualsiasi prodotto del mare, contiene il 5% di Alcool (vol). Prodotta in bottiglie da 33cl e da 75 cl, ideale servirla con una temperatura dagli 8 ai 10 \u00b0C.\nL'Occita.\n\"L'Occita\" \u00e8 una birra ambrata di tipo Real Ale inglese. Ideale su formaggi e come digestivo, contiene il 5,5% di Alcool (vol). Prodotta in bottiglie da 33cl e da 75 cl, ideale servilrla con una temperatura dai 10 ai 12 \u00b0C.\nLa Mouska.\n\"La Mouska\" \u00e8 una birra chiara al moscatello di Frontignant ideale su fegato grasso ed in cucina, con lo zuccherato ed il salato, contiene il 5,5% di Alcool (vol). Prodotta in bottiglie da 33cl e da 75 cl, ideale servilrla con una temperatura dagli 8 ai 10 \u00b0C.\nVia Domitia.\n\"Via Domitia\" \u00e8 una birra chiara di fermentazione bassa di tipo Pils, contiene il 5,2% di Alcool (vol). Prodotta in fusti da 20lt e in bottiglie decorate da 2 lt, ideale servilrla con una temperatura dagli 8 ai 10 \u00b0C.."}
{"id": "1555780", "revid": "156107", "url": "https://it.wikipedia.org/wiki?curid=1555780", "title": "Albero della libert\u00e0", "text": "LAlbero della libert\u00e0 fu un simbolo della Rivoluzione francese.\nStoria.\nDurante la Rivoluzione francese i repubblicani piantarono il primo albero della libert\u00e0 nel 1790, a Parigi.\nGli alberi della libert\u00e0 vennero successivamente piantati in ogni municipio di Francia e anche in Svizzera e in Italia. Generalmente gli alberi della libert\u00e0 erano piantati nella piazza principale della citt\u00e0. Molti di questi alberi furono sradicati una volta passato il periodo rivoluzionario. Tuttavia, alcuni sono ancora presenti.\nUn decreto della Convenzione del 1792 ne regolava l'uso e l'addobbo: non doveva necessariamente essere una vera e propria pianta vegetale, bens\u00ec poteva consistere anche soltanto di una semplice asta o palo di legno pavesato con nastri tricolori (azzurro, bianco, rosso in quello francese; verde, bianco, rosso in quello italiano) ed incoronato col berretto frigio rosso e adorno di bandiere. Veniva usato per cerimonie civili: giuramento dei magistrati, fal\u00f2 di diplomi nobiliari e anche per festeggiamenti rivoluzionari come la danza della Carmagnola.\nL'albero della libert\u00e0 rimase un simbolo della ideologia liberale repubblicana, e come tale venne talvolta impiantato anche negli anni successivi, in occasione di eventi repubblicani. Per esempio a Ravenna il 15 febbraio 1849, in piazza del Popolo, per festeggiare la nascita della Repubblica romana, avvenuta pochi giorni prima, venne impiantato un nuovo albero della libert\u00e0 nel medesimo posto di quello eretto nel 1797 durante il periodo napoleonico.\nSempre lo stesso giorno un albero della libert\u00e0 venne piantato ad Alfonsine, e fino al ritorno del potere papalino e conseguente suo abbattimento divenne sede di un rituale di matrimonio civile: i due sposi, girando attorno all'albero pronunciavano le seguenti frasi: \"Sotto quest'Albero / Di verdi foglie, O cari amici, / Questa \u00e8 mia moglie. [\u2026] Sotto a quest'Albero / Bello e fiorito, Questi, il vedete, / \u00c8 mio marito\".\nIn Italia durante la settimana rossa.\nA Conselice, nella bassa romagnola, il 14 giugno 1914, nel corso della settimana rossa venne piantato un acero del Canada come albero della libert\u00e0, con la scritta \"Evviva la Rivoluzione sociale\", altri alberi furono piantati a Sant'Agata sul Santerno e a Massa Lombarda, con le bandiere nere anarchiche e il berretto frigio della Rivoluzione francese.\nL'episodio di Lauria.\nSpesso l'albero della libert\u00e0 era al centro di disordini e di diatribe tra rivoluzionari liberali e conservatori, che vollero abbatterlo non appena cess\u00f2 il periodo rivoluzionario. A Lauria il beato Domenico Lentini seppe placare gli animi delle fazioni con la proposta di erigere al posto dell'albero della libert\u00e0 la croce che defin\u00ec \"albero del riscatto e della salute\". Le sue parole convinsero gli spiriti repubblicani a rinunciare all'albero della libert\u00e0.\nL'olmo di Montepaone.\nA Montepaone, nella piazza antistante la chiesa, sopravvive uno degli alberi della libert\u00e0 piantati nel 1799, a simboleggiare la fine del regno borbonico, si tratta di un olmo, ora inserito nella banca dati degli olmi monumentali europei. Di questa pianta, ad opera del CNR viene crio-conservato il germoplasma in modo da poter clonare la pianta nel caso di una sua morte. Verso la pianta si affacciano le finestre della casa di Gregorio Mattei e Luigi Rossi, patrioti entrambi, giustiziati al ripristino del potere borbonico.\nL'Albero della libert\u00e0 in Italia nel \u201ctriennio giacobino\u201d 1796-99.\nL'albero della libert\u00e0 \u00e8 stato anche in Italia il simbolo e la manifestazione dell'esultanza popolare per la caduta dei regimi assolutistici negli ultimi anni del Settecento.\nIl primo venne eretto a Oneglia, feudo dei Savoia, occupata dalle truppe francesi nel 1794, dove venne fondata la prima repubblica in Italia per opera di un rivoluzionario italiano divenuto celebre per la sua partecipazione alla Rivoluzione Francese, Filippo Buonarroti. In questa cittadina ligure si radunarono patrioti ed esuli di ogni regione italiana, dando vita a un governo provvisorio con il programma di creare scuole e centri di diffusione del pensiero rivoluzionario e per preparare delle insurrezioni in tutta l'Italia.\nDopo la fulminea vittoria di Napoleone Bonaparte contro gli eserciti austriaco e piemontese, gli esuli piemontesi arrivati al seguito dell'Armata d'Italia, il 24 aprile del 1796, innalzarono ad Alba l'albero della libert\u00e0 e governarono liberi per tre giorni nel Consiglio Municipale. Poi arrivarono il rivoluzionario vercellese, abate Giovanni Ranza, e l'albese Ignazio Bonafous che, insieme ad altri e con l'appoggio del generale francese Augerau, il 28 aprile proclamarono la Repubblica indipendente di Alba. Questa ebbe vita breve, perch\u00e9 dopo l'armistizio di Cherasco l'esercito piemontese rioccup\u00f2 la cittadina e i rivoluzionari dovettero di nuovo fuggire. Nel seguito di quell'anno Napoleone Bonaparte prosegu\u00ec l'avanzata, occup\u00f2 Milano e invase l'Italia settentrionale, sconfiggendo pi\u00f9 volte l'esercito austriaco. Poi estese l'occupazione all'Italia centrale, costrinse il papa a una pace umiliante, e distrusse le armate austriache che scendevano in successione dalle Alpi per fermarlo. In quei mesi tale violenta spallata liber\u00f2 le energie rivoluzionarie che covavano nella penisola italiana ed erano represse dai governi dell'Ancien R\u00e9gime.\nIl panorama politico della penisola venne rivoluzionato, sulle piazze di molti municipi italiani fu innalzato l'albero della libert\u00e0. A Reggio nell'Emilia un'insurrezione popolare cre\u00f2 la spinta da cui ebbe vita la Repubblica Cispadana che comprendeva anche le citt\u00e0 di Bologna, Ferrara e Mantova e dove per la prima volta sventolava la bandiera tricolore, allora un simbolo rivoluzionario.\nUna dopo l'altra seguirono a Milano la Repubblica Cisalpina, che poi assorb\u00ec la Cispadana, la Repubblica Ligure, la Repubblica romana e la Repubblica napoletana. Anche nel Piemonte e nella Toscana le dinastie regnanti dovettero fuggire e queste regioni entrarono a far parte dell'Italia dove la presenza francese aveva favorito la nascita di governi e municipalit\u00e0 autonome.\nIl \u201ctriennio giacobino\u201d dur\u00f2 poco e fin\u00ec drammaticamente perch\u00e9 nel 1799 l'offensiva delle potenze coalizzate contro la Francia provoc\u00f2 la caduta dei governi democratici e lo sterminio o la fuga dei suoi protagonisti. Si chiudeva cos\u00ec quella esperienza rivoluzionaria italiana e anche la successiva vittoria di Bonaparte a Marengo il 14 giugno 1800 non ne consent\u00ec pi\u00f9 la rinascita, inglobando invece, nel corso degli anni quasi tutta l'Italia all'interno dell'Impero napoleonico.\nTestimonianze iconografiche.\nIn questi anni si realizzano progetti festivi nelle piazze, espressione di politica autocelebrativa dei nuovi governi repubblicani e tentativo di coinvolgere le popolazioni. Nella realizzazione degli apparati domina il gusto neoclassico. La testimonianza iconografica degli \"alberi della libert\u00e0\" - disegni, incisioni, acquarelli - documenta un'arte ideologicamente orientata e al servizio della politica. I disegni sono spesso anonimi, come quello dell'albero eretto in piazza Grande a Reggio nell'Emilia, quello eretto a Padova nel Prato della Valle, quello eretto a Imola, quello di piazza del Campidoglio. Incisioni d'epoca testimoniano l'erezione dell'albero, come quello di Venezia. Mauro Guidi ha lasciato un disegno, inchiostro a penna, dell'albero della libert\u00e0 di Cesena. L'albero innalzato in Piazza San Marco, a Venezia, \u00e8 diventato anche il soggetto di un olio, di autore anonimo, oggi conservato al Museo Correr. "}
{"id": "1555782", "revid": "92723", "url": "https://it.wikipedia.org/wiki?curid=1555782", "title": "San Trovaso", "text": "San Trovaso \u00e8 una frazione del comune di Preganziol, in provincia di Treviso.\nGeografia fisica.\n\u00c8 situata a nord-ovest del capoluogo comunale e si sviluppa prevalentemente lungo via Franchetti sino all'incrocio con il Terraglio. \u00c8 praticamente contigua a Frescada e difatti l'ISTAT conteggia gli abitanti delle due frazioni come un unico centro. Cuore del paese \u00e8 piazza Armando Diaz, dove si affacciano le due chiese, l'oratorio, la scuola elementare e l'asilo. Il 5 ottobre 2008 \u00e8 stata attivata la stazione ferroviaria di San Trovaso sulla linea Venezia - Udine, rendendo possibile raggiungere il paese anche in treno. San Trovaso era nei secoli scorsi un territorio prevalentemente boschivo, ma i disboscamenti con il tempo hanno plagiato un paesaggio prettamente agricolo. La frazione \u00e8 attraversata, per tutta la sua lunghezza, da sud-ovest a sud-est dallo scolo Bigonzo che serpeggiando attraversa gli appezzamenti agricoli ed alcune vie del paese (Via Mestre e Via Cimitero).\nOrigini del nome.\nIl toponimo non \u00e8 altro che la storpiatura dei nomi dei patroni del paese, i \"Santi Gervasio e Protasio\". Un caso non unico, visto che a San Trovaso \u00e8 dedicata anche una nota chiesa di Venezia.\nStoria.\nIl Paese ha origini molto antiche ed \u00e8 citato gi\u00e0 in documenti del XII secolo. Inizialmente San Trovaso era accorpato al comune di Treviso. La parrocchia comprende anche le vicine localit\u00e0 di Settecomuni (a ovest) e Le Grazie (ad est, sul Terraglio). Per quanto riguarda Settecomuni, il suo territorio era un tempo spartito tra i sette \"comuni\" di Santo Angelo di Ghirada, San Trovaso, Preganziol, Sambugh\u00e8, Zero, San Vitale e Canizzano. La localit\u00e0 Le Grazie, infine, si riferisce al Santuario mariano (Santa Maria delle Grazie) risalente al Seicento, che ospita la sepoltura di Isabella Teotochi Albrizzi.\nMonumenti e luoghi d'interesse.\nArchitetture civili.\nVilla Franchetti.\nIl monumento di maggior pregio \u00e8 Villa Franchetti, edificio di fine Seicento che sorge lungo il Terraglio. Proprietaria fu Isabella Teotochi Albrizzi, che vi teneva un attivo centro culturale: tra gli altri, furono suoi ospiti Ugo Foscolo, che qui trov\u00f2 ispirazione per comporre il suo \"Dei sepolcri\", Antonio Canova e Ippolito Pindemonte.\nStazione di posta.\nLungo il Terraglio, in localit\u00e0 L'Albera, si trova un'antica stazione di posta, attualmente sede di un ristorante. La struttura \u00e8 comune a quella di altri edifici analoghi: a tre piani, con un ampio portico, era costituita dalla locanda affiancata dalle stalle e dalla bottega del maniscalco.\nIl Monumento ai Caduti.\nIl monumento ai Caduti rappresenta uno dei fulcri del paese essendo dei primi del 1900: fu infatti commissionato allo scultore trevigiano Silvio Rossetto (1868-1925) nel 1921 ed inaugurato il 24 settembre 1922 dall'allora amministrazione fascista di Preganziol. La statua \u00e8 in marmo bianco e raffigura un soldato privo di vestiti (la nudit\u00e0 del soldato cre\u00f2 non poche polemiche fra il clero locale e l'amministrazione, arrivando addirittura alla sua parziale distruzione ad opera di ignoti) rappresentato nelle posture come un eroe antico della classicit\u00e0. Essa \u00e8 rivolta in direzione del Monte Grappa e stringe con una mano la bandiera e alza con l'altra un pugnale, probabilmente ad indicare il coraggio con cui venne difesa la Patria. La scultura in origine poggiava su un basamento di granito collocato sopra un cumulo di rocce carsiche in cui vi erano conficcate alcune bombarde donate dal Ministero della guerra, il tutto racchiuso da una magnifica recinzione in ferro, negli anni novanta per\u00f2 il basamento originale venne rimosso e sostituito da quello attuale, di forma cubica ricoperto di lastre di marmo bianco e allo stesso modo la lapide trapezoidale con i nominativi dei caduti nella prima guerra mondiale fu sostituita da una seconda che accoglie anche i nomi dei militari e dei civili vittime del secondo conflitto. Sulla lapide sono stati inseriti in corrispondenza di alcuni nominativi anche i ritratti fotografici in vetroceramica fra i quali spicca il nome dell'esploratore italiano Raimondo Franchetti (1889-1935) che trascorse gran parte della sua vita proprio a San Trovaso dove risiedeva nella splendida villa che prende il suo nome.\nArchitetture religiose.\nVecchia parrocchiale.\nLa vecchia chiesa \u00e8 menzionata gi\u00e0 in un documento del 1146 con cui il vescovo di Treviso la donava ai paesani. Fu ampliata nel 1530 e nel 1792 (in questa occasione furono forse aggiunti i due angeli in marmo dell'altare e un organo). Attravers\u00f2 un grave stato di degrado fino al 1996, quando si concluse un radicale restauro.\nDi Gian Battista Carrer \u00e8 la \"Vergine del Rosario\", tela del 1833 che orna uno degli altari laterali, e la tela del soffitto, il \"Martirio dei Santi\" andata perduta in seguito al crollo del tetto del 1989. A Girolamo da Santacroce \u00e8 attribuita la pala dell'altar maggiore raffigurante i \"Santi Gervasio e Protasio\", mentre il tabernacolo \u00e8 del Marchiori.\nL'organo \u00e8 un Bazzani del 1843 a trasmissione meccanica con un manuale e pedaliera a leggio, donato alla parrocchia dai conti Albrizzi. Ha conservato la sua integrit\u00e0 nel corso degli anni ed \u00e8 stato restaurato nel 2002 dalla casa organaria di Francesco Zanin.\nNuova parrocchiale.\nLa nuova parrocchiale \u00e8 un ampio edificio dalle fattezze moderne consacrato nel 1983; la copertura lignea \u00e8 a tre vele ascendenti.\nSantuario delle Grazie.\nIn localit\u00e0 Le Grazie sorge un prezioso santuario del 1613. Fu innalzato con un piccolo monastero su un terreno donato dal patrizio Pietro Contarini agli eremiti di San Girolamo provenienti dall'isola lagunare delle Grazie. Soppresso l'ordine (1668), i beni del convento passarono alla Serenissima che li vendette agli Albrizzi, i quali demolirono il convento e adibirono la chiesa a cappella privata. Nel 1775 l'edificio fu ricostruito e la decorazione degli interni fu commissionata a Gian Battista Carrer. La pianta dell'edificio \u00e8 a croce latina con tre cappelle. Nell'abside centrale \u00e8 collocata una tela di ignoto raffigurante la \"Beata Vergine delle Grazie\". Caratteristici i due campanili identici posti ai lati della costruzione. Attualmente, presso la chiesa vive una comunit\u00e0 di suore Francescane di Cristo Re che gestiscono anche una scuola elementare.\nEconomia.\nIl paese ha vissuto prevalentemente di agricoltura e tutt'oggi \u00e8 il paesaggio rurale a prevalere nel territorio. L'industria si basa su una piccola zona artigianale posta ad ovest del centro, eccetto lo stabilimento della Goppion Caff\u00e8 che \u00e8 posto lungo il Terraglio, a ridosso della localit\u00e0 di Frescada."}
{"id": "1555783", "revid": "767487", "url": "https://it.wikipedia.org/wiki?curid=1555783", "title": "Osica de Sus", "text": "Osica de Sus \u00e8 un comune della Romania di 5.220 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 5 villaggi: Greci, Osica de Sus, Ostrov, Tomeni, Vl\u0103duleni."}
{"id": "1555785", "revid": "33689", "url": "https://it.wikipedia.org/wiki?curid=1555785", "title": "Gobbo", "text": ""}
{"id": "1555790", "revid": "686022", "url": "https://it.wikipedia.org/wiki?curid=1555790", "title": "Petra Delicado", "text": "Petra Delicado \u00e8 un personaggio letterario creato dalla scrittrice spagnola Alicia Gim\u00e9nez-Bartlett. Si tratta di un\u2019ispettrice della polizia di Barcellona che appare per la prima volta nel romanzo Riti di morte del 1996.\nIl personaggio.\nGi\u00e0 dal nome volutamente ossimorico si intuisce il carattere complesso e contrastante di Petra Delicado, personaggio duro ma sensibile e idealista, attento a nascondere la propria fragilit\u00e0 dietro una maschera di sarcasmo.\nCompetente e decisa nel suo lavoro, spesso brusca con i colleghi e insofferente rispetto ai riti sociali e mondani, non ama i compromessi neppure nel privato. Ha sposato in prime nozze il serioso e pedante avvocato Hugo, in seconde Pepe, troppo giovane e immaturo: \u00e8 al suo terzo matrimonio, con un architetto, Marcos Artigas, che ha quattro figli essendo stato anche lui sposato due volte: Federico (16 anni), Theo e Hugo (gemelli, 12 anni) sono i figli della prima moglie: Marina, di otto anni, della seconda. Petra si trova cos\u00ec improvvisamente a dover fare i conti con dei ragazzini che non sa come prendere, ma ai quali si affezioner\u00e0 e, anzi, trover\u00e0 la loro presenza in casa molto piacevole.\nPetra \u00e8 presentata come una donna molto interessante, poco al di sopra dei quaranta e, in tutto il ciclo, praticamente non invecchia, cos\u00ec come accade di solito ai protagonisti della letteratura gialla: cfr. per tutti Hercule Poirot che, presentato come gi\u00e0 pensionato nel 1920, \u00e8 attivo fino al 1970 e passa. In realt\u00e0 arrivati a \"Il silenzio dei chiostri\" la nostra protagonista avrebbe dovuto aver superato abbondantemente i cinquanta! Infatti nel primo libro, \"Riti di morte\" essa dichiara di esser stata sposata 14 anni con Hugo, conosciuto all'universit\u00e0, e che altri sette anni sono passati da allora: e fanno ventuno. In \" Un bastimento carico di riso\" afferma di lavorare con Ferm\u00edn da sette anni, quindi dall'epoca di \"Riti di morte\": in \"Nido vuoto\" \u00e8 passato ancora un altro anno. Il conto \u00e8 semplice: almeno 29 anni dal momento del primo matrimonio, avvenuto dopo la laurea in giurisprudenza.\nPetra e Ferm\u00edn Garz\u00f3n.\nLe fa da contraltare il suo compagno di indagini, il viceispettore Ferm\u00edn Garz\u00f3n, che grazie ai propri tratti fisici e caratteriali funziona da perfetta spalla all'ispettore Delicado.\nFerm\u00edn \u00e8 un uomo dall'aspetto bonario che ama il buon cibo e vede le cose in modo semplice ma non semplicistico. Adora parlare con le persone ed \u00e8 molto affabile, ma diventa duro con gli indiziati quando il lavoro lo richiede.\nFerm\u00edn \u00e8 vedovo quando comincia a lavorare con Petra ma dopo lungo esitare sposa, nel romanzo \"Nido vuoto\" la sua nuova compagna Beatriz Enarquez. Beatriz \u00e8 una donna non pi\u00f9 giovane ricca di famiglia, sofisticata e che ama sinceramente il vice ispettore Garzon. Si erano conosciuti durante una vacanza ad Ibiza.\nFemminista scontrosa, progressista e decisionista Petra, bonario, pratico, esperto e risoluto Ferm\u00edn. I due personaggi riescono ad intendersi alla perfezione grazie alla stima reciproca e all'ironia.\nSe Alicia Gim\u00e9nez-Bartlett \u00e8 stata paragonata ad Andrea Camilleri in versione spagnola, Pedra Delicado ed il suo assistente Garz\u00f3n sono stati confrontati con la coppia Scarpetta e Marino della autrice Patricia Cornwell, alla cui opera la scrittrice iberica si \u00e8 ispirata.\nSerie tv.\nNel 1999 dai gialli cui \u00e8 protagonista l'ispettore spagnolo \u00e8 stata tratta una prima serie televisiva in tredici puntate, interpretata da Ana Bel\u00e9n e Santiago Segura, trasmessa prima dalla piattaforma pay V\u00eda Digital e in seguito da Telecinco.\nNel 2019 \u00e8 iniziata la produzione di una nuova serie di 4 episodi da parte di Sky Italia e Cattleya, con Paola Cortellesi nei panni dell'ispettore, ma ambientata a Genova."}
{"id": "1555791", "revid": "1543377", "url": "https://it.wikipedia.org/wiki?curid=1555791", "title": "Stephen Glass", "text": "Molto noto nella seconda met\u00e0 degli anni novanta, cadde in disgrazia in seguito alla scoperta che la maggior parte dei suoi scoop giornalistici per il \"The New Republic\" erano in realt\u00e0 inventati di sana pianta, e per questo fu licenziato. La storia dell'ascesa e della caduta di Glass \u00e8 raccontata nel film del 2003 \"L'inventore di favole\".\nBiografia.\nStephen Glass crebbe a Chicago (Illinois). Frequent\u00f2 l'universit\u00e0 della Pennsylvania, dove fu il direttore esecutivo del \"The Daily Pennsylvanian\", il giornale studentesco. Laureatosi nel 1994, giunse presto agli onori della cronaca iniziando a scrivere articoli nel 1995 per il settimanale \"The New Republic\" all'et\u00e0 di soli 23 anni. Coniugava il suo lavoro a tempo pieno per il The New Republic, scrivendo occasionalmente pezzi anche per altre riviste quali \"Policy Review\", \"George\", \"Rolling Stone\" e \"Harper's\".\nLo scandalo del \"The New Republic\".\nLo scandalo, che avrebbe sconvolto la vita di Glass e avrebbe per sempre cambiato il mondo del giornalismo, non scoppi\u00f2 all'improvviso, ma avvenne gradualmente, visto che vi erano gi\u00e0 stati alcuni campanelli d'allarme sull'attendibilit\u00e0 del giovane giornalista. Nel 1997 Joe Galli del College Republican National Committee e David Keene dell'American Conservative Union, scrissero una lettera al New Republic con la quale accusavano Glass di aver inventato il suo articolo \"\"Spring Breakdown\" (Festa di primavera), nel quale il giornalista scrisse dell'ipocrisia dei giovani delegati repubblicani, dediti all'alcool, alla droga e alla prostituzione, e del tutto indifferenti al convegno del partito tenutosi nel 1997.\nNel Marzo dello stesso anno, la D.A.R.E. (un programma di educazione internazionale contro l'abuso di droga) accus\u00f2 Glass di menzogne per l'articolo \"Don't you D.A.R.E.\" (Non osare. Titolo ad effetto grazie ad un gioco di parole con il nome dell'associazione).\nIn un articolo del dicembre 1996 chiamato \"Hazardous to your mental health\" (Rischioso per la vostra salute mentale), Glass si scagli\u00f2 contro il Center for Science in the Public Interest. L'articolo port\u00f2 alla stesura di una lettera da parte del Centro nella quale si accusava Glass di inaccortenza, distorsioni e addirittura di plagio.\nInfine l'articolo del giugno 1997 \"Peddling poppy\"\" (Spacciando l'oppio), nel quale Glass parl\u00f2 di una conferenza tenutasi alla Hofstra University in cui intervenne l'ex Presidente USA George H. W. Bush, port\u00f2 ad una lettera scritta dai responsabili dell'ateneo alla rivista di Glass nella quale si rimarcavano gli errori del giornalista.\nIn seguito il proprietario della rivista Martin Peretz avrebbe ammesso che sua moglie ebbe modo di dirgli che trovava gli articoli di Glass incredibili e che aveva smesso di leggerli.\nAd ogni modo il \"New Republic\" continuava a supportare il giovane Glass e il suo lavoro, ed addirittura il direttore della rivista Michael Kelly scrisse una durissima lettera al C.S.P.I. apostrofandoli come bugiardi, a chiedendo pubbliche scuse per Glass.\nStephen Glass fu infine scoperto nel maggio 1998. La storia che port\u00f2 alla fine della sua carriera apparve sul New Republic il 18 maggio 1998, col titolo di \"Hack Heaven\" (Paradiso degli hacker), nella quale Glass raffigur\u00f2 fatti che per la loro natura apparivano quasi usciti da un film. Glass scrisse il pezzo parlando in prima persona, dando cio\u00e8 come l'impressione che la scena si svolgesse davanti a lui. L'articolo cos\u00ec iniziava:\n\"Ian Restil, un hacker di 15 anni che sembra pi\u00f9 una versione adolescente di Bill Gates, fa i capricci. \"Voglio pi\u00f9 soldi. Voglio una Mazda. Voglio un viaggio a Disney World. Voglio il primo numero dei fumetti di X-Men. Voglio un abbonamento a vita a Playboy, e poi a Penthouse. Fatemi vedere i soldi! Fatemi vedere i soldi!\"...\"\nIn pratica Glass scrisse di un ragazzino che era riuscito ad infiltrarsi nella rete informatica di una grossa azienda produttrice di software della California, la Jukt Micronics, e che i dirigenti di tale societ\u00e0, stupiti dalla sorprendente bravura del ragazzo, lo avevano addirittura assunto per garantire la sicurezza del sistema informatico dell'azienda.\nSubito dopo la pubblicazione di \"Hack Heaven\", il giornalista di Forbes.com Adam Penenberg, lo lesse ed inizi\u00f2 a fare delle ricerche. Non riusc\u00ec a trovare nemmeno una prova che la Jukt Micronics o qualcuno delle persone menzionate nella storia esistessero davvero. Quando Penenberg e Forbes ne parlarono con il New Republic, Glass si giustific\u00f2 affermando di essere stato ingannato dalle sue fonti. Tuttavia il direttore del New Republic, Charles \"Chuck\" Lane, avendo gi\u00e0 dei sospetti, fece a sua volta ricerche e chiese a Glass di accompagnarlo nei luoghi dove, secondo il giornalista, si erano dovuti svolgere i fatti, l'Hyatt Hotel di Bethesda (dove secondo il racconto di Glass Restil si sarebbe incontrato con i dirigenti della Jukt), e la sala conferenze dove Restil partecipava ad un convegno di hacker. Glass aveva descritto i dettagli dell'incontro e insistette con Lane che la storia era reale, tuttavia Lane scopr\u00ec che la sala conferenze era chiusa il giorno in cui Glass aveva ambientato la storia. Inoltre Lane chiam\u00f2 un numero telefonico di Palo Alto in California datogli da Glass che avrebbe dovuto corrispondere al Presidente della Jukt Micronics. Lane effettivamente parl\u00f2 con un uomo che si present\u00f2 come George Simms, Presidente del gruppo informatico. Quando poi Lane scopr\u00ec, grazie ad un altro giornalista del New Republic, che Glass aveva un fratello alla Stanford University a Palo Alto, da dove \"Simms\" aveva chiamato, cap\u00ec che Glass aveva chiesto al fratello di fingersi Simms. A questa scoperta segu\u00ec l'immediato licenziamento di Glass. Un'inchiesta interna del New Republic rivel\u00f2 che Glass aveva creato un sito web civetta, e un falso numero telefonico attraverso i quali Glass faceva condurre le ricerche della veridicit\u00e0 degli articoli che scriveva.\nIl New Republic in seguito rivel\u00f2 che almeno 27 dei 41 articoli scritti da Glass per la rivista erano in parte o completamente falsi. Alcuni come \"\"Don't you D.A.R.E.\" erano un mix di vero e falso, mentre altri come \"Hack Heaven\" erano completamente inventati. Dei rimanenti 14 articoli, Lane disse in seguito: \"Infatti, ci scommetterei che anche molto di quanto raccontato negli altri quattordici sia falso. Probabilmente stiamo garantendo la veridicit\u00e0 di quei quattordici, ma probabilmente sono falsi\". Anche Rolling Stone, George e Harper's in seguito condussero attente ricerche sugli articoli scritti per loro da Glass, ma non trovarono nulla di compromettente, solo George scopr\u00ec che Glass aveva falsificato delle citazioni in un pezzo scritto per loro, e si scus\u00f2 con i lettori e gli interessati.\nAlcuni dei pi\u00f9 famosi commentatori americani giudicarono la scoperta dei falsi di Glass come una pietra miliare nella storia del giornalismo on-line, essendo il pezzo di denuncia dei falsi di Glass apparso sul sito web di Forbes.\nDopo il giornalismo.\nDopo il suo licenziamento e la fine della sua carriera di giornalista, Stephen Glass si \u00e8 laureato in legge alla Georgetown University. Nel 2003 pubblic\u00f2 il suo romanzo autobiografico \"The Fabulist\". Intervistato da Steve Kroft per il famoso programma giornalistico della CBS 60 Minutes, disse \"Volevo che loro pensassero che io fossi un buon giornalista, una brava persona. Volevo che loro amassero le mie storie cos\u00ec avrebbero amato me\"\". Sempre nel 2003, Glass \u00e8 tornato brevemente al giornalismo scrivendo un articolo per Rolling Stone sulle leggi sull'uso di marijuana in Canada.\nGlass attualmente vive a Los Angeles e sta lavorando come assistente legale per uno studio giuridico della citt\u00e0.\nL'ordine degli Avvocati dello Stato della California ha respinto ripetutamente la richiesta di ammissione all'Ordine presentata da Glass, ed ha presentato ricorso contro il provvedimento di un giudice che invece dichiarava l'ammissibilit\u00e0 di Glass. Nel 2012, la Corte Suprema della California ha dichiarato la propria competenza a decidere su tale ricorso e sull'eventuale possesso dei requisiti morali per l'abilitazione di Glass all'esercizio della professionale di avvocato, pronunciandosi nel 2014 (con verdetto unanime) a sfavore della richiesta di Glass.\nMedia.\nLa storia di Glass \u00e8 stata efficacemente raccontata nel film \"L'inventore di favole\" (\"Shattered Glass\" in inglese, giocando sul significato del cognome del giornalista \"vetro\", quindi \"vetro in frantumi\"). Stephen Glass \u00e8 stato interpretato da Hayden Christensen."}
{"id": "1555792", "revid": "767487", "url": "https://it.wikipedia.org/wiki?curid=1555792", "title": "P\u00e2r\u0219coveni", "text": "P\u00e2r\u0219coveni \u00e8 un comune della Romania di 3.164 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Butoi, Olari, P\u00e2r\u0219coveni.\nNel 2004 da P\u00e2r\u0219coveni si \u00e8 staccato il villaggio di \u0218op\u00e2rli\u021ba, andato a formare un comune autonomo."}
{"id": "1555795", "revid": "287204", "url": "https://it.wikipedia.org/wiki?curid=1555795", "title": "Parscoveni", "text": ""}
{"id": "1555804", "revid": "767487", "url": "https://it.wikipedia.org/wiki?curid=1555804", "title": "Ple\u0219oiu", "text": "Ple\u0219oiu \u00e8 un comune della Romania di 3.378 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 7 villaggi: Arce\u0219ti, Arce\u0219ti-Cot, Cocor\u0103\u0219ti, Doba, Ple\u0219oiu, Schitu din Deal, Schitu din Vale."}
{"id": "1555806", "revid": "287204", "url": "https://it.wikipedia.org/wiki?curid=1555806", "title": "Plesoiu", "text": ""}
{"id": "1555809", "revid": "188323", "url": "https://it.wikipedia.org/wiki?curid=1555809", "title": "Materia seconda", "text": ""}
{"id": "1555810", "revid": "1305772", "url": "https://it.wikipedia.org/wiki?curid=1555810", "title": "Salsano", "text": ""}
{"id": "1555811", "revid": "767487", "url": "https://it.wikipedia.org/wiki?curid=1555811", "title": "Solution 7", "text": "Solution 7 \u00e8 il primo EP della band melodic death metal Norther, uscito nel 2005 per la Spinefarm Records.Il nome del disco \u00e8 dovuto al fatto che \u00e8 la settima pubblicazione della band (contando anche il DVD \"Spreading Death\")."}
{"id": "1555814", "revid": "599013", "url": "https://it.wikipedia.org/wiki?curid=1555814", "title": "Markku Al\u00e9n", "text": " Dotato di grandi capacit\u00e0 velocistiche volto sempre alla vittoria, era soprannominato \"Maximum Attack\", sostenendo che un pilota, indipendentemente dal risultato, dovesse dare sempre il 110%. Per questa sua determinazione divenne popolare tra gli appassionati di rally.\nBiografia.\nGli inizi e gli anni nel Gruppo FIAT-Lancia.\nCominci\u00f2 a gareggiare nel Mondiale con la Volvo ottenendo buoni risultati e nel 1974 venne ingaggiato dalla FIAT. Con la 124 Abarth giunse terzo in Portogallo e al 1000 Laghi dello stesso anno, mentre nel 1975, dopo il terzo posto al Rally di Monte Carlo, arriv\u00f2 la prima vittoria in Portogallo. Nel 1976 inizi\u00f2 lo sviluppo della 131 Abarth con la quale vinse il 1000 Laghi seguito per\u00f2 da due ritiri al Sanremo e al RAC. Torna alla vittoria nel Rally del Portogallo nel 1977 sempre con la berlinetta torinese ma il resto della stagione \u00e8 un po' deludente, anche se la FIAT vinse il Campionato del Mondo.\nIl 1978 \u00e8 sicuramente il suo anno migliore: terzo in Svezia, primo in Portogallo, secondo all'Acropoli, primo in Finlandia al 1000 Laghi, secondo in Canada con la 131, poi vince il Rally di Sanremo con la Lancia Stratos. Grazie a questi risultati si aggiudica la Coppa Piloti FIA. Nel 1979 il gruppo FIAT riduce notevolmente la sua partecipazione al Mondiale dopo i titoli '77-'78. Al\u00e9n partecipa al Rally di Monte Carlo (3\u00ba), al Rally di Svezia (4\u00ba), al Safari (3\u00ba), al 1000 Laghi (1\u00ba), al Sanremo (6\u00ba) e al RAC (5\u00ba). Nel 1980 la FIAT torna nelle competizioni di rally con un nuovo programma ufficiale, ma Al\u00e9n viene sovrastato dal compagno di squadra Walter R\u00f6hrl che diventa Campione del Mondo con la casa torinese sulla sua 131 Abarth. Maximum Attack vince comunque il rally 1000 Laghi. Nel 1978 e nel 1980 Al\u00e9n vince anche il Giro Automobilistico d'Italia.\nNel 1981, complice l'avvento del nuovo regolamento delle vetture Gruppo B e l'entrata in scena della trazione a quattro ruote motrici (prima fra tutte l'Audi quattro) la 131 appare superata anche se Al\u00e9n vince ancora in Portogallo e arriva 2\u00ba all'Acropoli e al 1000 Laghi. Nel 1982 comincia lo sviluppo della Lancia Rally 037, che puntava tutto su un telaio molto leggero e quindi con un peso inferiore rispetto alla rivale Audi quattro. Il debutto avviene in Corsica con Al\u00e9n 9\u00ba. Questa gara \u00e8 per\u00f2 funestata dall'incidente di Attilio Bettega, giovane promessa del vivaio FIAT. Il pilota trentino nell'urto si rompe entrambe le gambe rimanendo lontano dalle gare fino al 1983. Il prosieguo della stagione \u00e8 una delusione con la vettura spesso ferma per guasti di natura meccanica. Al RAC, ultima gara del Mondiale, Al\u00e9n conquista un 4\u00ba posto facendo ben sperare per il 1983.\nPer il 1983 la Lancia apporta numerose modifiche alla 037, che ora ambisce al Mondiale. Infatti come detto in precedenza la berlinetta italiana fa della leggerezza il suo punto di forza, ma non solo perch\u00e9 il vantaggio delle quattro ruote motrici dell'Audi sulla terra \u00e8 minore, in proporzione, a quello della 037 su asfalto. Inoltre Cesare Fiorio ha riportato in squadra il Campione del Mondo in carica, Walter R\u00f6hrl, pagandolo oltre 1 miliardo di lire (record per l'epoca) per sole sei gare. R\u00f6hrl cercher\u00e0 di aiutare Al\u00e9n a vincere il titolo ma pretende di avere carta bianca al rally di Montecarlo, la gara da lui preferita. A Montecarlo vince R\u00f6hrl davanti ad Al\u00e9n con le Audi incapaci di rispondere sull'asfalto del Principato. Markku \u00e8 poi 4\u00ba in Portogallo, 1\u00ba in Corsica (dove rientra Bettega) e 2\u00ba all'Acropoli dove vince Rohrl. Tenta poi di superare il capolista Mikkola in Argentina (5\u00ba) e al 1000 Laghi (3\u00ba), vince a Sanremo, ma non pu\u00f2 nulla sul connazionale Campione del Mondo e viene sopravanzato anche da Rohrl vincitore in Nuova Zelanda. La Lancia vince comunque il Campionato del Mondo Marche e la 037 \u00e8 l'ultima vettura a due ruote motrici a vincerlo.\nIntanto alla Abarth gli ingegneri cominciano a progettare una nuova berlinetta a motore posteriore centrale e con trazione integrale da impiegare nel Mondiale Rally. Il 1984 si apre con il passaggio di Rohrl all'Audi, che cerca la rivincita sui rivali italiani. Al\u00e9n su Lancia 037 cerca di ottenere dei piazzamenti costanti a podio, ma fatica a contrastare l'Audi quattro A2 di Ingolstadt divenuta la vettura pi\u00f9 competitiva: \u00e8 8\u00ba a Montecarlo, 2\u00ba in Portogallo, 4\u00ba al Safari, 1\u00ba in Corsica, 3\u00ba all'Acropoli, 2\u00ba in Nuova Zelanda e al 1000 Laghi e alla fine conquista un onorevole 3\u00ba posto nella classifica mondiale. Nel 1985 la 037 \u00e8 ormai superata non solo dall'Audi Sport quattro, ma anche dalla nuova Peugeot 205 Turbo 16,che vince il Mondiale. In quella stagione accadde ci\u00f2 che molti paventavano dall'avvento delle Gruppo B: in Corsica Attilio Bettega, che gi\u00e0 tre anni prima aveva avuto qui un brutto incidente, esce di strada con la sua 037 scontrandosi contro degli alberi e morendo sul colpo. La Lancia si ritira dalla gara e salta le successive tre, proseguendo nello sviluppo della sua nuova vettura a trazione integrale: la Lancia Delta S4. Questa macchina fa il suo debutto al Rally MillePiste, in Francia, con Al\u00e9n che si ritira per un guasto alle sospensioni. Sempre Al\u00e9n arriva poi 3\u00ba al 1000 Laghi e 4\u00ba al Sanremo con la 037, dietro al giovane fuoriclasse della Lancia-Martini Henri Toivonen. La Delta S4 fa il suo debutto nel Mondiale al RAC, ultima gara della stagione '85, ottenendo subito un risultato prestigioso: 1\u00ba Toivonen, 2\u00ba Al\u00e9n.\n1986: il dramma di Toivonen e la grande occasione.\nIl 1986 comincia male per Al\u00e9n che si ritira a Montecarlo. Il suo compagno Toivonen, invece, vince nuovamente la gara, con un margine sul secondo arrivato, Salonen sulla 205, di oltre 4 minuti. In quel periodo Toivonen viene considerato il principale aspirante al titolo di campione del mondo, data la sua abilit\u00e0 nel guidare e nel gestire la competitiva Delta S4, in grado di erogare, grazie al sistema della doppia sovralimentazione, compressore volumetrico accoppiato al turbocompressore, oltre 500 CV. Anche in Svezia Toivonen \u00e8 al comando prima di ritirarsi per il cedimento di una valvola. Al\u00e9n, invece, arriva 2\u00ba dietro all'asso della Peugeot, Juha Kankkunen. Al Safari Al\u00e9n, con la vecchia 037, giunge 3\u00ba, mentre Kankkunen \u00e8 5\u00ba. In Portogallo l'inadeguatezza delle misure di sicurezza previste per il pubblico causa un'altra tragedia: Joaquim Santos sulla Ford RS200 esce di strada centrando la folla; muoiono 3 persone, 30 i feriti gravi. I piloti ufficiali si ritirano in segno di rispetto verso le vittime. Fino a quel momento, nella prova portoghese le tre Lancia di Al\u00e9n, Toivonen e Biason, nell'ordine, guidavano la classifica provvisoria. In Corsica, per\u00f2, esattamente un anno dopo l'incidente di Bettega, un'altra tragedia colpisce il Team Lancia; Henri Toivonen, che corre con 38 di febbre, ma saldamente in testa alla gara con 2'45\" di vantaggio su Bruno Saby, su Peugeot 205 T16 Evo2, esce di strada cadendo in un burrone, la Delta precipita e dopo vari cappottamenti si scontra contro una macchia d'alberi, con il serbatoio della benzina che esplode all'impatto: il promettente pilota finlandese e il suo navigatore Sergio Cresto periscono intrappolati nel rogo della propria vettura.\n\u00c8 il 2 maggio, ore 14:58, stesso giorno della morte di Bettega, sia lui che Toivonen avevano sulle portiere il numero 4. Il Team Lancia si ritira e lascia campo libero alla Peugeot che vince con Bruno Saby. Dopo il dramma della scomparsa dell'equipaggio di punta del team Lancia, il compito di conquistare il titolo passa ad Al\u00e9n. Il finlandese per\u00f2 non ottiene risultati utili in Grecia, dove si ritira per guasto meccanico. Vince Kankkunen, sempre pi\u00f9 leader del Mondiale. In Nuova Zelanda Al\u00e9n \u00e8 2\u00ba ancora dietro a Kankkunen e replica tale risultato anche in Argentina dietro al compagno di squadra Biasion, mentre Kankkunen si ritira. Il 1000 Laghi dell'86 pu\u00f2 essere definita come la gara della vita per Al\u00e9n: spinge forte subito guidando in maniera veloce sfiorando alberi e fossati. Durante la gara dice: \"sto andando troppo veloce\" come la cosa non lo riguardasse. Salonen e Kankkunen sono sbigottiti. Ma a 13 speciali dalla fine, quando tutto lascia presagire a una grande vittoria per Al\u00e9n, il finlandese della Lancia esce di strada. Arriva comunque 3\u00ba dietro Kankkunen, ma questo mina particolarmente la sua rincorsa al titolo. Al Sanremo succede qualcosa di eclatante: nel corso della competizione le Peugeot sono squalificate e viene loro impedito di proseguire il rally. L'oggetto del contendere sono quelle che la casa francese dice che siano delle protezioni per il serbatoio ma secondo i commissari sono delle minigonne laterali per aumentare il carico e le ritengono irregolari. La Lancia, senza rivali, piazza le sue macchine ai primi tre posti con Al\u00e9n 1\u00ba, Cerrato 2\u00ba, Biasion 3\u00ba. Fu curioso l'episodio che vide, in una delle ultime prove speciali del rally, Cerrato e Biason fermarsi e proseguire lentamente verso il termine della prova per poter permettere ad Al\u00e9n di recuperare secondi preziosi e passare in testa, come voluto dal capo della squadra corse Lancia Cesare Fiorio. Al\u00e9n arriva poi 2\u00ba al RAC e vince l'Olympus Rally, ultima gara del Mondiale.\nAl\u00e9n \u00e8 Campione del Mondo. Il finnico, che dopo il Rally della Nuova Zelanda aveva 20 punti di ritardo da Kankkunen, ha rimontato il divario. Undici giorni dopo la conclusione dell'Olympus, per\u00f2, la FIA accoglie il ricorso della Peugeot contro la squalifica di Sanremo, e non potendo riammettere le vetture francesi nell'ordine d'arrivo perch\u00e9 era stato loro impedito di terminare la gara, annulla il Rally di Sanremo cancellandone i risultati. Cos\u00ec il Mondiale piloti passa da Al\u00e9n a Kankkunen.\nGli ultimi anni e il ritiro.\nDopo l'incidente di Toivonen, la FIA abolisce le Gruppo B a favore delle meno potenti Gruppo A. La Lancia conferma Biasion e Al\u00e9n e ingaggia il Campione del Mondo Kankkunen. La Lancia Delta diventa la vettura pi\u00f9 competitiva. La 4WD, nel 1987, si aggiudica il Mondiale vincendo 9 delle 11 gare cui partecipa. Al\u00e9n e Kankkunen rivaleggiano ancora nel Mondiale con Markku 1\u00ba in Portogallo, Acropoli e 1000 Laghi. La sfida decisiva \u00e8 al RAC: tanto Al\u00e9n quanto Kankkunen compiono diversi errori, soprattutto\nMaximum Attack si cappotta una volta, esce quattro volte di strada, ma ogni volta rientra con lo stesso spirito e la stessa voglia di vincere. Tuttavia il verdetto premia Kankkunen (1\u00ba), mentre Al\u00e9n \u00e8 5\u00ba. Nell'88 Kankkunen si trasferisce alla Toyota, tuttavia a vincere \u00e8 Biasion, Al\u00e9n si accontenta di fare lo scudiero e di vincere il Rally di Svezia sulla vecchia 4WD, il 1000 Laghi e, finalmente, il RAC, la gara pi\u00f9 agognata dal pilota di Helsinki sulla nuova Delta Integrale.\nQuesta gara \u00e8 l'ultima vittoria di Al\u00e9n e forse anche la pi\u00f9 bella: il tempo \u00e8 pessimo, il peggiore degli ultimi venti anni, con tantissima neve. Nel tratto di foresta, che non gli \u00e8 congeniale, perde in breve tutto il vantaggio accumulato. Al\u00e9n rimonta sugli avversari e arriva al traguardo con 5 minuti di vantaggio su Salonen con la sua Mazda 323. Nel 1989 la sua partecipazione diminuisce drasticamente causa l'ingaggio di Didier Auriol e arriva solo il 3\u00ba posto in Australia e il 2\u00ba in Portogallo, mentre si ritira per noie meccaniche al 1000 Laghi.\nNel '90 passa alla Subaru, ma non trova pi\u00f9 lo smalto di un tempo. Nel '92 \u00e8 ingaggiato dalla Toyota dove raggiunge come risultato migliore il 3\u00ba posto al solito 1000 Laghi che \u00e8 la sua ultima gara nel '93 a bordo della Subaru Impreza. Torna a gareggiare nel Rally della Costa Smeralda nel 2001 e 2002 arrivando in entrambe le occasioni 4\u00ba.\nNel 2003 partecipa al Neste Rally, quello che una volta era il 1000 Laghi, arrivando 16\u00ba, ma dimostrando comunque di essere in grande forma pur avendo compiuto 52 anni. In seguito diventa telecronista del Mondiale Rally per la televisione finlandese.\nIl ritorno alla Dakar.\nCome molti ex piloti di rally, Al\u00e8n non ha saputo resistere al fascino del Rally Dakar, ha infatti preso parte al rally raid africano, nella categoria camion nel 2006 su Iveco, ottenendo un 7\u00ba posto finale."}
{"id": "1555820", "revid": "767487", "url": "https://it.wikipedia.org/wiki?curid=1555820", "title": "Absolutely Live (The Doors)", "text": "Absolutely Live \u00e8 il primo album live pubblicato dal gruppo musicale rock statunitense The Doors nel luglio del 1970."}
{"id": "1555824", "revid": "124130817", "url": "https://it.wikipedia.org/wiki?curid=1555824", "title": "V (personaggio)", "text": "V \u00e8 un personaggio immaginario, protagonista del fumetto \"V for Vendetta\", creato da Alan Moore e David Lloyd. Misterioso ed enigmatico terrorista e giustiziere anarchico, la sua identit\u00e0 \u00e8 celata da una sorridente maschera di Guy Fawkes e dall'abbigliamento scuro. \u00c8 stato concepito da Moore per essere al tempo stesso protagonista e antagonista, in modo che i lettori possano decidere autonomamente se considerarlo un eroe che combatte per una causa, o semplicemente un folle. In un certo senso, quindi, ha caratteristiche tipiche sia dell'anti-eroe, sia dell'eroe.\nStoria.\nLa sua vita e la sua identit\u00e0 sono in gran parte sconosciute. Il suo passato risale al periodo in cui, in un'ipotetica Gran Bretagna distopica, viene istituito un governo cospiratore e oppressore. V \u00e8 uno dei prigionieri presso il famigerato campo di Larkhill, in realt\u00e0 uno dei tanti in cui i prigionieri politici, gli omosessuali, gli ebrei, i musulmani e pi\u00f9 in generale i \"diversi\" sono detenuti da uno stato governato da Adam Sutler. Non viene specificato perch\u00e9 V sia detenuto nel campo di Larkhill.\nDurante la sua reclusione V viene sottoposto, insieme agli altri prigionieri, a terribili esperimenti medici condotti dalla dottoressa Delia Surridge. Alle cavie umane viene iniettato un siero, che causa a quasi tutti loro una morte orribile; l'unico sopravvissuto \u00e8 l'uomo della camera cinque (\"V\" in numeri romani). Fisicamente sano, Surridge ritiene che la sua mente sia stata deformata dalla sperimentazione: le sue azioni sembrano avere una logica contorta. V sviluppa enormemente i riflessi, la forza fisica e la capacit\u00e0 mentale (\u00e8 un genio nel campo degli esplosivi, delle arti marziali, della filosofia, della letteratura, della politica, del \"computer hacking\" e della chimica). Nella sua permanenza nel campo, all'uomo \u00e8 permesso di coltivare rose (\"Violet Carson\", nel film chiamate \"Scarlet Carson\") e produrre colture per il campo dei funzionari.\nV inizia a conservare parte dei fertilizzanti, a base di ammoniaca, e si organizza per progettare un'evasione; fra le altre cose, crea intricati schemi sul pavimento. Presa quindi una grande quantit\u00e0 di solvente dai giardini, l'uomo utilizza il fertilizzante e il solvente per creare del \"napalm\". In una tempestosa notte, il 5 novembre 1993, egli fa esplodere nella cella la bomba e fugge. Gran parte del campo viene distrutta dall'incendio e molte delle guardie andate a verificare cosa sia successo vengono uccise da gas prodotto artigianalmente da V.\nDurante l'evasione, per\u00f2, subisce tremende ustioni, come si pu\u00f2 notare nella scena dove prepara la colazione per Evey, che nota le profonde piaghe e V si affretta a indossare i guanti, pur nella sua serafica calma, segno distintivo del suo modo di agire e di affrontare ogni situazione; altro indizio del fatto che V possa aver subito ustioni su tutto il corpo durante l'esplosione della cella \u00e8 un fotogramma, che appare come flashback veloce in alcuni momenti, soprattutto quando qualcuno cerca di capire l'identit\u00e0 e la storia di V.\nIl campo viene evacuato e poco dopo chiuso. Il prigioniero fuggito adotta allora la nuova identit\u00e0 di V e decide di indossare una maschera di Guy Fawkes, l'uomo che il 5 novembre 1605 tent\u00f2 di far esplodere le \"Houses of Parliament\" di Londra. Si ritira allora per cinque anni, pianificando una vendetta contro il personale del campo di concentramento che l'ha visto \"ospite\" a lungo, costruendo la sua base segreta, la \"Shadow Gallery\" (in italiano, la \"Galleria delle Ombre\"), collocata nella Victoria Station nella metropolitana di Londra, chiusa dal governo. Riesce ad uccidere la maggior parte degli oltre quaranta superstiti del personale del campo di Larkhill, facendo s\u00ec che ogni omicidio sembri un incidente.\nQuattro anni dopo la sua fuga da Larkhill, V inizia finalmente la sua vendetta contro il governo, facendo esplodere simbolicamente il Parlamento il 5 novembre, durante il \"Guy Fawkes Day\". Quindi rapisce Prothero, un tempo soldato del campo di Larkhill, ora divenuto la \"voce del Fato\", cio\u00e8 la voce del governo, e fa precipitare la sua mente nella follia. In seguito uccide Liliman, vescovo che allo stesso modo risiedeva al campo, costringendolo a mangiare un'ostia avvelenata. Uccider\u00e0 poi la Surridge con del veleno indolore, riservando quindi un trattamento particolare all'unica che aveva provato rimorso per ci\u00f2 che aveva fatto. Terminata la sua vendetta personale, V passa al suo piano pi\u00f9 grandioso.\nDecide allora di fare irruzione all'interno degli studi da cui vengono trasmessi i programmi governativi e imbottitosi di esplosivi, costringe il personale a eseguire i suoi ordini. Preso il controllo della stazione, trasmette un messaggio ai cittadini, chiedendo loro di ribellarsi contro un governo dispotico e tirannico che non rappresenta pi\u00f9 nessuno. Alla fine della trasmissione V distrugge l'edificio. Dopo altre peripezie, che vedono gli esponenti-chiave del governo morire per mano di V o di altri ribelli, V viene mortalmente ferito da un proiettile; torna allora alla Galleria delle Ombre, dove muore tra le braccia di Evey. Quest\u2019ultima carica il corpo di V in un treno della metropolitana pieno di esplosivi che esplode sotto il Downing Street. La ragazza assume quindi l'identit\u00e0 di V, vivo ancora una volta, per mandare tutta Londra ad assistere all'esplosione di Downing Street.\nIdentit\u00e0.\nLa sua vera identit\u00e0 \u00e8 un mistero. Si \u00e8 tolto la maschera solo davanti a Surridge, ma allo spettatore non \u00e8 permesso vedere. Egli non considera \"V\" il suo nome, poich\u00e9 dice: \"Non ho un nome. Puoi chiamarmi V\". L'unica spiegazione fornita riguardo al passato di V \u00e8 il diario di Surridge, che V lascia aperto per il \"Dito\" (la polizia segreta della Norsefire) e che viene trovato dopo che lui l'ha uccisa. L'Ispettore Finch, capo del dipartimento di polizia (e del \"Naso\") di Londra e uno dei pi\u00f9 potenti funzionari della Norsefire, legge il diario.\nIn seguito egli nota che sono state strappate alcune pagine, che forse lasciavano indizi sul passato di V. Nel diario, Delia Surridge constatava che non c'era nulla di strano in lui, nessuna anomalia cellulare. Evey sospetta che sia suo padre, ma ci\u00f2 si riveler\u00e0 falso. Alcuni pensano si tratti di Valerie, la detenuta omosessuale della quale Evey legge la storia nella sua finta cella, ma, come verr\u00e0 detto poi, Valerie era reclusa nella camera 4 e mor\u00ec prima dell'\"incidente\" a Larkhill.\nNel fumetto, comunque, \u00e8 possibile per un attimo, osservare il reale volto di V (o che tale si presume essere), precisamente quando Evey viene rapita per strada e torturata dallo stesso V, travestito da guardia carceraria.\nProprio nella pagina della cattura di Evey \u00e8 infatti possibile vedere il suo volto in penombra, e disegnato in modo quasi anonimo, nonostante per\u00f2, siano pienamente distinguibili i tratti somatici. In ogni caso non ci \u00e8 dato di sapere se anche quel viso \u00e8 solo una maschera usata all'occorrenza da V.\nPoteri e abilit\u00e0.\nIl siero sperimentale che gli \u00e8 stato iniettato ha donato a V forza, resistenza, velocit\u00e0, agilit\u00e0, riflessi e intelligenza sovrumani. Ora \u00e8 abbastanza forte da scagliare un uomo adulto contro un muro con un singolo pugno o da sfondare un pesante portone con un solo calcio. Lo si \u00e8 visto resistere a ferite multiple da arma da fuoco e a cadute da altezze estreme e, grazie alla sua velocit\u00e0, agilit\u00e0 e riflessi \u00e8 in grado di schivare proiettili esplosi anche da corta distanza. V \u00e8 inoltre esperto in svariate arti marziali, armi da fuoco, esplosivi, illusioni, filosofia ed \u00e8 un abile hacker, spadaccino e marksman.\nNell'adattamento cinematografico V presenta ustioni di terzo grado subite durante l'evasione dal campo di concentramento: esse sono visibili sia mentre cucina (sulle mani) che durante l'evasione stessa (in penombra, ma su gran parte del corpo). Nel fumetto originale tali ustioni non esistono.\nInfluenza nell'immaginario collettivo.\nIn seguito alla distribuzione del film, la maschera di Guy Fawkes \u00e8 spesso adottata durante manifestazioni di protesta come simbolo di rivolta contro il potere costituito. La maschera di Guy Fawkes viene spesso utilizzata durante manifestazioni ed \u00e8 diventata il simbolo dell'organizzazione di hackers nota come Anonymous, degli Indignados e della libert\u00e0 di manifestazione del pensiero (posta sotto una luce non ideologica e pacifista)."}
{"id": "1555826", "revid": "767487", "url": "https://it.wikipedia.org/wiki?curid=1555826", "title": "Lifestyles of the Ramones", "text": "Lifestyles of the Ramones \u00e8 una VHS del 1990 del gruppo punk Ramones che contiene interviste ed i video musicali della band registrati fino al 1990.\nEsiste anche una versione in DVD inclusa nella raccolta \"Weird Tales of the Ramones\"."}
{"id": "1555829", "revid": "9", "url": "https://it.wikipedia.org/wiki?curid=1555829", "title": "James M. Gavin", "text": ""}
{"id": "1555832", "revid": "73125", "url": "https://it.wikipedia.org/wiki?curid=1555832", "title": "Sk-69 202", "text": ""}
{"id": "1555833", "revid": "767487", "url": "https://it.wikipedia.org/wiki?curid=1555833", "title": "Caio C\u00e9sar Alves dos Santos", "text": "Carriera.\nDopo una prima esperienza in Europa all'Eintracht Francoforte, il 29 luglio 2013 il giocatore brasiliano firma un contratto triennale con il Grasshoppers."}
{"id": "1555836", "revid": "287204", "url": "https://it.wikipedia.org/wiki?curid=1555836", "title": "Santiago Papasquiaro", "text": "Santiago Papasquiaro \u00e8 una cittadina di 41.250 abitanti (al censimento del 2007) sita in una valle nella parte centro-occidentale dello stato di Durango, in Messico. \u00c8 la seconda comunit\u00e0 per popolazione nello stato di Durango, nonch\u00e9 sede del comune omonimo. \u00c8 sede della base militare del 71\u00ba Battaglione di Fanteria. La cittadina \u00e8 situata sulle pendici orientali della Sierra Madre Occidentale. Santiago Papasquiaro \u00e8 a 1.720 metri sul livello del mare. L'agricoltura \u00e8 alla base dell'economia locale. Negli ultimi anni, la citt\u00e0 \u00e8 molto migliorata, si \u00e8 improvvisamente ingrandita. La superficie dell'intero comune \u00e8 di 7238,4\u00a0km\u00b2 e conta una popolazione di 41.539 abitanti.\nMolti emigranti di Santiago Papasquiaro vivono nell'area metropolitana di Chicago nell'Illinois, Stati Uniti d'America. Chicago ha una numerosa comunit\u00e0 messicana, specialmente immigrati del Durango, con un significativo numero di nativi di Santiago Papasquiaro."}
{"id": "1555840", "revid": "287204", "url": "https://it.wikipedia.org/wiki?curid=1555840", "title": "Markku Alen", "text": ""}
{"id": "1555858", "revid": "481666", "url": "https://it.wikipedia.org/wiki?curid=1555858", "title": "Cavalcata", "text": ""}
{"id": "1555859", "revid": "767487", "url": "https://it.wikipedia.org/wiki?curid=1555859", "title": "Scott McKenzie", "text": "Biografia.\nMcKenzie crebbe in Nord Carolina e Virginia. Nel 1967 incise \"San Francisco (Be Sure to Wear Flowers in Your Hair)\", una canzone scritta da John Phillips che divenne una delle bandiere generazionali del movimento hippy negli Stati Uniti ed ebbe uno straordinario successo in tutto il mondo.\nNei decenni successivi McKenzie altern\u00f2 lunghi momenti di interruzione con periodi come cantante \"on the road\", soprattutto come componente del gruppo dei Mamas and Papas. Le sue ultime attivit\u00e0 risalgono ai primi anni 2000, dopodich\u00e9 si ritir\u00f2 definitivamente.\nVisse fino alla fine nei pressi di Los Angeles, ove scomparve nel 2012 a 73 anni, era malato della sindrome di Guillain-Barr\u00e9, che l'aveva portato alla paralisi totale: mor\u00ec per un infarto provocato dalla patologia."}
{"id": "1555861", "revid": "1632387", "url": "https://it.wikipedia.org/wiki?curid=1555861", "title": "The Focusing Blur", "text": "The Focusing Blur \u00e8 il quinto album in studio del gruppo svedese Folk/Progressive metal Vintersorg. \u00c8 Stato pubblicato dalla Napalm Records il 16 febbraio 2004. Questo album \u00e8 il pi\u00f9 progressivo della band e presenta qualche sperimentazione Avantgarde metal."}
{"id": "1555869", "revid": "33689", "url": "https://it.wikipedia.org/wiki?curid=1555869", "title": "Venanzio Opilione", "text": "Biografia.\nOpilione fu \"iudex\" e tra gli accusatori di Cassiodoro. Divenne prefetto del pretorio d'Italia e, nel 524, console.\nCostru\u00ec un piccolo santuario dedicato a santa Giustina di Padova nella citt\u00e0 veneta; su questa costruzione venne poi edificata la moderna basilica con annessa abbazia."}
{"id": "1555873", "revid": "3082", "url": "https://it.wikipedia.org/wiki?curid=1555873", "title": "Venanzio Opilio", "text": ""}
{"id": "1555878", "revid": "1543377", "url": "https://it.wikipedia.org/wiki?curid=1555878", "title": "Tupelo (Mississippi)", "text": "Tupelo \u00e8 una citt\u00e0 (\"city\") degli Stati Uniti d'America, capoluogo della contea di Lee, nello Stato del Mississippi.\nI soprannomi pi\u00f9 diffusi sono \"All America City\", slogan presente anche sullo stemma, e \"T-Town\". \nLa citt\u00e0 \u00e8 nota anche per essere la citt\u00e0 natale del cantante e attore Elvis Presley.\nOrigini del nome.\nIl nome della citt\u00e0 deriva da quello di un albero della gomma tipico della zona.\nCultura.\nMusica.\n\u00c8 nota soprattutto per essere stata la citt\u00e0 natale del cantante rock and roll Elvis Presley.\nStoria.\nNell'area su cui oggi si estende Tupelo vi era in origine un insediamento della trib\u00f9 amerinda dei Chickasaw, vicino a cui si svolse, nel 1732, una battaglia fra indigeni (armati dagli inglesi) e forze d'invasione formate da un'alleanza tra francesi e indiani Choctaw.\nAttraversata dal Natchez Trace, pista pellerossa che univa le rive del fiume Mississippi a quelle del Cumberland, nel XVIII secolo, in seguito all'ampliamento di essa da parte degli inglesi, divenne centro di scambi commerciali importante, con il nome di Gum Pond.\nNel 1864 fu teatro di una battaglia della Guerra di secessione americana, solo dopo la fine della quale venne ribattezzata col nome attuale e le venne assegnato lo \"status\" di citt\u00e0.\nNel 1934 Tupelo e la sua regione furono raggiunte dall'energia elettrica, prodotta grazie all'attivit\u00e0 dell'appena costituita Tennessee Valley Authority. Nel 1935 il presidente Roosevelt volle onorarla con una visita, in quanto prima citt\u00e0 elettrificata grazie alla TVA.\nGeografia fisica.\nLa citt\u00e0 sorge a nord-est del proprio Stato, non lontana dai confini con il Tennessee (a nord) e l'Alabama (ad est)."}
{"id": "1555879", "revid": "110997549", "url": "https://it.wikipedia.org/wiki?curid=1555879", "title": "Samara Felippo", "text": "Samara Felippo (il cui padre \u00e8 originario di calabresi, del Lametino) ha iniziato come ginnasta, dedicandosi solo in un secondo momento al teatro. A 17 anni \u00e8 stata scritturata dalla Rede Globo de Televis\u00e3o (una fra le emittenti pi\u00f9 importanti del Brasile), prima in parti secondarie e successivamente in quelle di coprotagonista e protagonista di telenovele di successo distribuite anche in Italia.\nL'interpretazione forse pi\u00f9 significativa dell'attrice \u00e8 stata quella della nipote del rivoluzionario brasiliano Bento Gon\u00e7alves nella telenovela \"Garibaldi, l'eroe dei due mondi\"."}
{"id": "1555896", "revid": "125530933", "url": "https://it.wikipedia.org/wiki?curid=1555896", "title": "Eesti kaitsev\u00e4gi", "text": "La Eesti kaitsev\u00e4gi \u00e8 il nome estone delle Forze armate dell'Estonia.\nIl Kaitsev\u00e4gi \u00e8 una forza armata composta da Esercito (Maav\u00e4gi), Marina (Merev\u00e4gi), Aeronautica (\u00d5huv\u00e4gi), dalla Lega della difesa (Kaitseliit) ed il Centro operazioni di pace (Rahuoperatsioonide Keskus).\nLa politica delle forze armate estoni ambisce a garantire l'indipendenza e la sovranit\u00e0 nazionale, l'integrit\u00e0 delle terre, delle acque territoriali e dello spazio aereo, nonch\u00e9 dell'ordine costituzionale.\nInformazioni generali.\nLa dimensione usuale delle Forze armate estoni in tempo di pace \u00e8 di circa 5.600 effettivi, di cui 2.200 sono in ferma di leva. La Kaitseliit, ovvero \"Lega di difesa\", i cosiddetti riservisti, conta su 20.000 membri effettivi. Dunque la dimensione pianificata operativa (in tempo di guerra) \u00e8 di circa 26.000 componenti.\nStoria.\nNell'aprile 1917 il dipartimento mobilitazione dei generali russi diram\u00f2 un ordine di concentrare il personale militare estone nella loro terra natale. L'ufficio del personale militare estone, guidato da Arnold J\u00fcrgens, fu stabilito dunque in Tallinn.\nLa prima unit\u00e0 militare estone fu formata il 20 maggio 1917 quando il ministro russo della guerra dette il suo permesso di formare il Primo Reggimento Estone. Il colonnello Aleksander T\u00f5nisson fu designato al comando del reggimento, il quale comprendeva 32 ufficiali e 3372 soldati.\nIl Primo Reggimento Estone venne trasferito a Rakvere dove l'unit\u00e0 raggiunse i 118 ufficiali ed i 10.151 soldati. Durante la sua esistenza 216 ufficiali e 11.538 soldati prestarono servizio nel reggimento. Un reggimento che ha rappresentato il punto di partenza per la costituzione di un vero e proprio esercito nazionale.\nDopo la Rivoluzione tedesca, fra il 11 ed il 14 novembre 1918, le rappresentanze della Germania furono formalmente estromesse dal potere politico al governo nazionale dell'Estonia. Tuttavia una nuova invasione militare, stavolta da parte bolscevichi russi, segu\u00ec alcuni giorni dopo, segnando l'inizio della Guerra di indipendenza estone. La piccola, male armata forza di difesa estone respinse gli attacchi dell'Armata Rossa nelle vicinanze di Tallinn, la capitale. Appena 34 chilometri separavano Tallinn dal fronte. Un successo dovuto parzialmente al tempestivo arrivo di un carico di armi proveniente dallo squadrone navale britannico di stanza nel Baltico.\nNel gennaio 1919, le Forze armate estoni lanciarono una controffensiva guidata dal comandante in capo Johan Laidoner. L'esercito estone era supportato dalla Royal Navy britannica e da volontari finlandesi, svedesi e danesi. Alla fine del febbraio 1919, l'Armata Rossa fu definitivamente ricacciata dall'intero territorio di Estonia.\nIl 2 febbraio 1920, il Trattato di pace di Tartu venne firmato dalla Repubblica di Estonia e dalla Russia bolscevica. Dopo aver vinto la guerra di liberazione contro i sovietici e contro i volontari baltico-tedeschi, i Freikorps, l'Estonia mantenne la sua indipendenza per ventidue anni.\nIl 16 giugno 1940, l'Unione Sovietica invase nuovamente l'Estonia. L'Unione Sovietica present\u00f2 un ultimatum, chiedendo il cambio di governo estone ed il libero accesso per le truppe sovietiche. La maggior parte delle forze armate estoni e della Lega della Difesa si arresero, seguendo gli ordini di una resistenza inutile e vennero disarmati dall'Armata Rossa.\nIl 3 settembre 1991 la Corte Suprema della Repubblica di Estonia decide il ripristino delle forze armate. Dal 1991 al 2001 le Forze Armate Estoni sono stati ripristinate, riformando oltre 30 vecchie e nuove unit\u00e0 militari.\nPolitica di difesa nazionale.\nLo scopo principale rimane lo sviluppo ed il mantenimento di una credibile capacit\u00e0 di difendere gli interessi vitali nazionali e lo sviluppo delle Forze Armate Estoni in una logica che assicuri la loro interconnessione con la NATO e con i membri dell'Unione europea.\nIn tempo di pace, i principali compiti sono il controllo dello spazio aereo, il mantenimento di prontezza al combattimento, la leva e lo sviluppo delle unit\u00e0 di riserva, partecipare alle missioni NATO e ONU e provvedere assistenza alle autorit\u00e0 civili in caso di emergenza nazionale.\nIn tempo di crisi il compito principale delle Forze Armate Estoni \u00e8 incrementare i livelli di reazione delle unit\u00e0, preparare la transizione allo stato di guerra ed iniziare la parziale o totale mobilitazione secondo gli ordini, integrare le unit\u00e0 di altri ministeri e preparare l'assistenza all'appoggio di forze armate alleate.\nIn tempo di guerra il compito principale delle Forze Armate Estoni \u00e8 difendere l'integrit\u00e0 territoriale dello stato, facilitare l'arrivo ed il dispiegamento di forze da altre nazioni e cooperate con esse, mantenere il controllo dello spazio aereo nazionale.\nComando della difesa nazionale.\nLa difesa nazionale dell'Estonia \u00e8 condotta nei principi del controllo civile. Democraticamente elette e istituzioni esecutive designate prendono decisioni sull'utilizzo delle Forze Armate e ne determinano gli obiettivi, forniscono le necessarie risorse e controllano l'attenersi delle stesse agli obiettivi preposti.\nIl capo delle Forze Armate Estoni \u00e8 il Presidente della Repubblica, facente parte del Consiglio di Difesa Nazionale con il Presidente del Parlamento, il Primo Ministro, il capo delle Forze Armate, il Ministro della Difesa, il Ministro degli Affari Esteri, il Ministro degli interni e l'addetto parlamentare alla difesa nazionale.\nIl potere esecutivo della difesa nazionale spetta al Governo della Repubblica.\nOrganizzazione.\nLe Forze Armate Estoni consistono in un totale di 5.600 ufficiali e uomini militari effettivi, ed un corpo volontario, la Lega della Difesa con circa 10.000 soldati. Le forze sono dislocate in quattro distretti di difesa con quartieri generali a Tallinn, Rakvere, Tartu, P\u00e4rnu.\nEsercito (Maav\u00e4gi).\nL'esercito \u00e8 l'arma principale delle Forze Armate.\nLe componenti d'arma, la struttura operativa, consiste in una brigata di fanteria ed una struttura di sicurezza interna.\nMarina (Merev\u00e4gi).\nLa Marina \u00e8 responsabile della protezione delle acque territoria dell'Estonia. In caso di situazioni di crisi la Marina deve essere pronta a difendere gli approdi, le aree portuali, le linee di comunicazione marittime e cooperare con le unit\u00e0 alleate.\nLa priorit\u00e0 assoluta per la Marina \u00e8 lo sviluppo di controllo antimine, responsabilit\u00e0 che spetta anche in tempo di pace: durante la Prima e la Seconda Guerra Mondiale pi\u00f9 di 80 000 mine furono lanciate nel Mar Baltico.\nSin dal 1995 la Marina Estone ha partecipato alle maggiori esercitazioni internazionali ed operazioni nel Mar Baltico.\nLa maggior parte degli ufficiali della Marina estone sono stati addestrati in accademie navali europee e statunitensi. Nel 2003 la Marina ha costituito un suo centro di educazione ed addestramento navale.\nAeronautica militare estone (Eesti \u00d5huv\u00e4gi).\nL'Aeronautica militare estone ha sede nella base aerea di \u00c4mari ed opera con due velivoli Antonov An-2 e due elicotteri Robinson R44. Due Aero L-39 Albatros sono stati noleggiati per addestramento.\nLe batterie di difesa aerea sono equipaggiate con 100 ZU-23-2 e missili Mistral.\nIl principale radar estone Lockheed Martin TPS-117 \u00e8 situato a Kellavere ed \u00e8 integrato con la rete di difesa aerea BaltNet operante nei paesi Baltici. La base di \u00c4mari \u00e8 dotata di radar a corto raggio ASR-8.\nRelazioni internazionali.\nIl Trattato di Washington \u00e8 stato ratificato dal parlamento estone, il Riigikogu, il 10 marzo 2004. Dal 29 marzo 2004 l'Estonia \u00e8 un pieno membro della NATO. \u00c8 stata una delle pi\u00f9 importanti priorit\u00e0 sin dal ripristino dell'indipendenza nazionale. Gli Stati Uniti sono la nazione con la quale l'Estonia ha stretto una cooperazione in temi di difesa e sicurezza nazionale.\nAttualmente l'Estonia partecipa attivamente alla forze di reazione rapida NATO e contribuisce alla missione NTM-I (NATO Training Mission - Iraq). Al momento l'Estonia ha 35 soldati impiegati al fianco delle forze americane in Iraq e 120 soldati impiegati al fianco delle forze britanniche. In entrambi i casi, le unit\u00e0 sono regolarmente in rotazione. L'Estonia provvede inoltre alle operazioni internazionali di pacificazione in Bosnia ed in Kosovo con KFOR.\nL'Estonia utilizza molte armi prodotte dalle industrie militari israeliane, inclusa la pistola mitragliatrice UZI, fucili d'assalto Galil e mitragliatrici leggere IMI Negev."}
{"id": "1555897", "revid": "167080", "url": "https://it.wikipedia.org/wiki?curid=1555897", "title": "Hermes (mitologia)", "text": ""}
{"id": "1555899", "revid": "604467", "url": "https://it.wikipedia.org/wiki?curid=1555899", "title": "Antonio Tartaglia", "text": "Biografia.\nHa partecipato a quattro olimpiadi invernali vincendo la medaglia d'oro nel bob a due a in coppia con G\u00fcnther Huber. Vanta inoltre una medaglia d'argento, sempre con Huber, ai mondiali di Sankt Moritz 2007 e tre, di cui due d'oro, agli europei.\nPer quanto riguarda i campionati italiani vinse sei edizioni nel bob a due dal 1992 al 2001 con G\u00fcnther Huber una nel bob a quattro.\n\u00c8 stato responsabile della preparazione atletica e coordinatore per la coppa del mondo maschile della Nazionale italiana di bob per poi passare a svolgere le stesse mansioni per la squadra nazionale italiana di slittino all'avvio della stagione 2016/17."}
{"id": "1555901", "revid": "186283", "url": "https://it.wikipedia.org/wiki?curid=1555901", "title": "Gangan Powered", "text": ""}
{"id": "1555904", "revid": "142504", "url": "https://it.wikipedia.org/wiki?curid=1555904", "title": "Settecomuni", "text": ""}
{"id": "1555909", "revid": "115041777", "url": "https://it.wikipedia.org/wiki?curid=1555909", "title": "Riserva naturale della Valle dell'Inferno e Bandella", "text": "La riserva naturale della Valle dell'Inferno e Bandella \u00e8 un'area naturale protetta della Toscana situata lungo il tratto valdarnese dell'Arno. La riserva si sviluppa nel bacino della centrale idroelettrica ENEL di Levane.\nTerritorio.\nLa riserva \u00e8 caratterizzata da un tratto del Fiume Arno che scorre placidamente nella Valle dell'Inferno, con profondit\u00e0 che varia tra 5 e 15 metri e l'Ansa di Bandella, una zona palustre, formatasi nel fondovalle del Torrente Ascione e ai bordi del lago originato dalla costruzione della diga al finire degli anni '50 per la produzione di energia elettrica.\nQuesta zona successivamente si \u00e8 popolata della fauna e della flora tipica delle zone umide e l'abbondante presenza di pesci, anfibi, invertebrati ha attirato specie di uccelli che hanno scelto quest'oasi per la loro riproduzione.\nMa allo stesso tempo per\u00f2 il lago non ha cancellato la flora e la fauna tipica che caratterizzavano la valle.\nStoria.\nLa leggenda racconta che Dante Alighieri passando da queste parti abbia trovato il traghettatore di nome Caronte che faceva attraversare l'Arno ai viandanti, e dal suo nome e da questi luoghi impervi si sarebbe ispirato per la \u201cDivina Commedia\u201d.\nLa calma del fiume sembra contrastare con il nome di \u201cValle dell'Inferno\u201d che caratterizza da sempre questo tratto dell'Arno, ma in realt\u00e0 il riferimento doveva essere pi\u00f9 che calzante prima della costruzione della diga. La valle \u00e8 infatti profondamente incisa, con versanti particolarmente ripidi tra i quali l'Arno scorreva in modo impetuoso e spesso pericoloso per chi era costretto a percorrerlo in barca e sui foderi, particolari zattere utilizzate per trasportare il legname dalle Foreste Casentinesi a Firenze.\nUna storia non verificata narra che sulle rocce sotto la superficie del lago artificiale, alla confluenza del Borro di Ricavo, si trovi una scultura che ricorda tre giovani morti annegati in quel punto che viene comunemente chiamato \"gli affogati\".\nFlora.\nNella Riserva Naturale della Valle dell'Inferno e di Bandella i boschi sono per la maggior parte popolati di querce, in particolare roverella, qualche pino, e arbusti, mentre nelle aree palustri e lungo le sponde la vegetazione igrofila \u00e8 ricca e varia.\nFauna.\nLa fauna tipica in questa zona \u00e8 caratterizzata da: nibbio bruno, svasso maggiore, tuffetto, airone cenerino, garzetta, martin pescatore, tottavilla e averla piccola che sono specie di uccelli che hanno scelto questa zona per la loro riproduzione; poi abbiamo il cormorano, l'airone rosso, l'airone bianco maggiore, la pavoncella, il cavaliere d'Italia, la nitticora che la utilizzano solo per le loro soste. Presenti anche qualche specie di tartaruga.\nInvece addentrandoci nei boschi possiamo trovare animali come: lepre, fagiano, istrice, capriolo e cinghiale; ed infine abbiamo anche la presenza della salamandrina dagli occhiali.\nVisite.\nIl Centro Visite di Monticello (Terranuova Bracciolini, AR) \u00e8 fruibile su prenotazione.\nI sentieri della Riserva Naturale sono liberamente percorribili, mentre l'area attrezzata di Castiglioncello \u00e8 accessibile in occasione di visite guidate.\nNel bacino della Valle dell'Inferno \u00e8 attivo un servizio di Visite Guidate con una imbarcazione della Provincia di Arezzo."}
{"id": "1555910", "revid": "12290", "url": "https://it.wikipedia.org/wiki?curid=1555910", "title": "Johnny Future", "text": "Johnny Future \u00e8 un personaggio dei fumetti dell'universo America's Best Comics, creato da Alan Moore su \"Tom Strong\" n. 14 nell'ottobre 2001.\nIl personaggio e le storie di Johnny Future sono un amalgama di John Carter di Marte, Capitan Futuro, Adam Strange, e Buck Rogers.\nJohnny Future, membro degli America's Best e alleato di eroi come Tom Strong e Promethea, dopo molte avventure muore e lascia in eredit\u00e0 la sua villa e il suo equipaggiamento a sua nipote Jonni, la quale intraprende la carriera dello zio aiutata da Jermaal (ghepardo umanoide ex-alleato di Johnny)."}
{"id": "1555912", "revid": "155634", "url": "https://it.wikipedia.org/wiki?curid=1555912", "title": "Quarto Miglio", "text": "Quarto Miglio \u00e8 la zona urbanistica 10C del Municipio Roma VII di Roma Capitale. Si estende sul quartiere Q. XXVI Appio-Pignatelli e sulla zona Z. XVIII Capannelle.\nGeografia fisica.\nLa zona sorge al IV miglio di via Appia Antica, a sud-est della capitale.\nTerritorio.\nLa zona urbanistica confina:"}
{"id": "1555913", "revid": "155634", "url": "https://it.wikipedia.org/wiki?curid=1555913", "title": "Pignatelli (zona di Roma)", "text": "Pignatelli \u00e8 la zona urbanistica 10D del Municipio Roma VII di Roma Capitale. Si estende sul quartiere Q. XXVI Appio-Pignatelli.\nPrende il nome dalla famiglia nobiliare Pignatelli.\nGeografia fisica.\n\u00c8 situata a sud-est della capitale.\nTerritorio.\nLa zona urbanistica confina:"}
{"id": "1555914", "revid": "155634", "url": "https://it.wikipedia.org/wiki?curid=1555914", "title": "Lucrezia Romana", "text": "Lucrezia Romana \u00e8 la zona urbanistica 10E (zona \"O\" 33) del Municipio Roma VII di Roma Capitale. Si estende sulla zona Z. XVIII Capannelle.\nIl nome ricorda Lucrezia, figlia di Spurio Lucrezio Tricipitino e moglie di Lucio Tarquinio Collatino, vittima della violenza subita ad opera di Sesto Tarquinio, figlio dell'ultimo re di Roma, Tarquinio il Superbo.\nGeografia fisica.\nTerritorio.\nLa zona, situata a sud-est della capitale, ha una forma a quadrilatero oblungo i cui lati sono costituiti dalla via Tuscolana, il Grande Raccordo Anulare, via Lucrezia Romana e via delle Capannelle.\nLa zona urbanistica confina:\nMonumenti e luoghi d'interesse.\nSiti archeologici.\nIn questa zona, sul lato di via delle Capannelle, si trovano i ruderi della Villa dei Sette Bassi oltre ad aree di notevole interesse archeologico, soprattutto lungo via Casale Ferranti. Al riguardo, sui terreni interessati sar\u00e0 realizzato un Parco Archeologico.\nGeografia antropica.\nUrbanistica.\nPer territorio di Lucrezia Romana sono stati effettuati i piani di Zona \"Osteria del Curato 1\" e \"Osteria del Curato 2\" e sussiste il piano particolareggiato di Zona \"O\" n. 33.\nSuddivisioni storiche.\nNel territorio di Lucrezia Romana si trova la frazione di Osteria del Curato"}
{"id": "1555915", "revid": "155634", "url": "https://it.wikipedia.org/wiki?curid=1555915", "title": "Ciampino (zona di Roma)", "text": "Ciampino \u00e8 la zona urbanistica 10X del Municipio Roma VII di Roma Capitale. Si estende sulla zona Z. XX Aeroporto di Ciampino.\nPrende il nome dal Monsignor Giovanni Giustino Ciampini, che fu proprietario del tenimento.\nGeografia fisica.\nTerritorio.\n\u00c8 situata a sud-est della capitale.\nLa zona urbanistica confina:"}
{"id": "1555916", "revid": "88740", "url": "https://it.wikipedia.org/wiki?curid=1555916", "title": "Driss Jettou", "text": "Studi\u00f2 Scienze Fisiche e Chimica a Rabat, oltre che Condizionamento e Gestione di Imprese al Cordwaires College di Londra. Nell'impresa privata ha occupato vari posti direttivi e ha presieduto l'Associazione Marocchina degli Esportatori. Nell'ambito pubblico fu Ministro del Commercio e dell'Industria da 1993 al 1998. Nel 2001 fu nominato Ministro dell'Interno e, con tale carica, prepar\u00f2 la celebrazione delle elezioni parlamentari del 2002. Nel frattempo fu nominato Primo ministro, carica che ricopr\u00ec fino al 2007."}
{"id": "1555918", "revid": "2222740", "url": "https://it.wikipedia.org/wiki?curid=1555918", "title": "Valenza (Italia)", "text": "Valenza (\"Val\u00e9nsa\" in piemontese) \u00e8 un comune italiano di abitanti della provincia di Alessandria, in Piemonte, situato sulla destra del Po, a ridosso delle estreme propaggini collinari del Monferrato, a pochi chilometri dal confine con la Lomellina e la provincia di Pavia. \u00c8 talvolta indicata impropriamente col toponimo di Valenza Po.\nStoria.\nAvamposto dei Liguri, fu conquistata dai romani nel II secolo a.C., divenne \"foro\" (Forum Fulvii quod Valentinum), ovvero luogo dove ci si riuniva per adempiere a funzioni di carattere giuridico e per partecipare ai mercati.\nVerosimilmente verso il V secolo d.C., la sua popolazione scese, dalla zona tra le colline di Astigliano, a costituire un nucleo urbano compatto nella zona dove attualmente sorge la citt\u00e0.\nLa tradizione popolare ne attribuisce il merito a che avrebbe deciso l'accentramento degli abitanti nel luogo in cui si fosse posata una colomba appositamente lasciata libera, cosa che avvenne in quella localit\u00e0 che, ancora oggi, \u00e8 chiamata \"Colombina\".\nSottomessa da Odoacre e Teodorico, sub\u00ec le devastazioni dei Burgundi e il dominio longobardo. Sotto i Franchi entr\u00f2 a far parte della marca del Monferrato.\nMessa in ombra dalla crescente potenza della vicina Alessandria, attir\u00f2 l'interesse dei Visconti di Milano, e un tentativo di consegnare la citt\u00e0 a Galeazzo Visconti fall\u00ec con la condanna a morte dei cospiratori.\nI Visconti riuscirono tuttavia a impadronirsene dopo un breve assedio nel 1370.\nSaccheggiata dalle truppe francesi (1499), da quelle di Francesco I di Francia (1515), riconquistata dagli spagnoli (1521) di Carlo V e poi di nuovo ripresa dai francesi (1523), la citt\u00e0 pass\u00f2 in quell'anno, come feudo imperiale, sotto Carlo V.\nArresasi di nuovo ai Francesi nel 1557, fu definitivamente assegnata agli Spagnoli dal trattato di Cateau-Cambr\u00e9sis del 1559.\nNel 1635 nel corso della guerra dei trent'anni, Valenza resistette per 60 giorni all'assedio degli eserciti di Francia, del Ducato di Parma e di quello dei Savoia. Resistette ancora all'assedio francese del 1641. Dovette invece capitolare dopo 70 giorni nel 1656 nell'assedio delle truppe di Francia, di Savoia e di Modena. Sub\u00ec un nuovo assedio nel 1696, durante la guerra della Lega d'Austria contro Luigi XIV, ma francesi e sabaudi non riuscirono ad espugnarla.\nNel 1707, durante la guerra di successione spagnola, fu conquistata da Vittorio Amedeo II di Savoia, possesso confermato nel 1713 dal trattato di Utrecht.\nNel 1955 lungo le rive del fiume Po, furono girate alcune scene del film \"Guerra e Pace\", di cui uno degli sceneggiatori era Mario Soldati; per l'occasione furono costruiti dei ponti poi abbattuti per le riprese della battaglia della Beresina.\nSimboli.\nLo stemma e il gonfalone di Valenza sono stati concessi con il decreto del presidente della Repubblica del 7 aprile 2003\nEconomia.\nDalla fine dell'Ottocento, grazie alla prima produzione industriale di Vincenzo Melchiorre, Valenza \u00e8 il pi\u00f9 importante dei centri in Italia e d\u2019Europa per la lavorazione artigianale di gioielleria e oro. Gran parte dell'economia dell'area della citt\u00e0 ruota intorno alla produzione e al commercio dei preziosi. La percentuale di produzione esportata si attesta su circa l\u201980% del totale. L\u2019economia della citt\u00e0 contribuisce da sola a 1/3 dell\u2019export della provincia di Alessandria, per un controvalore di circa 1.3 miliardi di euro annui. Inoltre la citt\u00e0 dispone del pi\u00f9 grande stabilimento manifatturiero di oreficeria al mondo, lo stabilimento \u201cBulgari\u201d dell\u2019omonimo marchio di gioielli famosi in tutto il mondo.\nInfrastrutture e trasporti.\nValenza \u00e8 servita dall'omonima stazione ferroviaria, posta lungo la ferrovia Novara-Alessandria e servita dai treni regionali effettuati da Trenitalia nell'ambito del contratto di servizio stipulato con la Regione Piemonte.\nFra il 1914 e il 1947 la stazione era unita al centro cittadino grazie alla tranvia di Valenza, una linea a trazione elettrica che aveva capolinea nella centrale Piazza Vittorio Emanuele.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1555919", "revid": "287204", "url": "https://it.wikipedia.org/wiki?curid=1555919", "title": "Free ride", "text": ""}
{"id": "1555921", "revid": "186283", "url": "https://it.wikipedia.org/wiki?curid=1555921", "title": "GFantasy", "text": ""}
{"id": "1555922", "revid": "1305772", "url": "https://it.wikipedia.org/wiki?curid=1555922", "title": "La piovra 9 - Il patto", "text": "La piovra 9 - Il patto \u00e8 la nona miniserie televisiva della pi\u00f9 celebre saga della serie italiana, \"La piovra\" con protagonisti Raoul Bova ed Anja Kling.\nTra gli altri interpreti Tony Sperandeo, Fabrizio Contri, Laura Marinoni, Maurizio Donadoni, Fran\u00e7ois Montagut, Franco Castellano, Andrea Lorina, Sebastiano Lo Monaco, Giovanna Rei, Guia Jelo, Giuseppe Zarbo, Massimo Bellinzoni e Claudia Fiorentini.\nMiniserie in due puntate per la regia di Giacomo Battiato, \u00e8 andata in onda la prima volta in Italia il 9 e il 16 marzo 1998 su Raiuno.\nAmbientato nella Catania d'inizio anni sessanta, questo nono capitolo prosegue e conclude le vicende iniziate nell'ottavo e, insieme a questo, pu\u00f2 essere considerato il prequel degli altri capitoli della saga, pur se quasi completamente distaccato da questi ultimi per trama e personaggi.\nTrama.\nAll'inizio degli anni sessanta, il capitano dei carabinieri Carlo Arcuti, dopo lo scandalo provocato dalla sua relazione con la baronessa Barbara Greenberg Altamura, ritorna in Sicilia, a Catania, richiamato dal colonnello Valente per indagare su un uomo d'affari marsigliese in viaggio in Italia, tale Didier Martenne. Arcuti pedina Martenne e conferma i sospetti del colonnello Valente: l'Onorata Societ\u00e0 sta cercando di far sorgere raffinerie di droga in Sicilia per controllare il traffico di stupefacenti tra Turchia e Stati Uniti d'America; Martenne in realt\u00e0 \u00e8 un esperto nella raffinazione di eroina ed \u00e8 stato chiamato in Sicilia sotto le vesti di un rappresentante di fertilizzanti.\nLe indagini di Arcuti conducono di nuovo il capitano verso Barbara Greenberg Altamura, il suo vecchio amore che gli ha rovinato la vita, da poco dimessa da una clinica psichiatrica, il cui marito, il barone Francesco, a seguito dello scandalo provocato dalla relazione tra Arcuti e la moglie, ha lasciato il suo paese natale Trettorri, vendendo la villa di famiglia, e si \u00e8 trasferito proprio a Catania, in una villa del centro storico della citt\u00e0 etnea, ed \u00e8 ora divenuto un banchiere, coinvolto nel nascente traffico di droga. Barbara accetta la proposta di Arcuti di spiare le mosse del marito, tornando a vivere con lui nella sua nuova casa ed inscenando un riavvicinamento all'uomo ma, scoperta, rischia la morte e si salva grazie all'intervento di un mafioso senza scrupoli, tale Turi Mondello. Questi \u00e8 stato mandato dall'avvocato Torrisi, socio in affari del barone, nella villa di quest'ultimo come autista e, forse innamorato della donna, salva Barbara, che viene creduta morta per parecchio tempo. Dopo aver regolato i conti con l'avvocato Torrisi e il fratello Carmine, che aveva ucciso involontariamente suo cognato e approfittato della sorella Teresa, Turi si pone a capo della cosca locale, assicura il monopolio del traffico degli stupefacenti agli altri boss e fornisce all'Onorata Societ\u00e0 l'appoggio dell'assessore corrotto Calogero Cinisi, che attraversa la vicenda da grande calcolatore e da manovratore occulto.\nDopo una lunga serie di ricerche, Arcuti libera Barbara dalle mani di Mondello e fa arrestare quest'ultimo. Riunitosi alla donna che ama e dopo averla sposata, \u00e8 sul punto di condurre nuove indagini. Successivamente Arcuti viene ucciso da un'automobile guidata da un sicario mandato molto probabilmente dall'assessore Cinisi.\nCuriosit\u00e0.\nQuasi tutte le riprese esterne sono state effettuate nel centro storico di Catania."}
{"id": "1555923", "revid": "729019", "url": "https://it.wikipedia.org/wiki?curid=1555923", "title": "Bento Gon\u00e7alves da Silva", "text": "Biografia.\nAttivo nella Guerra dei Farrapos, fu presidente della Repubblica Riograndense.\nDopo aver intrapreso la carriera militare decise di separare il Rio Grande do Sul dal resto del Brasile imperiale. Tra i suoi comandanti in campo vi furono Ant\u00f4nio de Souza Netto e Giuseppe Garibaldi. Nel Rio Grande do Sul \u00e8 considerato ancor oggi una figura molto importante."}
{"id": "1555925", "revid": "120682022", "url": "https://it.wikipedia.org/wiki?curid=1555925", "title": "Gianni Oliva", "text": "Biografia.\nTrascorsa la giovent\u00f9 a Coazze in val Sangone, frequenta il liceo classico Vincenzo Gioberti di Torino e si laurea in lettere all'Universit\u00e0 degli Studi di Torino nel 1975 con Alessandro Galante Garrone. Dedicatosi in particolare allo studio del Novecento italiano, \u00e8 insegnante di Storia delle istituzioni militari alla Scuola di applicazione d'arma di Torino.\nInsegnante e preside del liceo classico Vittorio Alfieri di Torino fino al 2010, \u00e8 divenuto in seguito preside dei licei scientifici Volta e Segr\u00e8 di Torino, quindi dirigente scolastico del liceo classico Cavour e, congiuntamente, del liceo classico Massimo d'Azeglio. Il 1\u00ba agosto 2014 \u00e8 stato nominato preside effettivo dell'Istituto di Istruzione Superiore Ettore Majorana di Moncalieri. Il 1\u00ba febbraio 2016 torna al liceo Alfieri in qualit\u00e0 di preside reggente, subentrando a Riccardo Gallar\u00e0.\nAttivit\u00e0 politica.\nDal 1975 al 1980 \u00e8 assessore presso il comune di Coazze e dal 1990 al 1995 capogruppo del Partito Comunista Italiano (divenuto poi PDS) al comune di Giaveno.\nDal 1999 \u00e8 assessore al Sistema educativo e formativo della provincia di Torino e coordinatore nazionale degli assessori provinciali all'Istruzione. Nel 2004 viene confermato assessore e nominato vicepresidente provinciale.\nPartecipa alle elezioni regionali del 2005 nella circoscrizione di Torino e, con 8.470 voti di preferenza (quota proporzionale), entra per la prima volta nel consiglio regionale, da cui per\u00f2 si dimette perch\u00e9 nominato assessore alla cultura, patrimonio linguistico e minoranze linguistiche, politiche giovanili e Museo Regionale di Scienze Naturali della regione Piemonte, incarico che svolge dal 2005 al 2010 nella giunta Bresso. Nel marzo 2013 \u00e8 rientrato in consiglio regionale come consigliere.\nOpere.\nLa sua produzione saggistica \u00e8 incentrata principalmente sulla storia italiana tra l'Ottocento e il Novecento: Mussolini e il fascismo; le due guerre mondiali; la Repubblica di Sal\u00f2 e la guerra civile 1943-1945; le avventure coloniali italiane; i Savoia e i Borboni; le forze armate: carabinieri, alpini, esercito, arditi, mar\u00f2; i crimini di guerra italiani; la Resistenza e le stragi nazifasciste del 1943-45; le Foibe e gli esuli dell'Istria, Fiume, Dalmazia; la storia del Piemonte. Ha scritto pure una storia della Legione straniera francese. Oliva ha affrontato aspetti spesso trascurati dalla storiografia dominante nel Dopoguerra."}
{"id": "1555926", "revid": "179152", "url": "https://it.wikipedia.org/wiki?curid=1555926", "title": "Telecabina", "text": ""}
{"id": "1555931", "revid": "125841411", "url": "https://it.wikipedia.org/wiki?curid=1555931", "title": "L'eretico - Un gesto di coraggio", "text": "L'eretico - Un gesto di coraggio (conosciuto anche col titolo Il maestro degli errori) \u00e8 un film del 2005 diretto da Piero M. Benfatti, con Remo Girone e Tobias Moretti. Il film premiato al Festival del cinema di Salerno nel 2005, \u00e8 un kolossal storico che ricostruisce la vita di Francesco Stabili, meglio noto come Cecco d'Ascoli. Girato prevalentemente ad Ascoli con massiccio uso di comparse locali, il film usc\u00ec con successo all'estero (in particolare ottimi incassi nei cinema in Germania e ottimi ascolti in TV in Austria), ma non \u00e8 mai uscito in Italia a causa di insolvenze finanziarie della produzione, che hanno costretto la magistratura al sequestro della pellicola."}
{"id": "1555932", "revid": "179152", "url": "https://it.wikipedia.org/wiki?curid=1555932", "title": "Impianto a fune", "text": ""}
{"id": "1555935", "revid": "1718925", "url": "https://it.wikipedia.org/wiki?curid=1555935", "title": "La piovra 8 - Lo scandalo", "text": "La piovra 8 - Lo scandalo \u00e8 l'ottava miniserie televisiva della pi\u00f9 celebre saga della serie italiana, \"La piovra\" con protagonisti Raoul Bova (gi\u00e0 protagonista nella settima miniserie anche se con un ruolo differente) ed Anja Kling.\nTra gli altri interpreti Fabrizio Contri, Luca Zingaretti, Tony Sperandeo, Ramona Badescu, Mietta, Primo Reggiani, Andrea Lorina e Renato Mori.\nMiniserie in due puntate per la regia di Giacomo Battiato, \u00e8 andata in onda la prima volta in Italia il 5 e 6 ottobre 1997 su Rai 1.\nLa serie si \u00e8 aggiudicata la Ninfa d'oro e il Premio della Critica al \"38\u00ba Festival internazionale della Televisione di Montecarlo\".\nA differenza delle miniserie precedenti, questa (come anche la successiva) non \u00e8 ambientata in epoca contemporanea, bens\u00ec nella seconda met\u00e0 degli anni cinquanta nell'immaginario paesino siciliano di Trettorri, in provincia di Agrigento, e pu\u00f2 esserne considerata un prequel, pur essendo le vicende quasi completamente distaccate rispetto a quelle dei restanti capitoli della saga televisiva per trama e personaggi.\nAl primo passaggio TV registr\u00f2 una media di oltre 8 milioni di telespettatori.\nTrama.\nNella seconda met\u00e0 degli anni cinquanta, il barone Francesco Altamura ritorna in Sicilia dagli Stati Uniti d'America, dove ha compiuto i suoi studi ed ha sposato la giovane e bella Barbara Greenberg, con la quale ha avuto un figlio, Paul. Il sogno del barone Francesco \u00e8 quello di trasformare le sue terre in una moderna impresa, in grado di dare lavoro ai contadini e ai bisognosi. Ma l'Onorata Societ\u00e0, comandata da Don Calogero Albanese, il capomafia e sindaco del paese di Trettorri non \u00e8 d'accordo: egli vorrebbe inserire nel progetto di Altamura delle attivit\u00e0 di costruzione affidate a societ\u00e0 colluse e infiltrare tra i soci dei mafiosi. Il suo luogotenente Pietro Favignana fa pertanto rapire il piccolo Paul allo scopo di fermare il barone. Sul rapimento indaga, su richiesta della baronessa, tramite il consolato americano di Palermo, il giovane tenente dei carabinieri Carlo Arcuti, che cerca di scoprire dove i picciotti di Pietro, nascondono il bambino. Ma a fermare la scalata al potere di Favignana non saranno di certo le indagini del tenente n\u00e9 del boss Albanese.\nPietro affida Paul al dodicenne Tano Cariddi, la nemesi delle serie precedenti, che diventa il suo carceriere e, con il tempo, amico del bambino. Il giovane Tano ha assistito da bambino alla morte violenta e allo stupro della madre Maria, costretta a prostituirsi dallo stesso Favignana, che in realt\u00e0 \u00e8 il padre biologico.\nTano e Paul assistono di nascosto all'omicidio, tramite avvelenamento, di Don Albanese, che non condivideva i metodi violenti di Favignana e non appoggiava il sequestro del bambino.\nArcuti indagando in incognito come ispettore del lavoro, trover\u00e0 l'ostilit\u00e0 di tutto il paese, solo il prete locale gli dar\u00e0 qualche appoggio.\nRiuscir\u00e0 con qualche difficolt\u00e0 a liberare il piccolo Paul, soprattutto grazie all'aiuto del piccolo Tano che verr\u00e0 poi accolto in casa Altamura.\nDopo il sequestro del bambino ci saranno una serie di arresti, Pietro Favignana, ormai divenuto il nuovo boss dell'Onorata Societ\u00e0, fuggir\u00e0 a New York, e al suo ritorno in Sicilia scoprir\u00e0 come lavorare la morfina e quindi commerciare droga.\nTra il tenente Arcuti, divenuto nel frattempo capitano, e la baronessa Altamura nascer\u00e0 una relazione clandestina, che provocher\u00e0 uno scandalo a Trettorri.\nFavignana sposer\u00e0 l'affascinante Rosaria Albanese, la figlia del boss che aveva precedentemente ucciso. Questa gli dar\u00e0 poi una bambina Maria (che comparir\u00e0 nella quinta e sesta miniserie).\nInfine Tano aiuter\u00e0 Rosaria, moglie di Pietro e madre della sorella Maria, ad uccidere il suo malvagio padre, colpevole di aver ucciso il padre di Rosaria, e fuggir\u00e0 all'estero con l'appoggio del barone Altamura, che per sottostare a un patto stipulato con Favignana e altra gente importante legata alla mafia dovr\u00e0 mandare la piccola Maria in un istituto e finanziare a Tano gli studi in una prestigiosa scuola all'estero. Il capitano, a causa dello scandalo, lascia amareggiato il paese e la donna che ama."}
{"id": "1555940", "revid": "287204", "url": "https://it.wikipedia.org/wiki?curid=1555940", "title": "Borough di Northwest Arctic", "text": "Il borough di Northwest Arctic \u00e8 un borough dello stato dell'Alaska, negli Stati Uniti. La popolazione al censimento del 2000 era di 7.208 abitanti. Il capoluogo \u00e8 Kotzebue.\nGeografia fisica.\nIl borough si trova nella parte nord-occidentale dello stato. Lo United States Census Bureau certifica che la sua estensione \u00e8 di 105.573 km\u00b2, di cui 12.598 km\u00b2 coperti da acque interne.\nCentri abitati.\nNel borough di Northwest Arctic vi sono 10 comuni (\"city\") e 2 census-designated place."}
{"id": "1555942", "revid": "1516087", "url": "https://it.wikipedia.org/wiki?curid=1555942", "title": "La piovra 7 - Indagine sulla morte del commissario Cattani", "text": "La piovra 7 - Indagine sulla morte del commissario Cattani \u00e8 la settima miniserie televisiva della pi\u00f9 celebre saga della televisione italiana, \"La piovra\".\nMiniserie in sei puntate per la regia di Luigi Perelli, \u00e8 andata in onda la prima volta in Italia dal 5 marzo al 3 aprile 1995 su Raiuno in prima serata di domenica e luned\u00ec.\nTra gli interpreti Patricia Millardet, Raoul Bova, Ennio Fantastichini, Florinda Bolkan, Lorenza Indovina, Renato De Carmine, Romina Mondello, Natasha Hovey, Gedeon Burkhard, Francesco Benigno, Maurizio Aiello, Giancarlo Prete, Sergio Fiorentini, Roberto Herlitzka, Stephan Danailov e Rolf Hoppe. Remo Girone (Tano Cariddi), che si era visto ininterrottamente dalla terza alla sesta miniserie, fa solo una breve apparizione nel finale a causa di una grave malattia (poi superata) che aveva colpito l'attore in quel periodo.\nRispetto alle precedenti, questa miniserie registr\u00f2 un calo di ascolto, sempre comunque molto alto, che si attest\u00f2 sui 10,5 milioni di telespettatori.\nTrama.\nIl giudice Silvia Conti \u00e8 in procinto di abbandonare la lotta alla criminalit\u00e0 organizzata dopo gli ultimi successi al fianco di Corrado Cattani e Davide Licata, che hanno portato alla fine di molti dei complotti criminali orchestrati dalla mafia.\nMa un giorno riceve una telefonata proveniente dalla Sicilia da parte di un vicecommissario di polizia, Gianni Breda, che la informa che un detenuto che adesso si trova in ospedale ha chiesto di parlarle urgentemente.\nCostui si chiama Rosario Granchio; egli purtroppo non riuscir\u00e0 mai a parlare con Silvia perch\u00e9 verr\u00e0 brutalmente assassinato quel giorno stesso in ospedale da Nazareno Marciano, detto Don Nuzzo, ex faccendiere della contessa Olga Camastra, in un lontano passato ex amante del commissario Cattani.\nIl giudice Conti decide di andare in Sicilia per far luce sul mistero, ma \u00e8 costretta a scontrarsi con l'ostruzionismo del Procuratore Capo locale Michele Orione, del sindaco della citt\u00e0 e di alcuni agenti di polizia che evidentemente non vedono di buon occhio le sue indagini, e con gli attacchi mediatici del giornalista Lucio Panarea, responsabile dell'emittente \"Diana TV\", molto vicina alla contessa Camastra.\nSoltanto il vicecommissario Breda si offre di collaborare, nella stessa citt\u00e0 (Trapani anche stavolta mai nominata direttamente come nella prima miniserie) da cui partirono le indagini del commissario Cattani molti anni prima.\nInfatti, Silvia Conti decide di cominciare l'inchiesta proprio partendo da dove l'aveva lasciata il commissario Cattani e fa la conoscenza della contessa Camastra, a suo tempo amante ma anche antagonista dello stesso Corrado.\nDurante le indagini, oltre che del vicecommissario Breda, la Conti potr\u00e0 contare sull'aiuto del valido ex hacker Stefano Mura, che conquister\u00e0 la fiducia di Chiara Bronta, moglie di Saverio Bronta, ex faccendiere un tempo alle dipendenze della contessa Camastra, tornata in Sicilia aiutata da Oleg, l'amico russo del marito.\nSuccessivamente si riveleranno preziosi gli aiuti di Daniele Rannisi, figliastro ribelle della Camastra, che gestisce con un piccolo furgone una radio pirata, e del parlamentare Monteverde che per aprire un'inchiesta dovr\u00e0 fare i conti con il proprio passato.\nSi susseguono una lunga serie di eventi: Don Nuzzo, obbligher\u00e0 Sara, la figlia del mafioso Rosario Granchio a stare a casa sua, ma lei e il fratello Biagio si alleano con un gruppo di stiddari che far\u00e0 la guerra ai soci di Marciano. La contessa Camastra verr\u00e0 uccisa misteriosamente in carcere dai suoi ex complici in modo da simulare un suicidio; la stessa sorte era toccata poco prima al vecchio capo della mafia locale, il boss Don Luigi Aragonese, peraltro gi\u00e0 da tempo bloccato in un letto perch\u00e9 affetto da una grave insufficienza renale che lo costringeva a ricorrere continuamente alla dialisi: questi, per non finire nelle mani della polizia, viene costretto a togliersi la vita.\nDon Aragonese e la Camastra avevano intenzione di inviare un grosso finanziamento all'estero, precisamente in Russia a San Pietroburgo attraverso una nave, nelle casse di una societ\u00e0 segreta massone denominata \"Extrema Thule Nostra Salus\", una lobby formata da politici-affaristi-mafiosi e uomini di Stato, per foraggiare un traffico internazionale illecito. Ma il tradimento di Don Nuzzo e di Saverio, che sventeranno il loro piano e si impossesseranno del denaro in modo da ricattare i membri della \"Extrema Thule Nostra Salus\" per incoraggiare un nuovo gioco occulto finalizzato all'aumento del potere.\nAlla fine si scoprir\u00e0 che Saverio Bronta, insieme ad altri complici, fra cui Granchio (l'uomo che all'inizio aveva chiesto di parlare a Silvia Conti), lo stesso Marciano e altri tre uomini che furono poi uccisi per impedire che potessero confessare, era stato uno degli esecutori materiali dell'omicidio del commissario Corrado Cattani.\nBronta e i suoi compagni ricevettero l'incarico di uccidere il commissario proprio dalla Camastra, che a sua volta aveva ricevuto l'ordine da qualcuno ancor pi\u00f9 in alto: il professor Ottavio Ramonte, il capo della setta \"Extrema Thule Nostra Salus\", e ora nascosto in un palazzo a Sofia in Bulgaria, e protetto dall'ex politico corrotto Edoardo Corinto, insieme al quale cercher\u00e0 di tornare in Italia a prendere potere.\nUna volta sventato il piano criminale, troveremo la giudice Silvia Conti in un pubblico processo accusare il professor Ramonte di avere dato l'ordine di uccidere il commissario, reo di essersi avvicinato troppo alla verit\u00e0.\nNell'ultima scena fa la sua apparizione anche Tano Cariddi, che si \u00e8 da tempo nascosto in un castello abbandonato alle falde dell'Etna, in Sicilia.\nMentre \u00e8 sotto processo, il professor Ramonte incarica Vanya Marinoff, il suo allievo prediletto di affidare a Tano il proprio archivio pieno di floppy, contenenti i file, i documenti e i crimini occulti di molti personaggi a partire dagli anni sessanta in poi.\nAdesso Tano ha fra le mani un potentissimo oggetto di ricatto, che decider\u00e0 di seppellire fra la terra: un giorno disseppellir\u00e0 l'archivio e decider\u00e0 di aprire una nuova era grazie a quelli che lui stesso definisce \"I fiori del male\"."}
{"id": "1555943", "revid": "196390", "url": "https://it.wikipedia.org/wiki?curid=1555943", "title": "Sant'Eufemia di Orense", "text": ""}
{"id": "1555954", "revid": "15756", "url": "https://it.wikipedia.org/wiki?curid=1555954", "title": "La piovra 6 - L'ultimo segreto", "text": "La piovra 6 - L'ultimo segreto \u00e8 una miniserie televisiva, sesto seguito della serie televisiva italiana \"La piovra\".\nMiniserie in sei puntate per la regia di Luigi Perelli, \u00e8 andata in onda la prima volta in Italia dal 30 novembre al 21 dicembre 1992 su Rai 1, di domenica e luned\u00ec, in prima serata.\nLa messa in onda di tale miniserie era in realt\u00e0 prevista per la primavera 1991, ma a causa di violente polemiche sorte sui contenuti della stessa (polemiche che gi\u00e0 avevano investito la miniserie precedente) la trasmissione della stessa venne posticipata di oltre un anno.\nTra gli interpreti Vittorio Mezzogiorno, Patricia Millardet, Remo Girone, Xavier Deluc, Pierre Mondy, Corinne Dacla, Ferruccio De Ceresa, Ana Torrent, Luigi Diberti, Orso Maria Guerrini, Tommaso Bianco, Bruno Cremer, Tony Sperandeo, Glauco Onorato e Mariella Di Lauro.\nTrama.\nL'ex poliziotto Davide Licata, che due anni prima \u00e8 stato impegnato nella ricerca ai mandanti dello sterminio che ha ucciso tutti i componenti della sua squadra, riesce a sopravvivere a un attentato, pur rimanendo gravemente ferito e costretto ad un lungo periodo di riabilitazione. Allo stesso tempo, il sanguinario boss mafioso Amilcare Attilio Brenno stermina la vecchia Cupola, diventando il nuovo boss dell'organizzazione mafiosa. Intanto, il giudice Silvia Conti ottiene il trasferimento a Milano, dove indaga sulla misteriosa uccisione del fotografo Bellini e qui ritrova Licata, arrivato nella citt\u00e0 lombarda in seguito alla scarcerazione per motivi di salute del faccendiere Antonio Espinosa, il quale poco prima gli aveva svelato che era stato lo stesso Bellini l'esecutore dell'attentato in cui ha rischiato la vita. Deciso a lasciar perdere tutto ed a raggiungere il figlio in America, Licata viene invece convinto dal generale Alessio Amadei a collaborare con il NOI (Nucleo Operativo Investigativo) alla ricerca del faccendiere Tano Cariddi. Davide accetta e rintraccia Tano, rifugiatosi in Senegal, e ormai in un grave stato di depressione e sotto l'uso di alcol. Lo cattura e lo riporta in Italia da Amadei il quale, con non poca fatica e la promessa di una riduzione di pena come previsto dalla legge, riesce a convincerlo a collaborare. Questi svela al nucleo l'ultimo grande affare che attualmente Cosa Nostra vuole comminare: ottenere una cospicua percentuale di un finanziamento di mille miliardi di lire che l\"'Europe Overseas Bank\" \u00e8 in procinto di stanziare in aiuti umanitari per l'Africa, grazie alla complicit\u00e0 della stessa banca e della societ\u00e0 dell'ex senatore Ettore Salimbeni, ritiratosi dalla politica dopo essere stato smascherato, tempo prima, da Cattani. Ma il potere di Brenno sta per essere scosso da un ben pi\u00f9 temibile nemico, Lorenzo Ribeira, figlio di un boss siciliano che tempo prima era stato costretto a emigrare in Canada per sfuggire alla guerra di mafia degli anni '70 in Sicilia. Ribeira, forte dell'immenso patrimonio di denaro ereditato dal defunto padre, frutto di un complesso riciclaggio illecito, ha deciso di vendicare il massacro della sua famiglia, avvenuto molti anni prima proprio ad opera della mafia siciliana, ora comandata da Brenno.\nRibeira prepara un piano per distruggere l'organizzazione mafiosa di Brenno e si allea con Giuseppe Carta offrendogli in cambio la possibilit\u00e0 di vendicare la strage dei Linori, provocata da Tano e da Espinosa, e tira dalla sua parte anche Salimbeni, che per venti miliardi di lire accetta di fare il doppio gioco, sfilando a Brenno l'affare dell'Africa e destinando i mille miliardi della \"Europe Overseas Bank\", invece, ad un altro affare ben pi\u00f9 redditizio che Ribeira sta organizzando con alcuni elementi deviati dei servizi segreti dell'Europa dell'Est. Brenno, per difendersi da Ribeira, costringe Espinosa a far pervenire alla Procura dei documenti che avviano un'inchiesta sui conti correnti dello stesso Ribeira, bloccandoli. Un'azione che Espinosa - peraltro gi\u00e0 prossimo alla morte in quanto affetto da un male incurabile allo stato terminale - pagher\u00e0 con la vita ad opera di Carta.\nIntanto, al giudice Silvia Conti appare ormai chiaro che dietro all'omicidio di Bellini si nascondano i tentacoli dell'organizzazione criminale. Licata raggiunge gli uomini del generale Amadei a Vienna dove, in una banca di copertura, avviene l'incontro tra Tano, Salimbeni e Carta, e l\u00ec si scopre che il misterioso padrone di questi due ultimi intende versare i mille miliardi presso una banca di Praga, dopo averli fatti transitare in quella di Tano che gode di uno statuto speciale ed \u00e8 al sicuro dai controlli della magistratura.\nAnche la giudice, che sta facendo pedinare Carta, arriva nella capitale austriaca, scoprendo cos\u00ec il piano del NOI per risalire al nuovo capo dell'organizzazione mafiosa, avvalendosi della collaborazione di Tano Cariddi. Tra il giudice e Licata, dopo le discussioni e i chiarimenti, esplode la passione. Ma il tempo dei sentimenti \u00e8 breve: Ribeira, che vuole bloccare l'inchiesta, ordina l'assassinio della Conti, mentre Brenno, scoperto il tradimento di Salimbeni, medita vendetta.\nIl disegno dell'organizzazione mafiosa ormai \u00e8 chiaro: invadere con la droga l'Europa dell'Est, utilizzando vecchi canali degli ex esponenti dei Servizi segreti dei paesi ex-comunisti.\nBrenno, ben presto, scoprir\u00e0 il tradimento di Ettore Salimbeni e di Giuseppe Carta che si sono schierati dalla parte di Ribeira e li fa uccidere, non prima per\u00f2 di costringere Salimbeni a rivelare i piani di Ribeira. Stesso destino tocca a Carta, eliminato in carcere dove \u00e8 stato rinchiuso dopo aver tentato senza successo di uccidere Silvia Conti.\nIl NOI organizza un piano strategico e si spinge fino a Praga (Cecoslovacchia), dove Tano prende contatti diretti con Otto Warfel, ex spia dei servizi segreti cecoslovacchi e pericoloso alleato di Ribeira nel gioco sporco del traffico di droga, e viene condotto da questi in Anatolia, dove ad attenderlo c'\u00e8 Ribeira intenzionato a tagliar fuori per sempre Cosa Nostra dal traffico degli stupefacenti, cos\u00ec da mettere in ginocchio Brenno. Dal canto suo, il generale Amadei ha ormai intuito che \u00e8 in corso una guerra per l'alternanza ai vertici della criminalit\u00e0 organizzata da due \"re\", le cui identit\u00e0 emergono grazie al doppio gioco di Tano Cariddi e, insieme a Silvia ed alla magistratura cecoslovacca, con una brillante operazione di polizia manda a monte il piano organizzato da Ribeira. Questi, fallito il progetto di annientare il nemico sottraendogli il controllo dei grandi traffici di droga, si suicida. Anche per Brenno arriva la morte, dietro ordine di suo figlio Marco che riesce ad appropriarsi, grazie a un accordo con il turco Parbo - uno dei pi\u00f9 potenti produttori di morfina base - del monopolio della distribuzione di eroina in tutta Europa. Licata, purtroppo, \u00e8 quasi in fin di vita a causa di una lesione al cervello provocata da un proiettile che i medici non erano riusciti a rimuovergli dopo l'attentato sub\u00ecto. Pur tuttavia, riesce a scoprire il volto dell'uomo che pi\u00f9 di ogni altro rappresenta il Male: si tratta del banchiere Stefan Litvak, la cui vera identit\u00e0 \u00e8 quella del tenente Kir\u00ec\u00f9, un ex filonazista che aveva utilizzato il nome di un prigioniero ucciso nel campo di concentramento che comandava durante la Seconda guerra mondiale, per impadronirsi di tutti gli averi dei prigionieri ebrei massacrati e poi reinvestirli. Davide, avvalendosi della collaborazione di Tano, che lascia poi fuggire insieme all'amata sorella, fa arrestare Litvak, ma purtroppo muore prima che arrivi la polizia insieme a Silvia e Amadei. Ancora una volta Silvia, come gi\u00e0 successo con Cattani, pianger\u00e0 la morte dell'uomo a cui si era legata...\nCuriosit\u00e0.\nI nomi di alcuni personaggi, probabilmente per una banale distrazione degli addetti alla produzione, vengono inspiegabilmente stravolti: Giuseppe Carta, l'ex capodecina della famiglia Linori, viene pi\u00f9 di una volta chiamato erroneamente Giacomo Carta. Anche Amilcare Brenno, il boss, nel corso della fiction viene chiamato successivamente Attilio Brenno. Stessa cosa vale per il prof. Canevari, chiamato prof. De Rossi nel corso della fiction.\nDario Parisini, che interpreta il ruolo di un giovane killer (quello che insieme a Giuseppe Carta insegue Irene Espinosa, che morir\u00e0 durante l'inseguimento) \u00e8 un chitarrista rock bolognese e come attore, prima che ne \"La Piovra 6,\" aveva lavorato in alcuni film di Pupi Avati."}
{"id": "1555957", "revid": "123106183", "url": "https://it.wikipedia.org/wiki?curid=1555957", "title": "Cecina Decio Massimo Basilio", "text": " \nBiografia.\nApparteneva alla nobilt\u00e0 italica, facendo parte della influente \"gens Caecina\". Figlio di Cecina Decio Basilio, fratello di Cecina Mavorzio Basilio Decio (console nel 486) e Decio Mario Venanzio Basilio (console nel 484), fu padre di Teodoro, console del 505, Flavio Albino, console nel 493, Flavio Avieno, console del 501, e Flavio Importuno, console del 509.\nFu console nel 480, scelto per la \"pars Occidentalis\" ; non ebbe colleghi, n\u00e9 in Oriente n\u00e9 in Occidente, ma fu riconosciuto in Oriente. Fu prefetto del pretorio d'Italia nel 483, dopo aver ricevuto il rango di \"patricius\"; durante il suo mandato vi fu il concilio per l'elezione del Papa, al quale Basilio partecip\u00f2 come rappresentante di Odoacre.\nProprietario di una casa a Roma sull'Aventino, sosteneva il partito dei Verdi; esiste un sedile riservato al Colosseo che reca un'iscrizione riferibile a Basilio o a suo padre."}
{"id": "1555960", "revid": "1984945", "url": "https://it.wikipedia.org/wiki?curid=1555960", "title": "Le Droit Humain", "text": "Le Droit Humain \u00e8 il pi\u00f9 antico Ordine massonico misto della storia, ufficialmente costituitosi in Francia il 4 aprile 1893 su impulso di Maria Deraismes e Georges Martin, nonch\u00e9 il pi\u00f9 vasto sul piano geografico: fin da subito infatti nasce internazionale e si sviluppa in 64 Stati del mondo tra Federazioni, Giurisdizioni e Logge Pioniere. A maggio 2020 conta pi\u00f9 di 32.000 iscritti tra uomini e donne. \u00c8 anche la prima Massoneria mista in Italia (1904).\nStoria.\nNel 1881 Georges Martin chiede il nulla osta alla \"Grande Loge centrale de France\" di iniziare alla massoneria Maria Deraismes, intellettuale e attivista impegnata nella lotta sociale per la rivendicazione dei diritti della donna, considerata ancora oggi un personaggio fondamentale della cosiddetta Prima ondata femminista. La loggia designata per il suo ingresso \u00e8 la loggia \"Les Libres Penseurs\" nella citt\u00e0 di Pecq. Tale concessione non gli viene accordata e l'intera Loggia, che si diceva favorevole all'ingresso delle donne, si distacca dall'Obbedienza ed entra a far parte della \"Grande Loge symbolique \u00e9cossaise,\" ritenuta pi\u00f9 liberale. Georges Martin pu\u00f2 dunque procedere all'iniziazione di Maria Deraismes, che viene celebrata il 14 gennaio 1882. Sebbene diverse donne fossero gi\u00e0 state iniziate in massoneria in diversi paesi d'Europa, inclusa l'Italia, come alcune appartenenti a famiglie reali oppure all'alta borghesia, l'iniziazione di Maria Deraismes provoc\u00f2 un vero e proprio scandalo all'interno delle Obbedienze massoniche in quanto era evidente l'intenzione di Georges Martin di formalizzare in senso organico l'ingresso dell'intero genere femminile. La stessa loggia che pure aveva accolto Maria venne sospesa, e pur di ottenere la reintegrazione nell'Obbedienza, rinunci\u00f2 ad averla tra i suoi iscritti. Da quel momento, per quasi dodici anni, Maria Deraismes rest\u00f2 una Sorella massone regolarmente iniziata ma senza logge in cui poter lavorare. Georges Martin, portato dalle sue convinzioni umaniste e femministe, continu\u00f2 a chiedere e discutere per un'iniziazione egualitaria delle donne in massoneria, sostenendo le sue convinzioni durante le conferenze massoniche circa il ruolo determinante che queste ricoprono nella societ\u00e0, nella famiglia e nell'educazione. Nel gennaio del 1890 espose un progetto per creare una loggia mista qualificata come sperimentale con il titolo di \"Droit des femmes\" (Il Diritto delle donne) e chiese il parere della \"Grande Loge symbolique \u00e9cossaise\". Se alcune logge che ne facevano parte si dimostrarono favorevoli, il Consiglio esecutivo dell'Obbedienza si oppose e diede il suo rifiuto ufficiale. Martin cominci\u00f2 allora con Maria Deraismes la progettazione di una struttura indipendente finalizzata a iniziare le donne.\nNacque cos\u00ec la \"Grande Loge symbolique \u00e9cossaise mixte de France: \"Le Droit humain\",\" che diventer\u00e0 Loggia Madre delle successive che in pochi anni vennero create. Durante gli anni in cui era stata costretta al silenzio massonico, Maria Deraismes aveva cooptato e istruito ai valori massonici altre sedici donne di grande valore intellettuale e umano; considerate pioniere di quello che sarebbe poi diventato, nella sua denominazione per esteso, l\"'Ordine Massonico Misto e Internazionale di Rito Scozzese Antico e Accettato Le Droit Humain\", quali Marie B\u00e9quet de Vienne (1854-1913), filantropa e animatrice di numerose opere sociali, fondatrice di un \u201crifugio-laboratorio\u201d aperto alle donne incinte o in difficolt\u00e0, associazione riconosciuta di pubblica utilit\u00e0 fin dal 29 luglio 1880 e che esiste tuttora con il nome di Fondation B\u00e9quet de Vienne; Marguerite Cremnitz (1848-1918), detta Parrhisia, presidente dell\u2019opera degli asili nido parigini; Alexandra David-N\u00e9el, Charlotte Duval; Anna F\u00e9r\u00e8s-Deraismes, sorella di Maria; Maurice L\u00e9vy, Maria Arundale-Martin, omonima della coppia, animatrice del giornale \"La Citoyenne\", redattrice al \"Journal des Femmes\" (1891-1910) e cofondatrice del gruppo de La Solidarit\u00e9 des femmes (1891); Irma L\u00e2in\u00e9, detta Marie-Georges Martin (1848-1914), moglie di Georges; Eliska Vincent (1841-1914), cofondatrice della Societ\u00e0 per la rivendicazione dei diritti della donna (1868), presidente-fondatrice dell\u2019organizzazione militante socialista come pure sua sorella di sangue Florestine Mauriceau, prima donna amministratrice di un istituto di beneficenza a Parigi (1896); Julie Pasquier, tesoriera della Federazione francese delle Societ\u00e0 Femministe (1892) e cofondatrice dell\u2019\"Unione Femminista Socialista\" (1901); Marie Pierre, sorella di Eug\u00e9nie Potoni\u00e9-Pierre, una delle prime donne medico; Myrtille Reugenet e la sorella di sangue Maria Pognon, della Ligue du Bien Public, Cl\u00e9mence Royer (1830-1902), femminista, filosofa, antropologa, archeologa, giornalista, economista, fisica, insegnante, conferenziera, traduttrice e divulgatrice di Darwin, romanziera, membro della Societ\u00e0 di Antropologia di Parigi, fondatrice e segretaria generale della Societ\u00e0 di studi filosofici e sociali, e Louise Wiggishoff, vice-presidente della Societ\u00e0 per il miglioramento della condizione della donna (Associazione L\u00e9on Richer), una delle prime donne amministratrici di una mensa della cassa delle scuole di arrondissement, fondatrice del patronato \u201cgli Amici dell\u2019adolescenza\u201d e del Consiglio nazionale delle donne francesi e delegata a tutti i congressi femministi svoltisi in Francia fino alla sua morte, avvenuta il 21 dicembre 1903. A queste si aggiunsero poi Louise Michel e Annie Besant che nel 1902 ottenne dal Supremo Consiglio il mandato di fondare la prima loggia del Droit Humain in territorio inglese. Un passo decisivo per espandersi poi in tutti i paesi anglosassoni.\nDescrizione.\nLe Droit Humain mette allo stesso livello uomini e donne, e non fa distinzione di nazionalit\u00e0, etnie, culture o religioni. \u00c8 internazionale e ha una continuit\u00e0 iniziatica dal 1\u00ba al 33\u00ba Grado, ovverosia non riconosce una separazione tra l'Ordine (gestione dei primi tre gradi) e il Rito (i gradi dal quarto in su), se non da un punto di vista puramente amministrativo. Nella pratica vuol dire che i Maestri da introdurre al quarto Grado e ai successivi non sono cooptati arbitrariamente da chi gi\u00e0 detiene i gradi superiori, ma tutti vi hanno accesso se lo desiderano e se hanno dimostrato tale desiderio con il lavoro iniziatico.\nIl Droit Humain si \u00e8 dato un'organizzazione di tipo federale, al fine di consentire sia l'organicit\u00e0 dell'Ordine nella sua interezza, sia la maggiore libert\u00e0 possibile della sua rappresentanza nei vari territori nazionali in relazione alla cultura e alla sensibilit\u00e0 delle popolazioni in cui opera e comunque entro i limiti della Costituzione internazionale. L'unit\u00e0 minima della sua presenza in un determinato territorio \u00e8 la Loggia pioniera, cio\u00e8 una singola loggia che per prima viene costituita laddove il Droit Humain non \u00e8 ancora presente e dipende direttamente dal Supremo Consiglio di Parigi. Seguono le Giurisdizioni e le Federazioni, che vengono costituite quando sono presenti una quantit\u00e0 minima di logge e di iscritti secondo i parametri stabiliti dalla Costituzione internazionale. In ogni Giurisdizione e Federazione il Supremo Consiglio nomina un suo Rappresentante, che nelle logge pioniere \u00e8 il Maestro Venerabile. \nOgni Federazioni e Giurisdizione \u00e8 retta da un Consiglio nazionale di 16 membri rappresentato da un Presidente eletto o Gran Maestro nazionale (la denominazione da utilizzare \u00e8 a discrezione della persona eletta). Il Presidente del Consiglio nazionale della Federazione italiana \u00e8 Daniela Carini, eletta il 5 settembre 2020 succedendo a Michele Ferraro.\nNessuna figura apicale nella gestione dell'Ordine riceve appannaggi o retribuzione per il servizio che presta, sia a livello nazionale che internazionale, incluso il Gran Maestro.\nLe Droit Humain \u00e8 membro dell'Alleanza Massonica Europea (abbreviato AME o EMA in lingua inglese).\nIl Droit Humain nel mondo.\nDiversamente da quanto si sente dire a volte, l'Ordine nasce internazionale da subito. Gi\u00e0 nel 1894, nel Bollettino internazionale, \u00e8 riportato che l'organizzazione di logge in Belgio e Svizzera \u00e8 a buon punto, e gi\u00e0 nel 1895 viene aperta la prima loggia oltre i confini francesi, a Zurigo. Il 1901 viene erroneamente considerato l'inizio dell'internazionalismo, ma ci\u00f2 che avviene in quell'anno \u00e8 la messa ai voti e la proclamazione della costituzione del Supremo Consiglio, di fatto gi\u00e0 operativo nel 1899. \nIl Droit Humain \u00e8 presente in tutti i continenti. \nLe sedi pi\u00f9 importanti restano tuttora quelle dei paesi francofoni, Francia e Belgio in testa, e la sede centrale \u00e8 situata a Parigi, in Rue Breton n.5. Le varie Federazioni nazionali mantengono una loro autonomia e il coordinamento \u00e8 demandato al Supremo Consiglio con sede a Parigi.\nOgni cinque anni l'Ordine organizza il Colloquio Internazionale, vero e proprio organo deliberante in occasione del quale, tra le altre cose, viene nominato il nuovo Gran Maestro, e ai cui eventi correlati possono partecipare tutti gli iscritti che lo desiderano.\nNel 1998, in seguito agli studi di questioni sociali e in particolare al tema del maltrattamento dell'infanzia, alcune Logge Francesi e Colombiane hanno promosso un'azione in favore dei ragazzi e degli adolescenti abbandonati per strada, creando la Fondazione \"Enfance 232 France-Colombia\" e nel 2002 \u00e8 stata creata una scuola di arti mestieri tradizionali nel paese sud-americano. Aderiscono al sostentamento del progetto molte Federazioni dell'Ordine tra cui quella italiana. Lo stesso progetto \u00e8 stato poi realizzato nel Togo, in Africa, ma attraverso l'Associazione SPES (Sostegno all'infanzia che soffre); attualmente sono accolti in quella struttura oltre 170 adolescenti.\nIl Droit Humain in Italia.\nDalla prima loggia alla costituzione della Federazione.\nL'introduzione del Droit Humain in Italia \u00e8 fortemente legata al pensiero teosofico, sebbene successivamente e fino a oggi rimarr\u00e0 solo una delle diverse sensibilit\u00e0 al suo interno. Basti pensare che a celebrare l'accensione dei fuochi della prima loggia nel territorio italiano, sorta a Roma nel 1904 e contraddistinta dal numero di matricola 16, fu Annie Besant in persona e gli ufficiali di loggia appena eletti: l'editore Giuseppe Sulli Rao, fondatore della casa editrice Ars Regia, con la carica di Maestro Venerabile, Decio Calvari con quella di Oratore, anch'egli teosofo e scrittore, fondatore e primo direttore della rivista \u00abUltra\u00bb, e Isabel Cooper-Oakley, cognata e assistente di Madame Blavatsky in qualit\u00e0 di Primo Sorvegliante. \nLe logge italiane si costituiranno in Federazione nel 1916 per opera dell'allora Rappresentante del Supremo Consiglio di Parigi in Italia Giovanni Domanico, il quale ebbe modo di rafforzare la Massoneria mista nonostante gli ostacoli rappresentati dalle difficolt\u00e0 dovute alla Prima Guerra mondiale, che aveva posto in secondo piano le istanze sociali di emancipazione della donna tanto care al Droit Humain, cos\u00ec come dall'ostilit\u00e0 del Grande Oriente d'Italia. Fra tutte le potenze massoniche europee, infatti, Le Droit Humain era l'unica che portasse avanti una battaglia morale per l'ottenimento del voto politico alle donne, e la Federazione italiana, che nel 1919 contava sul territorio italiano circa 70 logge, riusc\u00ec nello stesso anno a far abrogare l'istituto dell'autorizzazione maritale attraverso il sostegno del senatore e ministro di Grazia e Giustizia Ettore Sacchi, consentendo alle donne di esercitare tutte le professioni, incluse quelle pubbliche (ad eccezione di quella militare, per la quale si dovr\u00e0 attendere il 20 ottobre 1999).\nIn vista della Prima Guerra mondiale e durante gli anni del conflitto la Federazione italiana produsse una continua opera di critica sociale dimostrando di nutrire al suo interno sia ragioni per intervenire nel conflitto che no. Per mezzo del suo periodico \u00abIl Diritto Umano\u00bb voluto e progettato dal gi\u00e0 citato Giovanni Domanico, la Federazione denunci\u00f2 gli scontri come \u00abla vergogna e il disonore dell\u2019umana societ\u00e0 [...] l\u2019incubo di quanti veramente amano l\u2019Umanit\u00e0 [...] un'immane carneficina [...] Una istituzione indegnissima di persone civili\u00bb che avrebbe procurato \u00abmostruose conseguenze\u00bb. Questa posizione fu adottata cercando di non giudicare la guerra come un conflitto particolare ma rimandandola al paradigma di umanesimo universale tipico del Droit Humain. Nella direzione contraria, fondamentali furono gli interventi di Maria Rygier, appartenente del Droit Humain e collaboratrice del quotidiano \u00abIl Popolo d'Italia\u00bb, che essendo di natura socialista vedeva in questa guerra i prodromi della rivoluzione e dunque si professava interventista. Maria Rygier, pur rivendicando la causa patriota, avrebbe da l\u00ec a poco, se non cambiato idea, almeno nutrito dubbi sulla natura del conflitto. Intuendo le sorti dell'Italia in quello che sarebbe stato il dopoguerra, coni\u00f2 il termine \u00abFascio\u00bb per descrivere la deriva di Benito Mussolini e profetizzando il regime a cui questi avrebbe dato vita.\nLa critica alla guerra non era da parte del Droit Humain solamente un atto ideologico, ma come ha tenuto pi\u00f9 volte a specificare col suo periodico, era qualcosa che nasceva dall'osservazione della condizione umana per mezzo degli strumenti esoterici, dunque dell'uso della ragione necessario affinch\u00e9 gli esseri umani siano consapevoli della loro qualit\u00e0 divina, il cui primo sentimento \u00e8 la fratellanza con i propri simili. A questo proposito si rimanda all\u2019articolo dove si narra di cinquanta ostaggi destinati al plotone d\u2019esecuzione graziati da un ufficiale massone tedesco dopo che uno di loro gli aveva mostrato il \u00absegno massonico di soccorso\u00bb.\nSotto il fascismo e il dopoguerra.\nNegli anni successivi, la Federazione continu\u00f2 il proprio consolidamento sotto la reggenza di Valentino di Fabio anche per mezzo dell'implementazione del precedente bollettino nazionale, creato sull'impronta di quello parigino, e dell'organizzazione di grandi eventi soprattutto nella citt\u00e0 di Napoli, che allora ospitava la sede centrale della Federazione. Al pari delle altre organizzazioni massoniche italiane, le attivit\u00e0 subirono una battuta d'arresto nel 1925, quando il regime fascista promulg\u00f2 la legge Mussolini-Rocco che ordinava la chiusure delle logge, in difesa delle quali non valse l'intervento in Parlamento da parte di Antonio Gramsci. Da alcuni documenti acquisiti nel 2020 dalla Federazione italiana, tuttavia, risulta evidente che, se non tutte, diverse logge continuarono a operare clandestinamente.\nLe attivit\u00e0 ripresero nel 1944 e pi\u00f9 solidamente due anni dopo per opera di Agostino Caporlingua, che riorganizz\u00f2 le Logge del Sud-Italia. Mentre il Supremo Consiglio di Parigi si adoperava per far s\u00ec che Di Fabio riprendesse il suo ruolo interrotto dal conflitto bellico, che aveva procurato alla Federazione un consistente ridimensionamento della quantit\u00e0 di iscritti, nasceva a Milano la loggia \"Salvatore Mistretta\", ancora oggi attiva, che si rivel\u00f2 di strategica importanza per la ripresa delle logge del Nord, che impiegavano pi\u00f9 tempo a trovare un nuovo assetto in quanto la guerra era finita pi\u00f9 tardi.\nIn una relazione sulla situazione della Massoneria italiana, datata 1946, richiestagli dal Supremo Consiglio di Parigi, Valentino Di Fabio scrive a proposito della ricostituzione della Federazione italiana: \"...il risveglio fu immediato, anche di coloro che temporaneamente si misero sotto altra Obbedienza. Tutte le Logge prima esistenti furono ricostruite [...] La maggiore difficolt\u00e0 si ebbe a riallacciarsi con Supremo Consiglio, che aveva subito la stessa sorte [della guerra]. Il Petain l'aveva sciolta e ne aveva sequestrato la sede centrale: asportato mobili, archivi, rituali. Finalmente nel maggio scorso furono ristabilite regolari relazioni col relativo decreto di ripristino del Supremo Consiglio.\" \nComincia la rifioritura della Federazione che raggiunge nei vent'anni successivi uno splendore simile a quello prima della guerra. Con le gran maestranze di Ugo Villani, Amulio Antonelli, Sebastiano Caracciolo (poi divenuto Gran Maestro dell'Ordine Martinista e Sovrano Gran Generale Ierofante dell'Antico e Primitivo Rito Orientale di Misr\u00e4im e Memphis) si assiste alla preparazione del picco di fecondit\u00e0 che l'apporto del Gran Maestro nazionale Maria Montanari, eletta nel 1971, render\u00e0 stabile, dotando la Federazione di un \"Conventum\" nazionale, di nuovi Tribunali, Concistori, di un Areopago nazionale, di un Sovrano Capitolo nazionale, di una Gran Loggia e un Grande Oriente Scozzese.\nLe successe Vito Pisani, la cui gran maestranza \u00e8 ricaduta a ridosso degli anni della Legge Anselmi promulgata a seguito dell'inchiesta portata avanti dalla Commissione parlamentare sulla loggia P2. Sebbene Le Droit Humain possa vantare di non avere avuto nulla a che fare n\u00e9 con la loggia P2 n\u00e9 con l'inchiesta della Commissione, chiaramente le tensioni sociali l'hanno influenzato indirettamente come del resto \u00e8 accaduto a tutte le Obbedienze massoniche. Una delle conseguenze del dibattito da parte dell'opinione pubblica fu una riduzione degli iscritti e la necessit\u00e0 di intessere con la societ\u00e0 civile nuove forme di espressione dei valori massonici. Riusc\u00ec nell'impresa Amedeo Incerpi, eletto Presidente del Consiglio nazionale della Federazione nel 1985 e il cui mandato si \u00e8 concluso nel 1994. Egli diede un'impronta unitaria a tutti gli organi amministrativi interni, rinforzandone la reciprocit\u00e0 e similmente ha ristrutturato la gerarchia iniziatica. \u00c8 stato il fautore di una revisione generale dei rituali e colui che ha introdotto il \"Seminario Nazionale di Studi Iniziatici della Federazione Italiana\" che consiste nella riunione annuale di studi massonici cui partecipano tutti gli aderenti dal 1\u00ba al 33\u00ba Grado, in uso ancora oggi. Infine, rispettoso del concetto della sovranit\u00e0 delle singole logge ma anche di una coordinazione centrale in linea con l'ampiezza internazionale dell'Ordine, Incerpi ha fatto s\u00ec che tale sovranit\u00e0 di esprimesse anche sul piano della responsabilit\u00e0 e trasparenza verso il mondo civile, ha perci\u00f2 lavorato affinch\u00e9 a ogni loggia corrispondesse una struttura associativa ufficiale, una visione che port\u00f2 a una massiccia organizzazione di eventi culturali e conseguente intensificazione del proselitismo.\nL'epoca contemporanea.\nSuccessore di Incerpi \u00e8 stato Giovanni Moretti il cui mandato ha coperto gli anni 1994-2002. Col supporto di Vito Pisani, divenuto nel frattempo Gran Commendatore della Federazione, egli ha traghettato nella dimensione internazionale la compattezza interna ottenuta da Incerpi. Si intensificano in questi anni, dunque, i rapporti col Supremo Consiglio di Parigi e lo scambio partecipativo con le delegazioni straniere. Introduce gruppi di lavoro come quello per il notiziario, un bollettino di informazione sull'Ordine; quello per il proselitismo e quello internazionale, che permise alla delegazione italiana di prendere parte attiva nella costruzione del Convento internazionale. In ultimo, durante il mandato di Moretti vengono ratificati i nuovi regolamenti generali, \u00e8 intensificata l'opera di beneficenza su base nazionale essendo tra i membri fondatori della Associazione SPES (sostegno all'infanzia che soffre), menzionata altrove in questa voce enciclopedica, e ha fatto s\u00ec che la Federazione avesse una nuova sede nazionale, a Milano. \n\u00c8 in questo periodo che la Federazione perfeziona il suo statuto e pone il limite di due mandati (di tre anni ciascuno) per il Gran Maestro nazionale.\nSegue dunque la gran maestranza di Aldo Biolchini, il quale, consolidata la struttura interna e i rapporti internazionali, lega il tutto all'unit\u00e0 iniziatica. Si osserva chiaramente come l'eredit\u00e0 dei Gran Maestri nazionali precedenti si orientino attraverso il suo operato verso la solidit\u00e0 degli ambiti della Federazione coordinando i piani iniziatico, culturale e amministrativo. Sotto la sua reggenza viene istituito il primo Consiglio nazionale e il Convento nazionale cos\u00ec come appare oggi. il 27 giugno 2010 cessa il suo mandato per ricoprire prima la carica di Presidente dell'Areopago nazionale e poi quella di Gran Commendatore e Rappresentante in Italia del Supremo Consiglio, ovvero la massima carica iniziatica in seno a una Federazione. Ricade nel suo mandato il centenario della fondazione della prima loggia in Italia e indice un congresso nazionale straordinario nella citt\u00e0 di Napoli. \nLa gran maestranza successiva \u00e8 di Nadia Galbiati, 2010-2014. Sotto la sua guida viene data pubblicazione del volume \"Gran Maestri a voi la parola\", si tratta di un'opera in fieri in quanto contiene i contributi morali di tutti i Gran Maestri dell'Ordine internazionale ed \u00e8 dunque in continuo aggiornamento. Viene risvegliata la storica loggia nella citt\u00e0 di Albenga e fondate quelle di Roma e di Reggio Calabria, punti nevralgici di un nuovo riassetto territoriale. Col sostegno del Gran Commendatore Aldo Biolchini lavora affinch\u00e9 sia l'Italia, con la citt\u00e0 di Roma, a ospitare il Convento internazionale nel 2013.\n\u00c8 Gran Maestro nazionale per gli anni 2014-2020 Michele Ferraro. Sotto la sua guida la Federazione viene dotata di una seconda sede nazionale nella citt\u00e0 di Roma, nello stesso quartiere in cui il Droit Humain ebbe il suo primo tempio nel 1904. Vengono varati i nuovi Regolamenti generali e fondate nuove logge a Firenze, Perugia, Udine, Grosseto, Cosenza, mentre parallelamente vengono fondate logge di perfezione e di alti gradi. Comincia con lui la digitalizzazione dell'archivio nazionale e si assiste a un considerevole aumento di iscritti per la nuova spinta che d\u00e0 alla comunicazione verso l'esterno. La Federazione viene dotata di un canale YouTube e un blog istituzionale; sono intensificati gli scambi con agenzie di stampa e testate giornalistiche. Ricade nel suo mandato il centenario della fondazione della Federazione italiana, avvenuta nel 1916, quando le prime logge italiane, sufficienti in numero, si organizzarono in tal senso. Per l'occasione indice dunque un congresso nazionale straordinario all'interno del Convento di quell'anno. \nGli succede l'attuale Daniela Carini, in carica dal 5 settembre 2020. Da subito ha costituito in seno al Consiglio Nazionale quattro commissioni di lavoro: comunicazione, solidariet\u00e0, prospettive sociali e Pubblicazioni. Viene quindi attivato il blog progettato durante il mandato di Ferraro per la comunicazione verso l'esterno; nasce un nuovo bollettino nazionale riservato agli iscritti dal titolo \u00abNodi d'Amore\u00bb e vengono indette iniziative sia proprie che di sostegno morale e operativo verso Associazioni terze che abbiano per finalit\u00e0 la difesa dei diritti, la lotta alla violenza contro le donne e la libert\u00e0 di espressione e di stampa. \u00c8 con lei che la Federazione aderisce al \"Codice etico dei Media\" promosso dalla Good News Agency. Gi\u00e0 nel primo anno del suo mandato vengono erette le Colonne di nuove Logge, a Viareggio, a Lamezia Terme, e una seconda Loggia a Cosenza. \nLe Droit Humain \u00e8 la prima struttura massonica a occuparsi di ambiente ed ecosostenibilit\u00e0. \nPersonaggi storici appartenuti al Droit Humain.\nOltre ai personaggi storici gi\u00e0 citati, si annoverano appartenuti al Droit Humain anche, a titolo d'esempio, Victor Hugo che compare tra i firmatari del progetto di fondazione, Curzio Malaparte, il premio nobel per la pace Henri La Fontaine, Jiddu Krishnamurti, Curuppumullage Jinarajadasa, Janusz Korczak, Lina Borgo Guenna, Marco Levi Bianchini, Ettore Sacchi, Mary Tibaldi Chiesa, Edith Cowan, George Arundale, Paul Pisk, lo scrittore Pierre Mabille, Josephine Baker, la contessa Ellen Bille Brahe Selby membro della famiglia reale danese, il padre dell'omeopatia moderna Pierre Schmidt, la scrittrice Paulette Nardal, la danzatrice Rukmini Devi e Michel Renaud, tra i giornalisti uccisi nell'attentato terroristico di Charlie Hebdo.\nI Gran Maestri.\nDal 1893 al 1903, il governo dell'Ordine era in forma collegiale. Componevano il Collegio le 16 donne menzionate sopra, pi\u00f9 Georges Martin e Maria Deraismes, che per\u00f2 morir\u00e0 nel 1894. \nL'attuale Gran Maestro \u00e8 lo svizzero Daniel Bolens, eletto nel 2017 con un mandato di 5 anni."}
{"id": "1555962", "revid": "287204", "url": "https://it.wikipedia.org/wiki?curid=1555962", "title": "Vita Indipendente", "text": "Vita Indipendente \u00e8 una filosofia e un movimento internazionale che promuove la autodeterminazione delle persone con disabilit\u00e0, il rispetto a s\u00e9 stessi e le pari opportunit\u00e0 e che, attraverso il superamento della semplice logica dell'assistenzialismo e dell'istituzionalizzazione, mira alla piena inclusione nella societ\u00e0 e nella collettivit\u00e0.\nBreve storia del movimento.\nIl movimento \u00e8 nato negli anni sessanta all'Universit\u00e0 di Berkeley (California) ad opera di Ed Roberts e di alcuni suoi compagni, tutti gravemente disabili, e per questo alloggiati all'interno dell'infermeria del campus. Sebbene i contatti con l'universit\u00e0 fossero quotidiani, tuttavia la loro vita sociale era limitata, come anche la possibilit\u00e0 di accedere fisicamente ai locali della stessa. Fu cos\u00ec che Roberts cominci\u00f2 a maturare l'idea che per i disabili fosse necessario gestire la propria vita al di fuori dei luoghi di cura, e ci\u00f2 lo spinse ad elaborare un progetto insieme all'universit\u00e0 riservato agli studenti disabili.\nCon la costituzione, a Berkeley nel 1972, della prima Agenzia per la Vita Indipendente iniziarono anche i tentativi di autodeterminazione e partecipazione alle \"comuni\" attivit\u00e0 sociali, affermandosi, cos\u00ec, uno dei principi fondamentali del movimento, che prevede siano gli stessi disabili a decidere ed operare per abbattere le barriere che li separano dalla vita civile e migliorare i servizi a loro dedicati.\nAttualmente in America ci sono circa 400 agenzie, e il movimento \u00e8 diffuso in tutto il mondo, operando in modo da far riconoscere e garantire la Vita Indipendente come diritto umano e civile, e per combattere la discriminazione verso i disabili. In Europa opera l'associazione internazionale Europe Network for Indipendent Living, fondata nel 1989 a Strasburgo dal dottor Adolf Ratzka.\nDalla filosofia ai servizi.\nLa autodeterminazione \u00e8 l'elemento indispensabile per creare un progetto di Vita Indipendente.\nA proposito di questo il dottor Ratzka nel suo intervento \u00e8 chiaro: Vita Indipendente parte dell'idea che siano i disabili stessi i migliori conoscitori delle proprie difficolt\u00e0, e pertanto essi stessi devono cercare le soluzioni organizzative migliori per loro, divenendo cos\u00ec, da oggetto passivo di politiche assistenzialiste, soggetto attivo, con gli stessi diritti ed obblighi delle persone non disabili. Per questo il movimento si oppone a qualsiasi forma d'internamento negli istituti, anche i pi\u00f9 moderni ed accoglienti, ma che alla fine portano all'esclusione sociale. In definitiva viene contestata l'idea che il disabile sia un malato da ospedalizzare, riducendo i suoi bisogni a delle semplici necessit\u00e0 assistenza sanitaria.\nNello stesso intervento scrive: \u00c8 evidente, quindi, come la filosofia della Vita Indipendente vada al di l\u00e0 della semplice \"de-istituzionalizzazione\", intesa come scelta di vivere nel proprio domicilio e utilizzare i servizi dedicati alla collettivit\u00e0 invece che in residenzialit\u00e0 \"protette\", piccole o grandi che siano, mirando alla piena integrazione attraverso l'abbattimento di barriere, sia architettoniche (che praticamente impediscono la mobilit\u00e0) che culturali.\nGli \"strumenti\" per ottenere ci\u00f2 sono essenzialmente due: l'assistente personale e le agenzie di Vita Indipendente.\nLe Agenzie di Vita Indipendente.\nSi tratta, quindi, di una nuova forma di assistenza (che si definisce, propriamente, assistenza personale autogestita), ovviamente diversa dall'assistenza domiciliare (in quanto questa \u00e8 piuttosto un servizio infermieristico che consegue il duplice scopo di evitare la congestione degli ospedali e limitare la sovrapposizione di mansioni e in quanto \u00e8 spesso concepita come assistenza all'interno del domicilio e senza la possibilit\u00e0 di essere fornita in luoghi diversi), ma anche dalle forme di assistenza dei servizi sociali, in quanto non \u00e8 pi\u00f9 l'ente a dare unilateralmente assistenza, ma questo diviene un servizio offerto su richiesta del disabile stesso e nei termini da lui/lei definiti.\nQuesti, unitamente ad un'\u00e9quipe multidisciplinare presente nell'ambito socio-assistenziale, elaborer\u00e0 un proprio progetto di vita, in base al quale si stabiliscono le modalit\u00e0 di assistenza e la retribuzione oraria.\nLe leggi.\nI principi legislativi negli Stati Uniti d'America.\nIn trent'anni di lotta si sono conseguiti importanti risultati in America, con la promulgazione di una serie di provvedimenti legislativi federali ispirati alla legge sui diritti civili: \"Architectural Barriers Act\" del 1968 sulle barriere architettoniche, \"Urban Mass Transit Act\" del 1970 per l'adeguamento dei mezzi pubblici, \"Rehabilitation Act\" del 1973 che proibisce qualsiasi discriminazione nei servizi pubblici, le due leggi del 1975 sull'educazione e la protezione dei diritti civili, sono solo alcune delle leggi principali.\nL'ultima legge fondamentale dello Stato \u00e8 denominata \"Americans with Disabilities Act\", promulgata da George H. W. Bush nel 1991, che recepisce a pieno i principi del Rehabilitation Act.\nLa diffusione del movimento in Europa.\nIn quanto all'Europa i suoi primi interventi risalgono alla fine degli anni settanta, con la creazione di progetti pilota per l'integrazione lavorativa dei disabili. Altri interventi si sono succeduti dopo il 1991, anno dedicato dall'ONU alle persone disabili, con strategie d'intervento per aree geografiche.\nVi sono precise direttive dell'Unione Europea rivolte alla disabilit\u00e0. L'articolo 26 della Carta dei Diritti nell'Unione europea (direttiva 2000/C 364/01) sancisce chiaramente che \nmentre nella Dichiarazione di Madrid del marzo 2002 si parla esplicitamente di Vita Indipendente come strumento per conseguire una piena eguaglianza sociale. Entrambi, poi, recepiscono appieno quando dichiarato nell'art. 15 della Carta Sociale Europea, in cui si dichiara che i disabili hanno diritto alla piena integrazione sociale.\nPer conseguire tale obiettivo il Piano d'Azione sulla Disabilit\u00e0 2004 - 2010 (COM(2003) 650) opta per una strategia complessiva:\ne la relazione COM(2005) 604 sullo stesso Piano d'Azione sottolinea come i disabili possano esercitare la stessa autonomia di scelta delle persone non disabili. Le politiche per la Vita Indipendente dipendono anche dall'accesso ad una vasta gamma di servizi: trasporto, informazione e formazione, tempo libero.\nPer quanto riguarda specificatamente la Vita Indipendente, sono quattro i documenti internazionali:\nEssi delineano l'intero impianto teorico - pratico della Vita Indipendente (soprattutto i primi due documenti), dichiarandone inoltre il carattere pratico e non meramente filosofico.\nLa situazione in Italia.\nAttualmente manca una legge a livello nazionale, in il pi\u00f9 recente provvedimento legislativo in tal senso, ovvero la legge 328/2000, eccessivamente legata all'assetto centralistico dello Stato, sembra sia stata in larga parte vanificata con la modificazione in senso federalista del Titolo V della Costituzione (anche \u00e8 ancora aperta la discussione sui limiti di\nefficacia giuridica della legge \u00e8 ancora aperta). Cos\u00ec l'unica norma di riferimento attualmente in vigore resta la Legge quadro 104/1992, che tuttavia appare inadeguata allo scopo, anche perch\u00e9 le finalit\u00e0 della legge sono molto diverse da quelli della Vita Indipendente.\nIn conseguenza di ci\u00f2 vi \u00e8 una situazione disomogenea tra le regioni: mentre nel nord-est, come in Veneto, vi sono linee d'intervento ampiamente consolidate (nel Friuli-Venezia Giulia, regione a statuto speciale, \u00e8 anche partita una sperimentazione per mini alloggi con servizi), in altre regioni questa realt\u00e0 si va faticosamente affermando: in Piemonte, Toscana ed in Lazio si stanno promuovendo progetti di Vita Indipendente attraverso le associazioni regionali, in Abruzzo vi \u00e8 una proposta di legge, mentre le Marche sembra abbiano recepito il principio della Vita Indipendente.\nAltre regioni ancora sembrano muoversi in maniera molto diversa: l'Emilia-Romagna ha indetto l'assegno di cura e previsto l'erogazione, per lo pi\u00f9 gratuita, di servizi assistenziali, mentre le regioni meridionali preferiscono erogare i servizi a livello comunale, accordandosi con cooperative sociali ed altri enti non lucrativi.\nTuttavia non mancano norme nazionali che intervengono sui singoli aspetti. Innanzi tutto con la legge \"162/1998\" che, modificando parzialmente la \"104/1992\", ampliandone gli effetti, dichiara esplicitamente che la legge mira \nPoi vi sono altri interventi legislativi, come la legge n.68 del 12 marzo 1999, che, affrontando il tema del diritto al lavoro, prevedono meccanismi di assunzione obbligatoria, oppure la legge n. 13 del 1989, recante in calce il titolo: \"Disposizioni per favorire il superamento e l'eliminazione delle barriere architettoniche negli edifici privati.\"\n\u00c8 ovvio che queste leggi, pur finalizzate in settori diversi da quello assistenziale, pongono indirettamente il problema della de - istituzionalizzazione, in quanto un lavoratore \u00e8 soggetto attivo (sebbene con dei limiti oggettivi) che non ha alcun bisogno di internamento in istituto.\nTutto ci\u00f2 \u00e8 in applicazione all'art.3 della Costituzione italiana che vieta ogni discriminazione anche in base alla condizione personale. \u00c8 infatti sull'onda di questa tradizione che sono state emanate moltissime leggi a favore dei disabili.\nTuttavia spesso l'assistenza viene demandata alle famiglie, e i servizi rivolti alla disabilit\u00e0 sono insufficienti. Infatti non va dimenticato che all'atto pratico la Vita Indipendente \u00e8 una terza via, in quanto la gestione dell'assistenza viene demandata al disabile che in tal modo diventa un vero e proprio datore di lavoro (da qui anche l'espressione di \"Assistenza personale autogestita\"). Inoltre la modificazione del Titolo V della Costituzione \u00e8 recente, e non \u00e8 ancora possibile prevedere totalmente gli effetti sulle leggi rivolte alla disabilit\u00e0 (a cominciare dalla stessa 162/1998)."}
{"id": "1555963", "revid": "466539", "url": "https://it.wikipedia.org/wiki?curid=1555963", "title": "La piovra 5 - Il cuore del problema", "text": "La piovra 5 - Il cuore del problema \u00e8 la quinta miniserie televisiva della pi\u00f9 celebre saga della serie televisiva italiana, \"La piovra\".\nMiniserie composta da cinque episodi e diretta da Luigi Perelli, \u00e8 andata in onda in prima visione su Raiuno dal 14 ottobre al 29 ottobre 1990, di domenica e luned\u00ec, in prima serata.\nTra gli interpreti principali Vittorio Mezzogiorno, Patricia Millardet, Remo Girone, Bruno Cremer, Vanni Corbellini, Agnese Nano, Delia Boccardo, Stefano Dionisi, Alberto Gimignani, Luigi Di Fiore, Ray Lovelock, Ana Torrent, Luigi Pistilli, Orso Maria Guerrini, Orazio Orlando, Marcello Tusco, Vanessa Gravina, Riccardo Cucciolla, Martin Balsam e Soraya Castillo.\nLa prima visione italiana della miniserie \u00e8 stata vista mediamente da oltre 12 milioni di telespettatori con uno share del 43,83% ed ha scatenato polemiche nell'ambiente politico per situazioni e personaggi che sembravano alludere ad alcuni importanti esponenti della politica italiana dell'epoca.\nTrama.\nIl giudice Silvia Conti, dopo il tragico agguato in cui il commissario Corrado Cattani ha perso la vita, sta ora indagando per scoprire l'identit\u00e0 dei mandanti dell'omicidio e, per tale ragione, si \u00e8 fatta trasferire a Palermo.\nSi reca da Tano Cariddi, che si trova in un ospedale psichiatrico siciliano in quanto \u00e8 riuscito a farsi passare per un malato mentale per evitare l'ergastolo in seguito all'assassinio di sua moglie Ester (cosa di cui lei \u00e8 perfettamente consapevole), ma da lui non riesce a ottenere nessuna informazione attendibile.\nNel frattempo si susseguono una serie di eventi: a Palermo viene assassinato un giovane manager, Domenico Linori, detto Mimmo, per impedire che diventi il direttore di una redditizia azienda, la \"Sicilteknoplus\", che evidentemente interessa alla mafia, mentre a New York la stessa giudice Conti partecipa ad un blitz antimafia internazionale che porta all'arresto di noti boss italo-americani, fra cui uno dei boss della Cupola siciliana oramai latitante, Don Calogero Barretta.\nSempre a New York, la giudice Conti conosce casualmente Dave Licata (il cui vero nome \u00e8 Davide Pardi), un ex poliziotto che era stato costretto a fuggire vent'anni prima in America perch\u00e9 braccato dalla mafia abbandonando forzatamente la moglie Marta ed il loro figlio Stefano in tenera et\u00e0; Davide, per\u00f2, sostenuto da un suo vecchio amico poliziotto, Simon Barth, \u00e8 intento a ritrovare l'uomo che diede l'ordine di massacrare la sua squadra molti anni prima.\nCostui fa ritorno nella sua terra d'origine, la Sicilia, e messo piede a Palermo assieme a Barth, inizia le indagini proprio nella casa in cui \u00e8 stato assassinato Mimmo Linori, ovvero nell'abitazione della sua amante, anch'essa messa sotto torchio da Simon Barth e Davide perch\u00e9 \u00e8 stata complice dell'omicidio.\nIl capitano Simon Barth cade ucciso in un agguato ma Licata riesce a infiltrarsi nella villa di Giovanni Linori - padre di Mimmo e sospettato di essere uno dei mandanti dell'omicidio del commissario Cattani - e scopre anche che \u00e8 lui il responsabile della morte dei suoi colleghi negli anni settanta, coadiuvato da un altro oscuro personaggio. Giovanni Linori viene poi eliminato dagli uomini di Annibale Corvo, un potente imprenditore ed allo stesso tempo noto esponente della mafia che vuole salire a capo della \"Sicilteknoplus\", l'azienda controllata da Linori.\nSuo figlio Andrea Linori tornato dall'America con la moglie Gloria e il figlio di 7 anni Ninni cerca di impedirglielo, ma perde in un agguato a fuoco il figlioletto Ninni, nonostante il tentativo eroico di proteggerlo del coraggioso Licata, che, nel frattempo, ritrova il figlio Stefano, che ora \u00e8 ventenne ed \u00e8 uno studente universitario e l'ex moglie Marta che, pur volendo ancora bene a Davide ma credendolo ormai morto, si \u00e8 ormai rifatta una vita accanto ad un altro uomo.\nLinori, per vendicare la morte del suo amatissimo figlio Ninni, diventa alleato del velenoso Tano, che, evaso dall'ospedale psichiatrico, ottiene l'approvazione della Cupola per distruggere Annibale Corvo, facendo pervenire alla giudice Conti le prove per incastrarlo e successivamente, dopo la sua scarcerazione, la Cupola provvede ad eliminarlo.\nDopo innumerevoli indagini, Davide scopre che l'uomo che aveva coadiuvato Giovanni Linori nell'uccisione dei suoi compagni altri non \u00e8 che Antonio Espinosa, altro mandante dell'omicidio del commissario Cattani, vecchio nemico che adesso \u00e8 alleato con Tano e Andrea Linori per portare a termine un losco affare internazionale di traffico di stupefacenti, foraggiato dal denaro della \"Sicilteknoplus\". L'intervento di Davide Licata e la sua preziosa collaborazione con Silvia Conti, riescono a fermare il losco piano criminale di Espinosa.\nEspinosa viene consegnato alla giustizia e Andrea Linori, accecato dall'odio, tenta di uccidere Tano Cariddi, il quale riesce per\u00f2 a sfuggirgli e ad ucciderlo a sua volta grazie all'intervento della sorella psicolabile. Tano fugge in Africa per sottrarsi all'arresto e soprattutto alla vendetta della Cupola, ma prima di sparire di scena, con l'inconsapevole aiuto della sorella Maria, lascia una valigetta con una bomba da far esplodere alla stazione centrale di Palermo, attentato voluto e progettato dallo stesso Espinosa per intimidire lo Stato Italiano. Tano era stato costretto ad accettare l'ordine del faccendiere, ma quando la droga viene sequestrata e il progetto criminoso va a monte, al fine di evitare un'inutile strage manda la sorella proprio da Silvia con una sua lettera nella quale rivela dove si trova la bomba e in cui aggiunge che abbandoner\u00e0 l'Italia. Prega inoltre la giudice di prendersi cura di Maria, la persona pi\u00f9 importante della sua vita (\"l'unica che mi abbia amato senza secondi fini\").\nMemorabile la scena finale in cui Silvia, i poliziotti Quadri e Trevi che le fanno da scorta, Davide e suo figlio Stefano riescono a sventare quella che sarebbe divenuta una strage di innocenti in una emozionante corsa contro il tempo.\nCuriosit\u00e0.\nL'attore Martin Balsam, che interpreta il boss siciliano Don Calogero Barretta, latitante in America, ne \"La piovra 2\" aveva recitato nel ruolo del boss italo-americano Frank Carrisi, alleato dell'avvocato Terrasini.\nL'azienda Siciltecno di Palermo present\u00f2 un esposto al pretore di Roma per fare in modo che gli autori dichiarassero che l'azienda di cui si parlava nella miniserie (la \"Sicilteknoplus\") non aveva nulla a che vedere con essa; tale esposto fu accolto e dunque all'inizio degli ultimi due episodi \u00e8 presente un cartello in cui gli autori dello sceneggiato dichiarano che \"Sicilteknoplus\" era un nome di fantasia, e che non c'era nessun riferimento o collegamento con la reale Siciltecno.\nNella scena finale dello sventato attentato alla stazione ferroviaria di Palermo si pu\u00f2 notare un errore fin troppo evidente da parte degli sceneggiatori: la data in cui \u00e8 ambientata \u00e8 quella del 10 novembre alle ore 19, e cio\u00e8 quando in Italia vi \u00e8 gi\u00e0 l'oscurit\u00e0 della sera essendo in pieno autunno, mentre l'intera sequenza si svolge alla luce del giorno come se fosse in estate."}
{"id": "1555965", "revid": "729019", "url": "https://it.wikipedia.org/wiki?curid=1555965", "title": "Aeroporto di Colonia-Bonn", "text": "L'aeroporto di Colonia Bonn \"Konrad Adenauer\" (in tedesco \"Flughafen K\u00f6ln/Bonn\") \u00e8 un aeroporto tedesco situato in prossimit\u00e0 degli abitati di Grengel (Stadtbezirk di Porz), a circa a sud-est di Colonia e a circa a nord-est di Bonn.\nEra uno dei siti indicati per l'atterraggio di emergenza dello Space Shuttle in caso di interruzione repentina della missione. L'aeroporto \u00e8 dotato di tre piste per i decolli e gli atterraggi. Dispone di due terminal, il Terminal 1, inaugurato nel 1970 e ampliato nel 2004, e il Terminal 2, inaugurato nel 2000. \u00c8 servito da una stazione ferroviaria."}
{"id": "1555968", "revid": "1272592", "url": "https://it.wikipedia.org/wiki?curid=1555968", "title": "Santuario della Madonna del Transito", "text": "Il santuario della Madonna del Transito \u00e8 una basilica cattolica che si trova sulla sommit\u00e0 di un colle che si affaccia sul Tevere a 449 , nella frazione Canoscio del comune di Citt\u00e0 di Castello, 12\u00a0km a sud del capoluogo, in provincia di Perugia.\nStoria e descrizione.\nL'edificio originale.\nSulla sommit\u00e0 del colle di Canoscio (dal latino \"canusium\", ovvero \"luogo bianco\") venne costruita da un tale Giovanni di Jacopo, nel 1348, una cappellina dedicata alla Madonna Assunta, in ringraziamento della grazia ricevuta per avere evitato la peste che infuriava nella zona. Nel 1406 venne ampliata la cappellina una prima volta. \nAl suo interno si trovava un affresco di scuola senese, la \"Madonna del Transito\", la cui parte centrale \u00e8 ora custodita in un'urna nel nuovo santuario: nell'Ottocento, il pittore Annibale Gatti arricch\u00ec, espandendolo, questo affresco.\nIl filippino padre Piccardini propose la costruzione di una nuova chiesa in quel luogo, come ricordo del dogma dell'Immacolata, stabilito nello stesso anno (1854).\nL'attuale basilica.\nLa chiesa moderna fu costruita nel periodo 1855 - 1878 su progetto dell'architetto Emilio De Fabris (1803-1883), meglio conosciuto per l'imponente facciata gotica di Santa Maria del Fiore, a Firenze. Caratterizzata dalla pianta a croce latina e da tre navate, localmente il progetto fu seguito dal tifernate Giuseppe Baldeschi. Il caratteristico porticato dorico-toscano, opera del fiorentino Giuseppe Castellucci, con le colonne in pietra serena, venne ultimato nel 1905.\nIl 6 settembre 1998, il cardinale Achille Silvestrini port\u00f2 l'annuncio che papa Giovanni Paolo II aveva elevato il santuario al rango di basilica minore. Dal 2006 al 2016 il santuario \u00e8 stato retto da una comunit\u00e0 di Frati francescani dell'Immacolata; nel 2016 \u00e8 stato nuovamente affidato al clero diocesano.\nOgni anno, il 15 agosto, vi si svolgono solenni festeggiamenti."}
