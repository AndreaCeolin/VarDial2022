{"id": "1498425", "revid": "1543377", "url": "https://it.wikipedia.org/wiki?curid=1498425", "title": "Ha\u021beg", "text": "Ha\u021beg (in tedesco \"Wallenthal\", in ungherese \"H\u00e1tszeg\") \u00e8 una citt\u00e0 della Romania di 11.056 abitanti, ubicata nel distretto di Hunedoara, nella regione storica della Transilvania.\nFanno parte dell'area amministrativa anche le localit\u00e0 di N\u0103la\u021bvad, Silva\u0219u de Jos e Silva\u0219u de Sus.\nLa zona di Ha\u021beg (\"\u0162ara Ha\u021begului\") \u00e8 molto importante dal punto di vista geologico e paleontologico: vi si ritrovano infatti fossili che coprono un arco di tempo di circa 300 milioni di anni, quali coralli, dinosauri, mammiferi primitivi, uccelli e rettili volanti come l'Hatzegopteryx, che proprio dalla localit\u00e0 ha preso il nome.\nL'isola di Ha\u021beg era, nel Cretacico, un'isola nell'oceano Tetide sulla quale vissero vari dinosauri di dimensioni ridotte, come \"Magyarosaurus\", \"Balaur\", \"Zalmoxes\" e \"Telmatosaurus\". Il paleobiologo Franz Nopcsa von Fels\u0151-Szilv\u00e1s pubblic\u00f2 molti articoli a proposito degli arcosauri del Mesozoico sull'isola di Ha\u021beg: i suoi studi portarono a formulare la teoria del nanismo insulare, secondo cui risorse limitate, come su una piccola isola, portano alla progressiva riduzione della taglia degli animali che vi vivono.\nLa zona costituisce oggi l'Ha\u021beg Country Dinosaurs Geopark, che fa parte del progetto coordinato degli European Geopark."}
{"id": "1498427", "revid": "1305772", "url": "https://it.wikipedia.org/wiki?curid=1498427", "title": "Make It Big", "text": "Make It Big \u00e8 il secondo album dei Wham!, pubblicato nel 1984. Nell'album sono inclusi i 4 precedenti singoli, fra i quali \"Wake Me Up Before You Go-Go\"."}
{"id": "1498429", "revid": "287204", "url": "https://it.wikipedia.org/wiki?curid=1498429", "title": "Hateg", "text": ""}
{"id": "1498430", "revid": "120348189", "url": "https://it.wikipedia.org/wiki?curid=1498430", "title": "AL-76", "text": "AL-76 (\"Robot AL-76 Goes Astray\", tradotto anche come Il robot scomparso, nome di un altro racconto di Asimov) \u00e8 un racconto fantascientifico scritto da Isaac Asimov. Pubblicato per la prima volta nel febbraio del 1942, fa parte dell'antologia \"Il secondo libro dei robot\" ed \u00e8 attualmente presente anche in altre raccolte di racconti di Asimov.\nCome Asimov scrive nell'introduzione, in questo racconto viene fortemente sottolineato il \"complesso di Frankenstein\" per cui gli umani si ostinano a considerare pericolosi i robot. Nonostante questo il racconto pu\u00f2 perfino essere considerato umoristico.\nTrama.\nAL-76 (o semplicemente \"Al\" come verr\u00e0 ribattezzato successivamente) \u00e8 un robot costruito per lavori minerari sulla Luna; per un errore, tuttavia, non viene consegnato alla colonia lunare, ma si ritrova liberato sulla Terra, nei pressi di una cittadina rurale della contea di Hannaford, in Virginia. In stato confusionale, il robot non comprende l'ambiente in cui si trova, dato che non corrisponde a quello per cui era stato precedentemente programmato.\nCos\u00ec, dopo aver spaventato alcuni abitanti per la sua sola presenza, si ferma nel capanno di Randolph Payne, un anziano signore che coltiva all'interno di questa baracca, l'hobby per la riparazione di oggetti elettronici. Vedendolo arrivare, Randolph a tutta prima si spaventa, ma dopo essersi ricordato che i robot sono innocui per gli esseri umani, e soprattutto che valgono un sacco di soldi, decide di chiamare la US Robots and Mechanical Men Corporation che sicuramente gli dar\u00e0 una lauta ricompensa per averlo ritrovato. Rispettando le sue direttive per\u00f2, Al comincia a costruire un macchinario minerario, il Disinto, che gli permetter\u00e0 di svolgere il suo lavoro.\nCos\u00ec, mentre tutto ci\u00f2 accade, in citt\u00e0 si viene a sapere che il robot scomparso si trova alla capanna di Randolph, e anche Sam Tobe (Il Direttore Generale della U. S. Robots), ricevuta la telefonata, si avvia con tutta fretta, a recuperare l'automa. Ma le cose prendono una piega inaspettata, mentre lo sceriffo e gli altri abitanti della contea cercano di uccidere Al, il robot fa partire un raggio verde luminoso dall'apparecchiatura che aveva appena costruito. D'innanzi a quella luce accecante, le persone accorse all'adunata scappano impaurite, e anche lo stesso Randolph, che se ne stava beato a guardare cosa aveva appena costruito il robot, senza neanche sapere come, si era ritrovato arrampicato su di un ramo di un albero.\nRitenendolo pericoloso, e considerando i guai legali che potevano capitargli se qualcuno scoprisse che quel raggio distruttore (che aveva disintegrato un gran numero di alberi, fienili e la parte superiore del monte Duckbill) era fuoriuscito da oggetti posseduti da lui, ordina ad Al di distruggere l'immonda creazione e di dimenticarsi come l'aveva costruito, sperando cos\u00ec che nessuno possa mai risalire a lui. A quel punto sopraggiunge Sam Tobe e scoprendo quello che \u00e8 successo, si rammarica della perdita fatta dato che Al aveva appena costruito un Disinto che funzionava semplicemente grazie a due batterie da pila, sicuramente pi\u00f9 piccole degli enormi generatori che servivano a far avviare un normale Disinto.\nDopo aver vissuto esperienze che normalmente un robot lunare non avrebbe mai fatto, AL-76 riesce a costruire un Disinto molto migliore grazie proprio a queste esperienze, cos\u00ec varie e infinite, che soltanto la Terra poteva regalargli. In questo processo per\u00f2, c'entra anche il caso perch\u00e9 c'era soltanto una possibilit\u00e0 su un miliardo che le esperienze registrate fornissero all'automa il giusto input per migliorare l'attrezzo. Questo tipo di esperienza da parte di un robot, si riscontra anche nel film Corto circuito."}
{"id": "1498431", "revid": "123542654", "url": "https://it.wikipedia.org/wiki?curid=1498431", "title": "The Sweet Escape (singolo)", "text": "The Sweet Escape \u00e8 la title track dell'album omonimo della cantante Gwen Stefani del 2006, al rapper Akon. Il singolo \u00e8 stato pubblicato nel febbraio 2007. Akon \u00e8 anche uno dei produttori del pezzo, e aveva collaborato con la Stefani ai tempi dei No Doubt. Il singolo diventa il suo maggiore successo con 7 milioni di copie vendute solo nel 2007.\nIl video.\nIl video di \"The Sweet Escape\", comincia in un carcere dorato, dove sono recluse Gwen Stefani e le Harajuku Girls, vestite con la classica divisa a strisce bianche e nere. Riescono a procurarsi le chiavi della cella grazie ad un cane e fuggono via. Dopo una rocambolesca fuga, per\u00f2 le donne vengono nuovamente arrestate da due Harajuku Girls in uniforme da poliziotte. In mezzo a queste scene ne vediamo altre in cui la Stefani canta insieme ad Akon. Regista del video \u00e8 Joseph Kahn."}
{"id": "1498434", "revid": "899609", "url": "https://it.wikipedia.org/wiki?curid=1498434", "title": "Cornelius Drebbel", "text": "Famoso per aver costruito nel 1624 il primo sottomarino della storia e un microscopio composto, i suoi contributi spaziano dalla metrologia ai sistemi di controllo, dall'ottica alla chimica.\nBiografia.\nDopo alcuni anni di studi presso la scuola latina di Alkmaar, nel 1590, Cornelis si iscrisse all'accademia di Haarlem presso la quale insegnavano Hendrick Goltz, incisore, pittore e umanista, Carel van Mander, pittore, scrittore, umanista e Cornelis Corneliszn di Haarlem. L\u00ec Cornelis divenne un incisore provetto.\nNel 1595 spos\u00f2 Sophia Jansdochter Goltz, sorella di Hendrick dalla quale ebbe 4 figli. Nel 1600, Drebbel per lavoro si rec\u00f2 a Middelburg per costruire una fontana presso Noorderpoort (porto nord). L\u00ec ebbe occasione di conoscere Hans Lipperhey, che per professione si occupava di spettacoli e della costruzione dei telescopi, e il suo collega Zacharias Jansen. Da costoro Drebbel impar\u00f2 a molare le lenti e le basi dell'ottica. \nNel 1604 circa la famiglia Drebbel si trasfer\u00ec in Inghilterra, probabilmente su invito del nuovo re, Giacomo I d'Inghilterra (VI di Scozia). Qui Drebbel, tra le altre cose, lavor\u00f2 alla fabbricazione delle maschere necessarie per le feste di corte. Fece anche amicizia con il principe erede al trono Enrico Federico Stuart. \nNel 1610 Drebbel fu invitato a Praga alla corte dell'Imperatore Rodolfo II d'Asburgo. Dopo la morte di Rodolfo nel 1612, Drebbel torn\u00f2 a Londra. Sfortunatamente il principe suo patrono Enrico era deceduto, per cui Drebbel dovette affrontare gravi ristrettezze finanziarie."}
{"id": "1498446", "revid": "92723", "url": "https://it.wikipedia.org/wiki?curid=1498446", "title": "Marco Berti", "text": "Biografia.\nSi \u00e8 diplomato in canto nel 1989 presso il conservatorio \"G. Verdi\" di Milano sotto la guida di Giovanna Canetti.\nMarco Berti ha debuttato nel 1990 a Cosenza, interpretando il ruolo di Pinkerton nella \"Madama Butterfly\" di Puccini, in qualit\u00e0 di vincitore del Concorso internazionale Giacomantonio. Nel 1991 \u00e8 Don Fernan Guevara nella prima rappresentazione nello Staatstheater di Francoforte sul Meno di \"Cristoforo Colombo\", con Renato Bruson e Michele Pertusi e Tito ne La Clemenza di Tito al Teatro Nazionale di Praga.\nAl Teatro alla Scala di Milano debutta nel 1992 come Edmondo nella prima di Manon Lescaut diretto da Lorin Maazel con Gino Quilico seguito da Lord Arturo Bucklaw nella prima di Lucia di Lammermoor con Bruson, Mariella Devia, Vincenzo La Scola e Ferruccio Furlanetto ripreso dalla RAI e sostituisce per indisposizione La Scola nella Petite messe solennelle diretto da Sir Neville Marriner e nel 1993 Orombello in Beatrice di Tenda (dramma) diretto da Marcello Viotti con Antonio Salvadori e Lucia Aliberti.\nAl Wiener Staatsoper debutta nel 1992 come Ein S\u00e4nger in Der Rosenkavalier e nel 1993 \u00e8 Steuerman in Der Fliegende Holl\u00e4nder diretto da Myung-whun Chung con Bernd Weikl al Teatro Verdi (Firenze).\nMarco Berti \u00e8 stato diretto da Gianandrea Gavazzeni, Zubin Mehta, Lorin Maazel, Riccardo Muti, Antonio Pappano, Daniel Oren, James Conlon, James Levine. Ha lavorato con famosi registi tra cui Franco Zeffirelli, Pier Luigi Pizzi, Pier\u2019Alli e Liliana Cavani.\nSvolge anche intensa attivit\u00e0 concertistica, dedica parte del suo tempo libero ad attivit\u00e0 didattica attraverso Masterclass con diverse istituzioni"}
{"id": "1498455", "revid": "74801", "url": "https://it.wikipedia.org/wiki?curid=1498455", "title": "Petrila", "text": "Petrila \u00e8 una citt\u00e0 della Romania di abitanti, ubicata nel distretto di Hunedoara, nella regione storica della Transilvania.\nFanno parte dell'area amministrativa anche le localit\u00e0 di Cimpa, Jie\u0163, R\u0103scoala e Tirici.\nPetrila \u00e8 una citt\u00e0 prettamente mineraria, grazie ai grandi giacimenti di carbone che vengono sfruttati fin dal 1859. La produzione \u00e8 attualmente in netta flessione, attestandosi attorno alle tonnellate annue, contro la punta del 1984 di oltre tonnellate."}
{"id": "1498457", "revid": "154326", "url": "https://it.wikipedia.org/wiki?curid=1498457", "title": "Famiglia Filippi", "text": ""}
{"id": "1498460", "revid": "794371", "url": "https://it.wikipedia.org/wiki?curid=1498460", "title": "Corticale polmonare", "text": "Per corteccia polmonare o corticale polmonare si intende lo spazio di 3-4 cm al di sotto della pleura (viscerale e scissurale).\nTale spazio \u00e8 individuabile mediante TC ad alta risoluzione, grazie alla quale si evidenziano i lobuli secondari, costituiti da un'immagine puntiforme di un millimetro (arteria lobulare) e dall'interstizio lobulare."}
{"id": "1498461", "revid": "112801698", "url": "https://it.wikipedia.org/wiki?curid=1498461", "title": "Comunit\u00e0 isolana", "text": "Nell'ordinamento italiano le comunit\u00e0 isolane e di arcipelago sono enti locali (e, precisamente, enti territoriali) che possono essere istituiti in ciascuna isola o arcipelago di isole, ad eccezione della Sicilia e della Sardegna, ove esistono pi\u00f9 comuni, ai sensi dell'art. 29 del d.lgs. 18 agosto 2000, n. 267 (Testo unico delle leggi sull'ordinamento degli enti locali).\nAi sensi del predetto articolo alle comunit\u00e0 isolana o di arcipelago si estendono le norme sulle comunit\u00e0 montane; sono quindi unioni di comuni."}
{"id": "1498467", "revid": "767487", "url": "https://it.wikipedia.org/wiki?curid=1498467", "title": "Erik Weihenmayer", "text": "\u00c8 soprannominato l'Uomo Ragno.\nBiografia.\nA tre anni venne diagnosticata a Erik la retinoschisi e dopo poco tempo Weihenmayer divent\u00f2 completamente cieco.\nDopo essersi appassionato di alpinismo egli scal\u00f2: Monte McKinley, Aconcagua, Kilimangiaro e infine l'Everest.\nA lui e alla sua storia \u00e8 stato dedicato il film \"In cima al mondo\", interpretato da P. Facinelli e B. Campbell, per la regia di P. Winther (Can 2006)."}
{"id": "1498468", "revid": "767487", "url": "https://it.wikipedia.org/wiki?curid=1498468", "title": "Falso Movimento (compagnia teatrale)", "text": "Falso Movimento \u00e8 un gruppo teatrale fondato nel 1977 a Napoli da Mario Martone con Andrea Renzi, Francesca La Rocca, Augusto Melisurgo, Federica della Ratta Rinaldi.\nIl nome originario era \"Nobili di Rosa\"; divenne \"Falso Movimento\" nel 1979 con l'ingresso nel gruppo di Angelo Curti e Pasquale Mari.\nNel 1986 il gruppo si fonde con il \"Teatro dei Mutamenti\" guidato da Antonio Neiwiller e il \"Teatro Studio\" di Caserta di Toni Servillo dando origine a \"Teatri Uniti\"."}
{"id": "1498472", "revid": "119982", "url": "https://it.wikipedia.org/wiki?curid=1498472", "title": "MDC Maschera di cera", "text": ""}
{"id": "1498474", "revid": "767487", "url": "https://it.wikipedia.org/wiki?curid=1498474", "title": "Simeria", "text": "Simeria (in ungherese \"Piski\") \u00e8 una citt\u00e0 della Romania di 14.000 abitanti, ubicata nel distretto di Hunedoara, nella regione storica della Transilvania.\nFanno parte dell'area amministrativa anche le localit\u00e0 di B\u00e2rcea Mare, C\u0103rpini\u0219, Simeria Veche, S\u00e2ntandrei, \u0218\u0103ule\u0219ti e Uroi.\nSituata a soli 16 km da Or\u0103\u0219tie e 10 km da Deva, Simeria \u00e8 un importante nodo ferroviario soprattutto per le merci, grazie ad un grande scalo di smistamento ubicato nella zona sud-orientale della citt\u00e0."}
{"id": "1498476", "revid": "436907", "url": "https://it.wikipedia.org/wiki?curid=1498476", "title": "Mod", "text": "Il termine mod, abbreviativo di modernism (termine coniato inizialmente per definire i fan del \"modern jazz\"), fa riferimento alla subcultura giovanile che si svilupp\u00f2 a Londra, nel Regno Unito, nei tardi anni cinquanta e raggiunse il picco di popolarit\u00e0 nel decennio successivo.\nIl logo identificativo del movimento mod \u00e8 il simbolo della Royal Air Force (l'aeronautica militare del Regno Unito), spesso presente sui giacconi Parka indossati dai mod.\nGli elementi significativi della subcultura mod sono: il \"look\" curato ed innovativo, la musica afrostatunitense (in particolare il soul, lo ska), la musica beat, e il rhythm and blues, l'abbigliamento italiano degli anni sessanta del XX secolo e gli scooter italiani (Vespa e Lambretta), spesso adornati con molte luci e specchietti supplementari per richiamare l'attenzione, e le notti intere a ballare nei club notturni.\nA partire dalla seconda met\u00e0 degli anni sessanta, i \"mass media\" spesso iniziarono a usare il termine \"mod\" in un senso pi\u00f9 ampio, per descrivere tutto ci\u00f2 che si credeva essere popolare, alla moda, o moderno.\nVerso la fine degli anni settanta si svilupp\u00f2 nel Regno Unito un \"mod revival\", chiamato anche \"mod 79\", che si espanse poi anche in tutta Europa ed in Nord America nei primi anni ottanta, in particolare nel sud della California. Infine si pu\u00f2 identificare una terza ondata mod, che va dai primi anni novanta a oggi.\nStoria.\nIl modernismo nasce tra il 1958 e il 1962 nelle zone di Stepney e Shepherd's Bush a Londra, sulla spinta della ribellione giovanile che si manifestava nella societ\u00e0 dell'epoca: proprio questo clima caus\u00f2 la rottura tra gli adolescenti ed i loro genitori per le vicendevoli incomprensioni socio-culturali dovute al fervore innovativo tipico di quegli anni; fin dalla prim'ora il movimento \u00e8 caratterizzato da una spiccata predisposizione verso tutto ci\u00f2 che \u00e8 nuovo ed insolito (uno dei motti dei mod era \"moving and learning\"), la cura maniacale del proprio look, e la musica.\nOrigini.\nI primi mod non usano riunirsi in gruppi, n\u00e9 seguono uno stile preciso e uniformato, bens\u00ec ciascun individuo riflette un proprio stile puramente e profondamente personale, pur mantenendo un \"look\" comune dal taglio dei capelli \"new french line\" alla ricerca degli abiti sartoriali italiani, tipicamente composti da giacche strette a tre o quattro bottoni e pantaloni stretti e affusolati (storicamente del modello Sta-Prest) che non terminavano mai a pi\u00f9 di due centimetri dalla scarpa. Tra i negozi di abbigliamento, i punti di riferimento erano John Stephens in Beak Street e, poi, Cecil Gee e Lou Austin in Shaftesbury Avenue, Vince in Newburgh Street, His Clothes in Carnaby Street, ma anche Sam Arkus nel West End, Lou Rose nell'East End, e Bilgorri a Bishopsgate.\nSulla base dell'attrazione per lo stile italiano prese piede l'utilizzo di scooter italiani (Vespe e Lambrette) come mezzo di trasporto; per proteggere gli abiti sartoriali durante gli spostamenti in motorino, i mod iniziarono allora a indossare i giacconi Parka, gi\u00e0 comuni tra gli Scooter Boy, giacconi militari usati dai soldati e dai Marine statunitensi durante la guerra di Corea, spesso adornati con simboli come il \"target\" della R.A.F..\nPrima dell'avvento del \"mod revival\" alla fine degli anni settanta, non esiste un vero e proprio genere musicale mod, ma piuttosto un insieme di generi tradizionalmente ascoltati dai mod. \nCon il passare dagli anni sessanta l'ascolto della musica acquisisce una caratteristica imprescindibile di tutto il movimento, spostandosi dal \"mod jazz\" sempre di pi\u00f9 verso la musica afroamericana come il soul e il rhythm and blues, a suoni giamaicani come lo ska, portato in Inghilterra dai crescenti flussi migratori di quegl'anni, che presto verr\u00e0 riconosciuto prender\u00e0 il nome di Bluebeat, ed infine alla musica beat ed al fenomeno British invasion, della quale hanno fatto parte primi tra tutti The Beatles e Rolling Stones, gli Who, gli Small Faces, i Kinks, Spencer Davis Group, gli Action, The Yardbirds, gli Artwoods e i Creation.\nLa \"Golden Era\".\nLa diffusione della cultura mod si ebbe circa dal 1962 al 1965, quando molte emittenti televisive inglesi cominciano a interessarsi alla subcultura, inserendo all'interno dei loro programmi musicali iconografie tipiche moderniste o, come nel caso di \"Ready Steady Go!\", veri e propri mod appartenenti alla scena londinese, portando a un'esplosione su scala nazionale del fenomeno ancora delimitato ai confini di Londra, ma al contempo ad una massificazione dello stile, che perse la ricercatezza iniziale. Cos\u00ec come nell'abbigliamento e nella musica, i nuovi mod emulano i predecessori anche nelle abitudini, come quella di \"invadere\" con gli scooter le spiagge dell'Inghilterra meridionale, in particolare Brighton, durante le vacanze primaverili ed estive, e trovandosi molto spesso a contatto con giovani rocker, subcultura distantissima dagli ideali dei mod dell'epoca. Questi scontri, molto spesso risse circoscritte, sono riportate iperbolicamente dalla cronaca nazionale su giornali e tv al fine di stigmatizzare entrambe le fazioni agli occhi dell'opinione pubblica, ma con la crescente popolarit\u00e0 tra i nuovi adolescenti inglesi, si assiste negli anni a un'escalation di violenza non soltanto tra mod e rocker, ma anche tra mod e forze dell'ordine che sorvegliano i lidi durante questo genere di raduni.\nUnitamente all'abbigliamento, e alla musica, un fattore che contraddistinse il periodo di massima espansione mod in Inghilterra fu quello della sperimentazione di droghe, in particolare le anfetamine, sostanze legali all'epoca, normalmente utilizzate nelle diete dimagranti e prescrivibili mediante il rilascio di una comune ricetta. Inizialmente l'uso delle anfetamine non aveva lo scopo psicotropo, ma semplicemente quello di massimizzare il tempo libero riducendo il bisogno di sonno che normalmente era ridotto dai ritmi lavorativi, potendo cos\u00ec dedicarsi alla musica, alla danza, alla frequentazione dei locali per buona parte del week-end. \nL'uso eccessivo di droghe da parte dei giovani modernisti, unitamente al loro \"look\" definito dozzinale, e alla spiccata vena musicale pop, port\u00f2 ad una serie di modifiche interne scindendo questi ultimi dai \"prime movers\".\nDal 1966 in poi, con l'introduzione delle droghe da club e della nuova ondata psichedelica proveniente dalla California, il movimento cominci\u00f2 a mutare e a frammentarsi generando nuovi stili estetici e musicali.\nUna parte della scena mod londinese legata alla moda \"Carnaby\", cominci\u00f2 a dedicarsi alla nascente musica freakbeat, che mantiene la forma-canzone nella lunghezza del brano e nella melodia dei gruppi delle origini, Who e Small Faces \"in primis\", abbandonando lentamente i primi suoni soul e rhythm &amp; blues a favore di un'attitudine psichedelica. Fedeli al concetto di \"Moving and Learning\" adottano immediatamente la \"new thing\" seguendo le mutazioni musicali dei gruppi di inizio decennio come The Who e The Creation e accogliendone di nuovi: The Eyes, Les Fleur De Lys e Pretty Things su tutti. I capelli cominciano ad allungarsi mentre l'abbigliamento subisce numerose trasformazioni: dal tipico completo sartoriale italiano si passa ad abiti decisamente meno pregiati con pantaloni dal taglio \"scampanato\", camicie dai colori decisamente pi\u00f9 eccentrici, spesso adornate da fantasie \"paisley\", e i classici mocassini \"college\" lasciano spazio agli stivaletti a punta \"Chelsea boots\".\nIn contrasto con questo nuovo stile, l'altra parte delle scena modernista di allora si identifica maggiormente nelle radici \"workin' class\", rivendicandone l'appartenenza cos\u00ec come i predecessori del decennio passato. Per distinguersi dalle nuove tendenze questi ultimi estremizzano il loro stile estetico rifiutando i colori sgargianti e le tinte \"paisley\", riducendo sempre di pi\u00f9 la lunghezza dei capelli e prediligendo un abbigliamento minimale come camicie a quadri, bretelle e jeans Levi's con doppio risvolto solitamente sopra ad un paio di scarponcini da lavoro o di anfibi Dr. Martens. In ambito musicale gli \"hard mod\", cos\u00ec soprannominati per la natura dura ed estrema del loro stile, mantengono alta la passione per la musica \"black\", come il \"soul\" e il \"rhythm &amp; blues\", focalizzando l'attenzione sui suoni musicali giamaicani, ska e rocksteady in principio e successivamente l\"early reggae\", ignorando completamente l'evoluzione estetico-musicale del periodo. Con il passare del tempo molti di questi mod si distaccano dalla subcultura originale e vengono riconosciuti come primi \"skinhead\".\nGli anni settanta ed il \"northern soul\".\nCon la frattura di fine decennio il movimento mod londinese subisce una battuta d'arresto passando da moda \"mainstream\" a fenomeno \"underground\"; mentre nel nord del paese i mod cominciano ad affollare vecchie sale da ballo utilizzate nei sessanta da grandi artisti del \"soul\" come Wilson Pickett, portando avanti la passione per l'ascolto e il ballo della musica nera, nella capitale in pochi rimangono legati alle attitudini del movimento originale.\nNascono locali come il \"Twisted Whell\" a Manchester, il \"Wigan Casino\" a Wigan, il \"Blackpool Mecca\" a Blackpool o il \"Torch\" a Stoke on Trent, affollati durante i fine settimana da giovani mod ossessionati dai vecchi dischi \"soul\" e R&amp;B anni sessanta; rarit\u00e0, \"b side\" e pi\u00f9 in generale canzoni mai arrivate ad un vero e proprio successo. In pochissimo tempo si comincia a parlare di \"northern soul\".\nLa passione e la ricerca compulsiva dei mod per questo genere di musica segna l'intero decennio legando indissolubilmente il nome \"northern soul\" ai mod; se non altro perch\u00e9 per la prima volta in assoluto nasce e si sviluppa uno stile diverso al di fuori dagli ambiti e dai canoni della capitale inglese, fino ad allora considerata la \"culla del modernismo\".\nAlcuni cambi di stile distinguono i mod del nord dai predecessori. I live show e la cura per lo scooter perdono di importanza, i completi sartoriali della Swinging London lasciano spazio a jeans, t-shirt e scarpe da bowling; \"look\" che permette di unire stile a praticit\u00e0 nella pratica del ballo sempre pi\u00f9 acrobatico e spettacolare.\nCon il passare degli anni e con il crescente sviluppo della scena \"northern soul\", si crea un'altra frattura all'interno del movimento che si divide tra \"puristi\" dell'etica e dell'estetica mod, restii alle derive estreme musicali e di \"look\" del \"nuovo movimento\", e fanatici della musica soul ormai slegati completamente dal concetto di modernismo anni sessanta.\nIl mod revival.\nDurante i tardi anni settanta il movimento mod affievolitosi lungo il decennio, visse un'ondata revivalistica; dapprima in Inghilterra per poi espandersi in America e nel resto d'Europa durante i primi anni ottanta.\nIl trampolino di lancio di questa nuova ondata fu l'uscita nelle sale cinematografiche del film \"Quadrophenia\", di Franc Roddam, che narrava la storia di Jimmy, un mod degli anni sessanta, protagonista dell'omonimo \"concept album\" degli Who, unita alla nascita e all'affermazione di gruppi punk dai forti connotati mod; primi su tutti i The Jam.\nIl mod revival riporta prepotentemente l'attenzione al \"look\" tipico dei mod originali, completi sartoriali tre bottoni dai colori e dalle fantasie vivaci ed eccentriche, il ritorno all'ossessione dello scooter accessoriato e ad una crescente affezione nei confronti dei neonati gruppi musicali mod revival ma anche 2 tone ska.\nA differenza dei predecessori dei decenni passati, i nuovi mod amano riunirsi in gruppi formando via via degli appuntamenti fissi all'interno dei quali i gruppi musicali hanno la possibilit\u00e0 di esibirsi prima dei \"Mod allnighter\", dj set dove il \"northern soul\" viene definitivamente consacrato come genere musicale predominante, a discapito del mod jazz, dello ska originale, del \"rhythm and blues\" e del \"soul\". In questo scenario nascono gruppi come Secret Affair, The Chords, Merton Parkas che daranno vita all'unico genere musicale che associa le peculiarit\u00e0 delle radici musicali mod, ai suoni contemporanei del punk rock.\nSempre in Inghilterra, in un contesto parallelo, si assiste alla nascita dello \"ska revival\" grazie alla 2 Tone Records dei The Specials, che nelle proprie produzioni talvolta abbina il suono classico giamaicano alla graffiante sonorit\u00e0 ed alla crudezza dei testi del punk. Molti mod, cos\u00ec come i predecessori, diventano amanti di questi gruppi ska tra cui Madness, Selecter e The Beat.\nCon il successo internazionale di gruppi come The Jam e The Specials, cos\u00ec come in Inghilterra nel 1978, la diffusione del film \"Quadrophenia\" nelle sale cinematografiche di tutto il mondo esternalizza il fenomeno mod in tutta Europa, soprattutto in Spagna, Italia, Francia, Svezia e Germania, negli Stati Uniti, ma anche in Australia e Giappone.\nMentre il modernismo varca per la prima volta i confini inglesi, la prima ondata revivalista svanisce a seguito dello scioglimento dei principali gruppi che ne hanno fatto parte, salvo poi continuare in misura minore da met\u00e0 anni ottanta con la nuova ventata \"pop soul\" dei gruppi come Style Council, di Paul Weller e Mick Talbot rispettivamente ex di Jam e Merton Parkas, con i The Truth di Dennis Greaves, i Makin' Time, etc.\nL'attenzione dei mod ad ogni modo si sposta sempre di pi\u00f9 verso l'organizzazione di eventi strutturati e programmati, lasciando ampio spazio alle selezioni dei disc jockey a discapito delle esibizioni live delle band, che ritornano ad essere messe in secondo piano.\nLa terza ondata.\nLa terza ondata mod viene collocata all'incirca nei primi anni novanta, grazie alla diffusione dell'acid-jazz e del britpop. Molti mod del periodo si trovarono in difficolt\u00e0 al confronto coi precedenti revivalisti, sia per una questione d'abbigliamento, sia per un cambio di idee seguito all'evoluzione socio-culturale; questi ultimi cominciarono a ricorrere ad un abbigliamento vintage o moderno che si rifaceva allo stile degli anni settanta, periodo in cui affondava la musica contemporanea da loro prediletta.\n\u00c8 comunque il movimento britpop a presentare, negli anni novanta, evidenti influenze mod su alcune \"band\", tanto da far emergere un filone neo-mod all'interno di quella scena. Tra i gruppi che rientravano in questo filone vi erano, secondo la stampa dell'epoca, Ocean Colour Scene, Cast, Northern Uproar, Oasis, Supergrass, Menswear, Shed Seven e i primi Blur, ma anche i Kula Shaker in quanto vicini alla psichedelia dei Beatles. Il britpop ha inoltre intercettato l'interesse dei mod, poich\u00e9 capace di avvicinarsi ai loro gusti attraverso le influenze musicali anni sessanta ed una mescolanza di elementi iconografici. \nGli Oasis collaborarono spesso con Paul Weller e con gli Who, e Liam Gallagher sfoggi\u00f2 spesso un \"look\" tipicamente mod durante le apparizioni della \"band\". Inoltre, alla fine del decennio successivo lanci\u00f2 una catena d'abbigliamento ispirata ai modernisti.\nSi pu\u00f2 dire che la terza ondata in s\u00e9 non ha portato grandi cambiamenti alla scena mod gi\u00e0 esistente, come successe nel 1979 con il \"mod revival\", ma ha semplicemente fatto riscoprire ai giovani dell'epoca lo spirito e lo stile mod dei decenni precedenti.\nSuccessivamente, un altro filone musicale ricollegato al \"mod revival\" \u00e8 inoltre l\"indie rock\" degli anni 2000: pur essendo un genere molto ampio che comprende diverse variet\u00e0 di artisti, all'interno della scena \"indie\" si sono realizzate nicchie di chiara ispirazione modernista. Un esempio su tutti sono i Last Shadow Puppets, gruppo di Miles Kane e Alex Turner, \"leader\" del gruppo indie-rock degli Arctic Monkeys, anch'essi molto apprezzati. Altri gruppi che rientrano nel filone \"mod di terza generazione\" sono inoltre i britannici The Enemy, The Ordinary Boys, i Kaiser Chiefs e i Twisted Wheel. Tutti questi gruppi hanno poco in comune con quelli della scena mod musicale degli anni sessanta e settanta, ma sono considerati da alcuni semplicemente come un'attualizzazione o emulazione delle sonorit\u00e0 e dello \"stile\" di allora.\nScontri con altri movimenti giovanili.\nI mod si scontrarono spesso con altri movimenti giovanili, primi fra tutti con i rocker, e pi\u00f9 tardi con i punk (il gruppo punk Exploited scrisse anche una canzone al riguardo contro i mod intitolata \"Fuck The Mods\"). Gli attriti talvolta degenerarono in vere e proprie battaglie tra le differenti fazioni rivali nelle strade cittadine, come accadde sul lungomare di Brighton e su quello di Margate.\nI mod in Italia.\nStoria.\nIn Italia i mod cominciano ad apparire nel 1979, con il \"mod revival\": i primi modernisti di Milano avevano come luogo di ritrovo un bar all'angolo tra via Dogana e via Cappellari, per poi spostarsi in via definitiva nella storica Piazza Mercanti.\nSolo successivamente al 1980 e all'uscita nei cinema italiani del film \"Quadrophenia\", a Torino, Alessandria, Milano, Roma e in altre localit\u00e0 cominciano a formarsi i vari gruppi mod.\nDa allora comincia la formazione di una scena nazionale, grazie anche alla fanzine \"Faces\", redatta da Tony Face e \"Alfred 'The Mod' Cancellieri\", che serviva da collante per le varie realt\u00e0. Il tutto culmina con l'organizzazione del primo raduno nazionale mod che si svolge a Gabicce Mare nel 1981.\nNel dicembre del 1983 si tenne il raduno noto come \"Mod Alldayer\" in un locale di Roma, in cui suonarono gli \"Halfbeat\" di Roma, i \"Lager\" di Cosenza, i britannici \"Small World\", gli spagnoli \"Brighton 64\", e i romani \"Underground Arrows\", con la presenza del DJ Eddie Piller. Verso la fine dell'anno, gli Underground Arrows suonano in Regno Unito (primo gruppo mod italiano insieme ai Four By Art di Milano), esibendosi a Londra con due concerti, nel primo come spalla al gruppo inglese \"Fast Eddie all'Ilford Palais\". Negli anni successivi i raduni dei mod italiani si svolgono a Rimini e Savona.\nLa situazione attuale.\nAttualmente, le principali presenze mod italiane sono a Torino e Milano, e vengono puntualmente organizzate serate e raduni nazionali ed internazionali in collegamento con le varie scene mod europee.\nIl complesso pi\u00f9 affermato riconducibile alla scena mod sono attualmente gli Statuto di Torino.\nI principali raduni mod nazionali ed internazionali si svolgono ogni anno a Rimini con \"The italian Job\" durante il week-end di Pasqua ed a Cattolica con il \"Raduno Mod Italiano\" alla penultima settimana di settembre.\nUn evento di carattere internazionale \u00e8 l'\"All Saints Mod Holiday\" a Lavarone (Trento) durante il week-end di Ognissanti.\nVengono organizzate serate mod, il \"Flamingo Mod Club\" a Torino e \"l'Underground Blues\" a Teramo.\nI mod e lo stadio.\nIl recarsi allo stadio per tifare la propria squadra di calcio era una scelta pi\u00f9 che altro individuale, e non una ragione o un motivo di appartenenza al gruppo, anche se a lungo andare questo tipo di pratica fu causa di divisioni interne al movimento. La principale fu quella tra mod e hard mod, avvenuta verso met\u00e0 degli anni settanta, principalmente per ragioni sociali, ma dove la \"cultura da stadio\" gioc\u00f2 un ruolo importante.\nGli hard mod erano abituali frequentatori degli stadi inglesi, dove spesso si mischiavano ai primi skinhead, nel tifare e soprattutto nel cercare il contatto fisico con gli avversari e con la polizia, al contrario dei coetanei mod, che preferivano non partecipare a queste pratiche tipiche di quell'epoca.\nAnche in Italia la presenza mod, dagli ottanta ad oggi, \u00e8 attestata nelle curve degli stadi a fianco degli ultras a titolo strettamente personale poich\u00e9 non vi \u00e8 nessun legame ufficiale tra i due movimenti. Dei tanti striscioni recanti la dicitura \"Mods\" apparsi nelle curve, alcuni appartengono a frequentatori della scena modernista, come i \"Granata Mods\" del Torino, nei primi anni novanta, gli \"ASR Mods\" della Roma, altri gruppi di ex frequentatori della scena mod italiana, ed altri semplicemente ispirati dal nome come i \"Mods Bologna\"."}
{"id": "1498478", "revid": "767487", "url": "https://it.wikipedia.org/wiki?curid=1498478", "title": "Shibin El Kom", "text": "Shib\u012bn El Kom (Shib\u012bn el-K\u014dm o Shib\u012bn al-Kawm ) \u00e8 una citt\u00e0 dell'Egitto, di circa 187\u00a0000 abitanti, capoluogo del Governatorato di al-Manufiyya. La citt\u00e0 si trova nella regione del delta del Nilo a circa 60\u00a0km a nord del Cairo.\nShib\u012bn El Kom \u00e8 circa 16\u00a0km a est del ramo Bolbitinico del Nilo, sul lato ovest del Canale di Shibin, una canale artificiale che parte dalla diga di al-Khayriyya (a nord del Cairo ove il Nilo si biforca) per irrigare la regione alluvionale fra i due rami principali del Nilo (ramo di Rosetta e ramo di Damietta). \nShib\u012bn El Kom \u00e8 un centro amministrativo e commerciale. Le principali coltivazioni della zona sono cotone, lino e cereali. Vi sono industrie tessili e di produzione di sigarette.\nLa citt\u00e0 non \u00e8 attraversata dalle principali strade del Delta, ma \u00e8 collegata ai principali centri urbani della regione (Tanta a nord e Il Cairo a sud) per ferrovia. \nA Shib\u012bn El Kom ha sede l'Istituto Superiore di Agricoltura e la Facolt\u00e0 di Lingua Araba della Universit\u00e0 al-Azhar del Cairo."}
{"id": "1498479", "revid": "1568601", "url": "https://it.wikipedia.org/wiki?curid=1498479", "title": "Ghiacciaio del Nomenon", "text": "Il ghiacciaio del Nomenon si trova nel versante valdostano del massiccio del Gran Paradiso.\nInteressa la val di Cogne, valle laterale della Valle d'Aosta. Si estende sotto il versante nord della Grivola (3.969\u00a0m) e della Grivoletta (3.514\u00a0m).\nLe sue caratteristiche principali sono: lunghezza 1,4\u00a0km circa, larghezza 0,9\u00a0km circa, esposizione nord, quota massima 3950 metri circa, quota minima 2690 metri circa."}
{"id": "1498483", "revid": "1305772", "url": "https://it.wikipedia.org/wiki?curid=1498483", "title": "Giovanni Vacca", "text": ""}
{"id": "1498487", "revid": "57342", "url": "https://it.wikipedia.org/wiki?curid=1498487", "title": "ESPCI ParisTech", "text": "L'\u00c9cole sup\u00e9rieure de physique et de chimie industrielles de la ville de Paris \u00e8 una delle pi\u00f9 prestigiose universit\u00e0 di ingegneria francesi, fondata nel 1882 da Paul Sch\u00fctzenberger e Charles Lauth. Il concorso dell\"'\u00c9cole polytechnique\" permette di accedere alla ESPCI."}
{"id": "1498488", "revid": "123528099", "url": "https://it.wikipedia.org/wiki?curid=1498488", "title": "Torre televisiva di Tallinn", "text": "La torre televisiva di Tallinn (in estone Tallinna teletorn) \u00e8 una struttura per le telecomunicazioni di Tallinn. Dotata di una terrazza panoramica, \u00e8 stata costruita come struttura accessoria per le Giochi della XXII Olimpiade del 1980, impiegata soprattutto per garantire la copertura radiotelevisiva delle competizioni di vela che qui ebbero luogo.\nCaratteristiche tecniche.\nSi trova vicino al distretto di Pirita, sei chilometri a nord-est dal centro cittadino di Tallinn. La torre ha una altezza di 314 metri; amministrata dalla societ\u00e0 pubblica Levira, \u00e8 iscritta alla Federazione mondiale delle grandi torri.\nLa torre venne progettata dall'architetto David Baziladze e dall'ingegnere Juri Sinis. La prima pietra venne posata il 30 settembre 1975 mentre l'intera struttura venne inaugurata l'11 luglio 1980 (anche se la prima trasmissione aveva gi\u00e0 avuto luogo nel 1979). Il corpo della torre \u00e8 costituito da cemento armato, con anelli dello spessore di 50\u00a0cm per un totale 17.000 tonnellate. La torre ha resistito a un incendio durante la fase di costruzione.\nLa terrazza panoramica, collocata al 21\u00ba piano e originariamente progettata per includere anche una sezione rotante, si eleva a 170 metri dal suolo, ha un diametro di 38 metri e ospita un ristorante. \u00c8 aperta ai visitatori e pu\u00f2 essere visitata con due ascensori.\nLa torre televisiva di Vilnius, dal progetto similare, ha una terrazza panoramica ruotante a 165 metri dal suolo.\nDalla torre si gode di una vista su Tallinn e sul golfo di Finlandia, con la possibilit\u00e0 di avvistare, nelle giornate limpide, la costa finlandese. Le guide locali sottolineano la triste atmosfera sovietica degli anni ottanta. Fori di proiettili sparati durante il putsch di Mosca del 1991 sono ancora visibili alla base della torre.\nNel 2012 sono terminati i restauri della torre voluti fortemente dal governo dell'Estonia indipendente e finanziati con i fondi della UE ed \u00e8 stata istituita una mostra storica che racconta l'evoluzione della torre dalla sua costruzione del 1980, motivata dalle regate olimpiche, fino alla sua riapertura nel 2012."}
{"id": "1498489", "revid": "15431", "url": "https://it.wikipedia.org/wiki?curid=1498489", "title": "Z\u00fcrcher Zeitung", "text": ""}
{"id": "1498492", "revid": "767487", "url": "https://it.wikipedia.org/wiki?curid=1498492", "title": "Uricani", "text": "Uricani (in ungherese \"Hobicaurik\u00e1ny\") \u00e8 una citt\u00e0 della Romania di 9.750 abitanti, ubicata nel distretto di Hunedoara, nella regione storica della Transilvania.\nFanno parte dell'area amministrativa anche le localit\u00e0 di C\u00e2mpu lui Neag e Valea de Brazi.\nUricani nacque e si svilupp\u00f2 nel tempo come citt\u00e0 mineraria per la presenza di importanti giacimenti di carbone, che rimasero per lungo tempo, anche in conseguenza della forte spinta data alla produzione dal regime comunista, la sola fonte di reddito della citt\u00e0: soltanto dopo la rivoluzione del 1989 iniziarono ad insediarsi attivit\u00e0 economiche diversificate."}
{"id": "1498493", "revid": "209335", "url": "https://it.wikipedia.org/wiki?curid=1498493", "title": "Paperino e il mistero degli incas", "text": ""}
{"id": "1498494", "revid": "31886", "url": "https://it.wikipedia.org/wiki?curid=1498494", "title": "Vijnanavada", "text": "Il Vij\u00f1\u0101nav\u0101da (detto anche Cittam\u0101tra o Yog\u0101c\u0101ra, cinese \u745c\u4f3d\u884c\u6d3e \"Y\u00faqi\u00e9x\u00edng p\u00e0i\" o anche \u552f\u8b58\u5b97 \"W\u00e9ish\u00ec z\u014dng\", coreano \"Yugahaeng pa\" o anche \"Yusik jong\", giapponese \"Yuishiki sh\u016b\" o anche \"Yugagy\u014d ha\", tib. \"Sems tsam pa\", vietnamita \"Duy th\u1ee9c t\u00f4ng\") \u00e8 una scuola buddhista indiana sorta nel III secolo che ha profondamente influenzato il Buddhismo Mah\u0101y\u0101na sia nella sua versione tibetana che in quella cinese, coreana e giapponese.\nDottrine della scuola \"Vij\u00f1\u0101nav\u0101da\".\nLa scuola ha, come la precedente scuola dei M\u0101dhyamika, dei precisi testi di riferimento e un suo variegarsi in sottocorrenti. In ambito sino-giapponese le sue tesi hanno profondamente influenzato molte scuole, segnatamente la Hu\u0101y\u00e1n (\u83ef\u56b4\u5b97, \"Hu\u0101y\u00e1n z\u014dng\", lignaggio giapponese Kegon), il Ch\u00e1n (\u79aa\u5b97, \"Ch\u00e1n z\u014dng\", lignaggio giapponese Zen) e lo Zh\u0113ny\u00e1n (\u771e\u8a00\u5b97, \"Zh\u0113ny\u00e1n z\u014dng\", lignaggio giapponese Shingon), trovando una compiuta collocazione nella scuola F\u01cexi\u0101ng (\u6cd5\u76f8\u5b97, \"F\u01cexi\u0101ng z\u014dng\", lignaggio giapponese Hoss\u014d) fondata da Xu\u00e1nz\u00e0ng nel 645 dopo il suo ritorno dal viaggio in India.\nLa scuola Cittam\u0101tra si inserisce nel procedere ermeneutico dei \"Praj\u00f1\u0101p\u0101ramit\u0101 S\u016btra\" e nella loro interpretazione da parte della scuola che l'ha preceduta, il M\u0101dhyamika.\nIl \"sutra\" pi\u00f9 antico della scuola Cittam\u0101tra \u00e8 probabilmente il \"Sa\u1e43dhinirmocanas\u016btra\". \u00c8 in questo Sutra che compare la dottrina dei \"Tre giri della Ruota del Dharma\": il primo giro \u00e8 rappresentato dall'insegnamento delle Quattro nobili verit\u00e0, della Coproduzione condizionata e dell'Ottuplice sentiero, insegnamenti che si conservano negli \"\u0100gama-Nik\u0101ya\"; il secondo giro \u00e8 rappresentato dall'insegnamento della vacuit\u00e0, che indica come privi di sostanzialit\u00e0 inerente a tutti i \"dharma\" costituenti la \"realt\u00e0\", insegnamento proprio dei \"Praj\u00f1\u0101p\u0101ramit\u0101 S\u016btra\"; il terzo giro \u00e8 nell'insegnamento della coincidenza tra Sa\u1e43s\u0101ra e Nirv\u0101\u1e47a indicato nella scuola M\u0101dhyamika.\nLo sviluppo dei 'giri' della Ruota del Dharma corrisponde, secondo la scuola Cittam\u0101tra, ai testi da interpretare e quelli da prendere alla lettera. I s\u016btra da interpretare (o provvisori) sono denominati in sanscrito \"ney\u00e2rtha\" mentre quelli dal significato chiaro (definitivi) sono denominati in sanscrito \"n\u012bt\u0101rtha\".\nPer il Madhyamaka sono gi\u00e0 i \"Praj\u00f1\u0101p\u0101ramit\u0101 S\u016btra\" e i relativi commentari M\u0101dhyamika ad essere definitivamente chiari, secondo i Cittam\u0101tra invece anche i \"Praj\u00f1\u0101p\u0101ramit\u0101 S\u016btra\" come gli \"\u0100gama-Nik\u0101ya\" devono essere interpretati, mentre solo a partire dal \"Sa\u1e43dhinirmocanas\u016btra\" gli insegnamenti risultano di per s\u00e9 espliciti e rappresentano la dottrina definitiva. Il nome e la dottrina di questa scuola sono ben rappresentati da una strofa di un altro sutra Cittam\u0101tra, il \"Sam\u0101dhir\u0101jas\u016btra\": \u00abO figli dei Vittoriosi, i tre regni non sono altro che mente\u00bb. La scuola Cittam\u0101tra sostiene infatti che i fenomeni, cos\u00ec come noi li percepiamo, non sono altro che mente, non esistono se non come apparenze. L'unica cosa realmente esistente \u00e8 la coscienza. \nL'ignoranza dell'uomo fa s\u00ec che egli creda non solo che questa coscienza sia un \"soggetto\" ovvero che abbia una sua identit\u00e0 permanente ma che esistano, con la stessa qualit\u00e0, anche gli oggetti percepiti. Questa illusione viene sempre paragonata, in questa scuola e nei suoi Sutra, come \"l'illusione di una magia\", \"illusione ottica\", \"miraggio\", \"sogno\", \"riflesso della luna sull'acqua\", a una \"eco\", a una citt\u00e0 \"aerea\", a un \"fantasma\".\nLa vacuit\u00e0 (\"\u015a\u016bnyat\u0101\") \u00e8, per i Cittam\u0101tra, la fine della differenza tra soggetto e oggetto e corrisponde al Risveglio (\"bodhi\"), mentre ci\u00f2 che sperimentiamo nella coscienza illusa \u00e8 il frutto del nostro \"karma\". Quindi la sede della vacuit\u00e0 \u00e8, per la scuola Cittam\u0101tra, la coscienza che \u00e8 la sola ad esistere anche se sempre priva di identit\u00e0 inerente.\nConfronto dottrinale con la scuola \"M\u0101dhyamika\".\nL'aver considerato la sede della vacuit\u00e0 la coscienza provoc\u00f2 l'accusa da parte di autori di scuola M\u0101dhyamika nei confronti delle dottrine Cittam\u0101tra di essere \"sostanzialiste\" in quanto avrebbero \"sostanziato\" la vacuit\u00e0 nella coscienza (e da qui anche il famoso dibattito tra il m\u0101dhyamika Candrak\u012brti e il cittam\u0101tra Candragomin all'universit\u00e0 di N\u0101land\u0101 durato sette anni senza che nessuno dei due prevalesse). In sostanza i M\u0101dhyamika preferirono limitarsi alle due Verit\u00e0: assoluta (sans. \"param\u0101rtha-satya\" o \"\u015b\u016bnyat\u0101-satya\", cin. \u7a7a\u8ae6 \"k\u014dngd\u00ec\", giapp. \"k\u016btai\", tib. \"don-dam bden-pa\") e relativa (sans. \"sa\u1e43v\u1e5bti-satya\", cin. \u5047\u8ae6 \"ji\u01ced\u00ec\", giapp. \"ketai\", tib. \"kun-rdzob kyi bden-pa\"), ritenendo quest'ultima \"mondana\". Per il M\u0101dhyamika Candrak\u012brti, ad esempio, la Verit\u00e0 \u00e8 quella assoluta della vacuit\u00e0 di tutto l'esistente (e non della coscienza \"non soggettiva\" dei Cittam\u0101tra). Mentre i Cittam\u0101tra accusavano i M\u0101dhyamika di tendenze nichiliste in quanto ponevano, di fatto, il Dharma nel vuoto. La posizione Cittam\u0101tra, si fonda comunque sempre sulla fine esperienziale della distinzione soggetto-oggetto tipico di alcune pratiche meditative e quindi sulla realizzazione della \"tath\u0101t\u0101\" (cin. \u771e\u5982 \"zh\u0113nr\u00fa\", giapp. \"shinnyo\", tib. \"de bzhin nyid\"), della realt\u00e0 cos\u00ec come \u00e8, facendo scomparire concetti e distinzioni.\nSviluppi della scuola \"Vij\u00f1\u0101nav\u0101da\".\nLa scuola \"Vij\u00f1\u0101nav\u0101da\" pur prendendo avvio dal \"Sa\u1e43dhinirmocanas\u016btra\" venne sviluppata da due fratelli, Asa\u1e45ga e Vasubandhu (IV secolo). Le loro opere descrivono otto coscienze (\"\u00e2\u1e63\u1e6d\u00e2vij\u00f1\u0101na\"), sei coscienze dei sensi, una mentale contaminata dal karma detta \"kli\u1e63\u1e6damanas\" (cinese \u67d3\u6c5a\u610f \"r\u01cenw\u016b y\u00ec\", giapp. \"zenmai\", tib. \"nyon mongs pa can gyi yid, yid kun nas nyon mongs par byed pa\") e l'ottava coscienza, l'\"\u0101layavij\u00f1\u0101na\" incontaminata (cinese \u963f\u8cf4\u8036\u8b58 \"\u0101l\u00e0iy\u00e9sh\u00ec\", giapp. \"arayashiki\", tib. \"kun gzhi rnam shes pa\"). Per Asa\u1e45ga e Vasubhandhu solo l'ottava coscienza, l'\"\u0101layavij\u00f1\u0101na\", che ricevendo come un ricettacolo i semi contaminati dalla settima coscienza, \u00e8 quella assoluta che non muore ma rinasce di corpo in corpo fino alla liberazione (sanscrito \"bodhi\"). L\"'\u0101layavij\u00f1\u0101na\" \"non \u00e8 n\u00e9 bene, n\u00e9 non bene\" ed \u00e8 comunque e sempre del tutto priva di soggettivit\u00e0. \nDopo la morte di Vasubandhu, la scuola \"Vij\u00f1\u0101nav\u0101da\" si svilupper\u00e0 in due distinte branche: quella che continuer\u00e0 l'opera pi\u00f9 legata alla tradizione psicologico-abhidharmica dei due fratelli, rappresentata dalle opere di Sthiramati (VI secolo), Dharmap\u0101la (VI o VII secolo), Vin\u012btadeva (VII secolo, discepolo di Dharmap\u0101la) e Xu\u00e1nz\u00e0ng (602-664); e quella che curer\u00e0 un approccio pi\u00f9 prettamente logico ed epistemico con Dharmak\u012brti (VII secolo) e Dignaga (fine IV secolo, discepolo di Vasubandhu), la quale per\u00f2 si indica solo sei coscienze: i cinque sensi pi\u00f9 quella mentale, ritenendo quella mentale quella di base. A quest'ultimo indirizzo appartengono anche S\u0101ntark\u1e63ita (VII secolo, discepolo di Dharmak\u012brti) e Ratnak\u012brti (XI secolo, discepolo di J\u00f1\u0101na\u1e61r\u012bmitra).\nTesti principali.\nSempre nel Canone cinese (ma nello \"Y\u00faqi\u00e9b\u00f9\") e nel Canone tibetano (nel \"Kangyur\") vengono invece conservati:\nAnche se non pu\u00f2 essere considerata una delle opere principali della scuola Cittamatra ricordiamo l\"'\u0100ryagambh\u012brasa\u1e43dhinirmocanas\u016btra\u1e6d\u012bk\u0101\" del discepolo coreano di Xu\u00e1nz\u00e0ng, W\u014fnch'uk (\uc6d0\uce21, cinese \u5713\u6e2c Yu\u00e1nc\u00e8, giapp. Enjiki, 613-696), un commentario del \"Sa\u1e43dhinirmocanas\u016btra\" che verr\u00e0 tradotto in tibetano con il titolo di \" 'Phags pa dgongs pa zab mo nges par 'grel pa'i mdo'i rgya cher 'grel pa\" e collocato nel \"Tanjur\" a dimostrazione di come le opere di questa scuola, come quelle dell'avversaria M\u0101dhyamika, spesso non avessero confini."}
{"id": "1498495", "revid": "508036", "url": "https://it.wikipedia.org/wiki?curid=1498495", "title": "Ente territoriale", "text": "Un ente territoriale \u00e8 un ente pubblico, appartenente agli enti autonomi, che ha tra i suoi elementi costitutivi il territorio, il quale \u00e8 quindi essenziale per l'esistenza dell'ente. Gli enti pubblici che non appartengono a questa categoria sono detti enti istituzionali.\n\u00c8 ente territoriale lo Stato, ma lo sono anche quegli enti locali per i quali il territorio della circoscrizione non \u00e8 solo limite della competenza degli organi, ma anche elemento costitutivo dell'ente stesso, i cui organi di governo sono rappresentativi della popolazione residente. Con riferimento a questi enti locali si suole parlare di governo locale.\nCaratteri generali.\nGli enti territoriali curano gli interessi (e sono, quindi, enti esponenziali) di una collettivit\u00e0 costituita da tutti coloro che risiedono nel loro territorio (che pu\u00f2 essere l'intero territorio nazionale o una sua parte, ossia una \"circoscrizione\"), vale a dire di comunit\u00e0 territoriale nella sua interezza, il che conferisce loro il carattere della \"politicit\u00e0\". Lo Stato \u00e8 \"ente sovrano\", mentre gli enti territoriali locali sono \"enti autonomi\", in quanto curano gli interessi di una collettivit\u00e0 in posizione di pi\u00f9 o meno ampia autonomia dallo Stato e da altri enti pubblici.\nAttraverso gli enti territoriali locali si realizza l'autogoverno delle comunit\u00e0 residenti nelle rispettive circoscrizioni, secondo vari gradi di autonomia che raggiunge il massimo nei sistemi federali. L\"'autogoverno\" \u00e8 la condizione di quegli enti pubblici di tipo corporativo che si amministrano per mezzo di propri organi i cui componenti sono scelti direttamente dal corpo elettorale degli associati (o costituiti direttamente da questi, nei casi di democrazia diretta); ci\u00f2, peraltro, oltre che per gli enti territoriali, pu\u00f2 avvenire anche per alcuni enti istituzionali (e, in particolare, per gli enti ad autonomia funzionale quali, nell'ordinamento italiano, gli ordini e collegi professionali). L'istituto dell'autogoverno deriva dal \"self-government\" anglosassone, anche se negli ordinamenti di \"common law\" gli enti territoriali locali (contee, distretti, \"boroughs\" ecc.) sono considerati organi locali dello stato dotati di personalit\u00e0 giuridica.\nNelle forme di stato.\nSecondo il grado di autonomia attribuito agli enti territoriali locali, si possono distinguere tre diverse forme di stato:\nVa tuttavia tenuto presente che la distinzione tra stato regionale e federale \u00e8 nella pratica meno netta, essendovi realt\u00e0 che presentano caratteristiche intermedie e sono difficilmente collocabili nell'una piuttosto che nell'altra categoria (un esempio \u00e8 il Belgio). Ci\u00f2 ha portato alcuni autori a ritenere che, in realt\u00e0, le differenze siano pi\u00f9 quantitative che qualitative e si possano considerare variazioni di un'unica forma di \"stato composto\" (o \"autonomico\").\nNel mondo.\nItalia.\nNell'ordinamento italiano sono enti territoriali:"}
{"id": "1498498", "revid": "1543377", "url": "https://it.wikipedia.org/wiki?curid=1498498", "title": "Associazione Teatro Stabile di Napoli", "text": "Il Teatro Stabile della citt\u00e0 di Napoli, oggi Teatro di Napoli, \u00e8 un'istituzione pubblica di produzione teatrale fondata il 13 settembre 2002. Ha ottenuto il riconoscimento ministeriale di \"Teatro Stabile ad iniziativa pubblica\" il 23 giugno 2005. Dalla stagione 2003/2004 ha sede nel Teatro Mercadante di Napoli. Successivamente \u00e8 stato integrato alla gestione dello Stabile il Teatro San Ferdinando ed il Ridotto del Mercadante.\nLo Stabile di Napoli \u00e8 stato riconosciuto Teatro Nazionale il 24 febbraio 2015, a seguito della riforma del Ministero dei Beni Culturali..\nDa novembre 2008 al giugno 2010 la Presidenza del Teatro Stabile di Napoli \u00e8 stata assegnata all'antropologo Marino Niola.\nDal dicembre 2011 al 2016 la Presidenza \u00e8 affidata al professore di economia Adriano Giannola. Dal 2017 \u00e8 Presidente del Teatro Stabile di Napoli - Teatro Nazionale Filippo Patroni Griffi. \nNel 2019 viene nominato Direttore del Teatro di Napoli Roberto And\u00f2. "}
{"id": "1498512", "revid": "125142563", "url": "https://it.wikipedia.org/wiki?curid=1498512", "title": "Tyrrell 025", "text": "La Tyrrell 025 fu la vettura della scuderia Tyrrell che corse nel campionato di Formula 1 nel 1997. La vettura era guidata da Mika Salo e Jos Verstappen.\nCaratteristiche tecniche.\nProgettata da Harvey Postlethwaite e Mike Gascoyne, la 025 era costruita sul modello della 024, con alcune piccole differenze legate soprattutto all'aerodinamica. La vettura presentava infatti un alettone anteriore totalmente diverso da tutte le altre rivali, con una parte centrale compatta unita direttamente al resto dell'auto, e alcuni profili alari presenti nei pressi dell'abitacolo. La vettura montava inoltre motore Cosworth, pi\u00f9 affidabile rispetto al Yamaha, ma inferiore in termini di prestazioni.\nLa stagione.\nLa monoposto nel complesso si rivel\u00f2 meno performante della sua antenata e in pi\u00f9 occasioni fu pi\u00f9 lenta anche della Minardi; ancora una volta gli unici risultati del team vennero conquistati da Salo, che questa volta riusc\u00ec ad andare a punti solamente a Montecarlo dove giunse 5\u00b0, riuscendo peraltro a non effettuare soste grazie alla forte pioggia (che aveva costretto i piloti a tenere un ritmo basso e aveva comportato la conclusione anticipata della corsa), portando gli ultimi 2 punti alla gloriosa scuderia. A fine stagione Ken Tyrrell vendette la squadra al gruppo British American Racing, che l'avrebbe poi ridenominata BAR a partire dal 1999."}
{"id": "1498515", "revid": "729019", "url": "https://it.wikipedia.org/wiki?curid=1498515", "title": "Giovanni Vacca (ammiraglio)", "text": "Giovanni Vacca fu dapprima ufficiale della Real Marina del Regno delle Due Sicilie. Nel 1828 partecip\u00f2 alla spedizione di Tripoli e poi a quella di Tunisi (1832). Passato nella Regia Marina italiana dopo l'annessione del Regno delle Due Sicilie a quello d'Italia, comand\u00f2 una divisione navale della squadra agli ordini dell'ammiraglio Persano nella Battaglia di Lissa (1866). Era stato deputato al parlamento italiano nell'VIII legislatura (1861-65)."}
{"id": "1498518", "revid": "767487", "url": "https://it.wikipedia.org/wiki?curid=1498518", "title": "Stefan Vonifat'ev", "text": "Biografia.\nPrima ancora di ricoprire tale ruolo, Vonifat'ev aveva fondato la Confraternita degli Zelatori della Piet\u00e0, gruppo religioso che aspirava a riforme rigorose all'interno della Chiesa ortodossa russa, di cui divenne capo e coordinatore. Fecero parte del richiamato circolo, tra gli altri, l'Arciprete Avvakum, Ivan Neronov, F\u00ebdor Rti\u0161\u010dev e l'Arcivescovo di Velikij Novgorod nonch\u00e9 futuro Patriarca Nikon.\nIn stretti rapporti con lo zar da quando quest'ultimo aveva sedici anni, Vonifat'ev influenz\u00f2 in modo determinante la politica del sovrano in materia religiosa, guidandone le scelte. Nel 1652, alla morte del Patriarca Iosif, rifiut\u00f2 la cattedra patriarcale non ritenendosi adatto a tale ruolo.\nDopo l'ascesa di Nikon ai vertici della Chiesa russa e le successive riforme effettuate da quest'ultimo ai libri e agli usi liturgici, Vonifat'ev decise di appoggiare le scelte del nuovo patriarca pur cercando in ogni modo di salvaguardare i membri della Confraternita, come Neronov e Avvakum, che aderirono di fatto alla Chiesa scismatica dei Vecchi Credenti e che avranno del suo operato parole di elogio. Si spense nel 1656."}
{"id": "1498519", "revid": "834", "url": "https://it.wikipedia.org/wiki?curid=1498519", "title": "Tre (film)", "text": ""}
{"id": "1498520", "revid": "484362", "url": "https://it.wikipedia.org/wiki?curid=1498520", "title": "Baia de Cri\u0219", "text": "Baia de Cri\u0219 (in ungherese \"K\u00f6r\u00f6sb\u00e1nya\", in tedesco \"Altenburg\") \u00e8 un comune della Romania di 2.871 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 9 villaggi: Baia de Cri\u0219, Baldovin, C\u0103raci, C\u0103r\u0103st\u0103u, Lunca, Ri\u0219ca, Ri\u0219culi\u021ba, \u021aebea, V\u0103leni.\nA Baia de Cri\u0219 mor\u00ec nel 1872 Avram Iancu, uno dei capi della rivoluzione della Transilvania del 1848-49; sulla facciata della casa in cui mor\u00ec si trova una lapide realizzata dallo scultore Cornel Medrea."}
{"id": "1498523", "revid": "287204", "url": "https://it.wikipedia.org/wiki?curid=1498523", "title": "Baia de Cris", "text": ""}
{"id": "1498527", "revid": "729019", "url": "https://it.wikipedia.org/wiki?curid=1498527", "title": "Buel del Lovo", "text": "Buel del Lovo \u00e8 un isolotto della Laguna Veneta, posto di fronte all'aeroporto di Tessera e all'inizio del canale di Mazzorbo.\nAlcuni sostengono che il curioso toponimo (letteralmente \"budello del lupo\") sia riferito al tortuoso percorso che si segue per raggiungerla, ma, pi\u00f9 probabilmente, deriva dal latino \"adluvium\" (\"alluvione\") e si lega all'esondazione dei fiumi che sfociano in laguna.\nL'isola \u00e8 attestata solo dal 1797 in una lettera del Provveditore alla Lagune ed ai Lidi, quando vi sorgeva uno dei sette fortini in legno costruiti per la difesa di Venezia. Dall'Ottocento ospit\u00f2 una delle otto Batterie (quella denominata \"San Marco\") rimaste attive sino alla prima guerra mondiale.\nNegli anni 1960 gli edifici del complesso furono convertiti per ospitare uno stabilimento per la conservazione e l'inscatolamento del pesce. Tagliata fuori dalle grandi vie di collegamento marittimo, l'azienda fall\u00ec nel giro di pochi anni.\nDal 1990 Buel del Lovo \u00e8 di propriet\u00e0 privata e le strutture esistenti sono state ristrutturate e adattate ad uso residenziale."}
{"id": "1498533", "revid": "79227", "url": "https://it.wikipedia.org/wiki?curid=1498533", "title": "Teatri Uniti", "text": "Teatri Uniti \u00e8 una compagnia teatrale italiana fondata a Napoli nel 1987. Toni Servillo ne \u00e8 il direttore artistico e Angelo Curti il presidente.\nStoria.\nTeatri Uniti nasce a Napoli nel 1987, dall'unione di Falso Movimento, Teatro dei Mutamenti e Teatro Studio di Caserta, tre formazioni attive nel panorama teatrale italiano ed internazionale degli anni settanta. A partire dai tre registi fondatori Mario Martone, Toni Servillo e Antonio Neiwiller, Teatri Uniti si configura come un laboratorio permanente per la produzione e lo studio dell'arte scenica contemporanea che intreccia il linguaggio propriamente teatrale con quello del cinema, della musica, delle arti visive.\nTra gli esempi pi\u00f9 significativi, l'opera di Mario Martone \"Teatro di Guerra\", presentato al festival di Cannes nella primavera 1998. Inoltre, Toni Servillo mette in scena nel 1991 \"Rasoi\", primo successo di una serie di opere tra le quali quelle di Viviani, Moli\u00e8re, Marivaux e il Goldoni della \"Trilogia della Villeggiatura\", oltre a \"Le voci di dentro\" di Eduardo De Filippo. Va inoltre ricordata Licia Maglietta e il lavoro da interprete e regista di Andrea Renzi.\nL'affiancamento della produzione cinematografica all'attivit\u00e0 teatrale costituisce la reale specificit\u00e0 di Teatri Uniti, presente in numerose opere quali \"Morte di un matematico napoletano\" (Gran Premio della Giuria a Venezia 1992), \"L'amore molesto\" (Cannes 1995) di Mario Martone, \"Il verificatore\" (Venezia 1995) e \"Gorbaci\u00f2f\" (Venezia 2010), di Stefano Incerti, \"L'uomo in pi\u00f9\" (Venezia 2001) e \"Le conseguenze dell'amore\" (Cannes 2004), di Paolo Sorrentino, \"Quijote\" (Venezia 2006) di Mimmo Paladino, \"Grido\" (Roma 2006), di Pippo Delbono, \"Napoli 24\" (Torino 2010). Possono essere inoltre ricordati diversi film sul teatro, come \"Rasoi\" (1993), \"Finale di partita\" (1996), oltre al monologo de \"L'altro sguardo\" (1996), \"L'uomo di carta\" (1996), \"Delirio amoroso\" (2005), \"Chi\u00f2ve\" (2007).\nUn lavoro continuato, in tal senso e con ancora altre premesse, da Massimiliano Pacifico e Diego Liguori, che firmano regia e fotografia di 394 \"Trilogia nel mondo \"(2011), il documentario (anche titolo del cofanetto, film e libro, pubblicato nella collana Feltrinelli Real Cinema), con cui si ricostruiscono i quattro anni della lunga tourn\u00e9e internazionale dello spettacolo \"Trilogia della villeggiatura\" di Goldoni, diretto e interpretato da Toni Servillo. Un film che si fa racconto di un viaggio; 394 tappe, in tante citt\u00e0 come Berlino e Mosca, Parigi e New York, Madrid e Istanbul, attraverso le quali Toni Servillo e la sua compagnia realizzano una sintesi tra pubblici, luoghi, culture e stili di vita diversi.\nCon il film di \"Sabato, Domenica e Luned\u00ec\" (del 2004) di Eduardo De Filippo, in scena al Teatro Mercadante di Napoli, la regia televisiva di Paolo Sorrentino offriva un esempio di unione tra i due linguaggi. Una sintesi tra teatro e cinema che continua ancora, firmato da Paolo Sorrentino, dell'eduardiano \"Le voci di dentro\"."}
{"id": "1498536", "revid": "1543377", "url": "https://it.wikipedia.org/wiki?curid=1498536", "title": "Coppa del mondo per club FIFA 2008", "text": "La Coppa del Mondo per club FIFA 2008 (in giapponese: 2008FIFA\u30af\u30e9\u30d6\u30ef\u30fc\u30eb\u30c9\u30ab\u30c3\u30d7, 2008 FIFA kurabuw\u0101rudokappu, in inglese: 2008 FIFA Club World Cup), \u00e8 stata la quinta edizione di questo torneo di calcio per squadre maschili di club organizzato dalla FIFA. Si tratta della 4\u00aa edizione da quando ha sostituito la Coppa Intercontinentale. Per il quarto anno consecutivo la manifestazione si \u00e8 svolta in Giappone, dall'11 al 21 dicembre 2008. Dall'edizione successiva il Mondiale si giocher\u00e0 per la prima volta fuori dal paese nipponico, negli Emirati Arabi Uniti.\nVincitore della manifestazione \u00e8 stato il Manchester United, che ha sconfitto in finale la LDU Quito per 1-0. Si tratta della prima vittoria, anche se il Manchester United aveva gi\u00e0 vinto un'edizione della Coppa Intercontinentale nel 1999.\nFormula.\nPartecipano le sei vincitrici delle rispettive competizioni continentali, pi\u00f9 la squadra campione nazionale del paese ospitante. Se una squadra del paese ospitante vince il proprio trofeo continentale, al posto dei campioni nazionali partecipa la finalista della competizione internazionale, visto il divieto di partecipazione per pi\u00f9 squadre dello stesso paese. Questa evenienza si \u00e8 verificata nella presente edizione: a vincere la AFC Champions League 2008 \u00e8 stata la compagine giapponese del Gamba Osaka, perci\u00f2 allo spareggio preliminare con la vincitrice della OFC Champions League hanno avuto accesso gli australiani dell'Adelaide United, anzich\u00e9 la squadra Campione del Giappone, ossia i Kashima Antlers.\nI finalisti perdenti della Champions asiatica devono sfidare i rappresentanti dell'Oceania in un turno preliminare, la cui vincente si aggrega alle detentrici dei titoli di Africa, Asia e Centro-Nord America. Le vincenti di questi scontri sfidano in semifinale le vincitrici della UEFA Champions League e della Coppa Libertadores. Oltre la finale per il titolo si disputano gli incontri per il terzo e il quinto posto. Quest'ultima \u00e8 stata reintrodotta dopo che nell'edizione precedente non si era giocata.\nStadi.\nIl Nissan Stadium di Yokohama, durante lo svolgimento della Coppa del mondo per club, torna ad assumere il precedente nome di International Stadium. Ci\u00f2 a causa di una norma della FIFA che vieta di sponsorizzare i nomi degli stadi utilizzati durante le proprie competizioni.\nArbitri.\nLa FIFA ha selezionato un esponente per ogni singola confederazione, pi\u00f9 uno di riserva.\nAFC\nCAF\nCONCACAF\nCONMEBOL\nOFC\nUEFA"}
{"id": "1498546", "revid": "729019", "url": "https://it.wikipedia.org/wiki?curid=1498546", "title": "Porta Settimiana", "text": "La Porta Settimiana \u00e8 una delle porte che si aprono nelle Mura aureliane di Roma e costituisce il vertice settentrionale, aperto verso la zona del colle Vaticano, di quella sorta di triangolo che la cinta muraria edificata dall'imperatore Aureliano nel III secolo compiva arrampicandosi sul Gianicolo per racchiudere l'area trasteverina.\nSi trova all'inizio dell'attuale via della Lungara, ed \u00e8 l'unica delle tre porte sulla sponda destra del Tevere (le altre sono la Porta Portuensis e la Porta San Pancrazio) che sia rimasta, nelle successive ristrutturazioni e riedificazioni, nel posto in cui era stata costruita.\nEtimologia.\nDiverse sono le ipotesi sul significato del nome. Non sembrerebbe da escludere un'etimologia legata al fatto che si trovasse a settentrione del vicino tempio di Giano (\"septentrio\" e \"Ianus\", in latino). Le ipotesi pi\u00f9 recenti prendono seriamente in considerazione la possibilit\u00e0 che il nome derivi dalla vicinanza con qualche monumento dell'epoca dell'imperatore Settimio Severo, forse era un arco dell'acquedotto che portava l'acqua alle terme a lui intitolate, o forse era l'ingresso agli \"Horti Getae\", i giardini cio\u00e8 di propriet\u00e0 di suo figlio Publio Settimio Geta, fratello e per pochi mesi co-imperatore con Caracalla, oppure una porta vera e propria per l'accesso al quartiere di Trastevere su mura che a quell'epoca non avevano pi\u00f9 alcuna rilevanza militare. In tal caso risalirebbe ad almeno 60 anni prima dell'edificazione delle mura aureliane. In epoca medievale ci si \u00e8 sbizzarriti in leggende, una delle quali voleva che Ottaviano, prima di essere imperatore, avesse innalzato in quel punto sette laudi mentre si recava \u201cin pellegrinaggio\u201d al tempio di Giano (\"\u201dseptem Iano laudes\u201d\").\nStoria.\nPer quanto riguarda l'epoca di edificazione, un passo di Tito Livio, che per\u00f2 non la cita esplicitamente, suggerisce che possa essere stata costruita gi\u00e0 nel periodo regio, ma a quell'epoca sul lato destro del Tevere non esisteva un muro (la cui prima edificazione \u00e8 dell'87 a.C.) , ma solo una fortezza posta a difesa del \"pons Sublicius\", e la citazione sembra dunque del tutto inattendibile.\nNon \u00e8 rimasta comunque alcuna traccia o indicazione della struttura architettonica originaria, che forse consisteva in una semplice posterula o poco pi\u00f9. Infatti, dopo essere stata menzionata (e neanche con tanta certezza) come il punto d'incontro tra Cinna e Mario con il suo esercito in occasione della guerra sociale, non se ne ha pi\u00f9 notizia fino ad un documento del 1123.\nL'importante arteria che, stretta tra il fiume ed il Gianicolo, originandosi dalla Settimiana conduceva da Trastevere alla Porta Santo Spirito e quindi alla Basilica di S. Pietro (oggi via della Lungara), proprio per questo suo ruolo cos\u00ec rilevante per l'accesso dei pellegrini era chiamata \u201cvia Santa\u201d. Della strada e della porta si ha notizia in alcuni documenti della fine del XIV secolo, quando si ordinava di tenerle entrambe pulite e libere dai detriti di cui spesso il fiume le inondava, e di non gettare immondizie varie, affinch\u00e9 la via fosse degna del nome che portava e della funzione che svolgeva. Dopo un restauro operato da papa Niccol\u00f2 V nel 1451, proprio per la notevole importanza acquisita da quella strada, notevolmente accresciuta con la riedificazione di Ponte Sisto, nel 1498 papa Alessandro VI Borgia riedific\u00f2 la porta, ampliandola, probabilmente rialzandola rispetto al livello originario e conferendole l'aspetto attuale. Quando poi, nel 1643 le mura Gianicolensi volute da papa Urbano VIII abbatterono quasi tutto il tratto della cerchia aureliana sulla destra del fiume, la porta Settimiana venne inglobata al loro interno e perse cos\u00ec ogni ruolo sia militare che di accesso.\nL'ultimo intervento di ristrutturazione venne operato da papa Pio VI nel 1798, in cui venne conservato quell'aspetto militaresco difficilmente comprensibile per una porta ormai inserita all'interno di un quartiere cittadino, con il mantenimento, tra l'altro, dei merli guelfi che gi\u00e0 all'epoca di papa Borgia non avevano pi\u00f9 molta ragione di esistere."}
{"id": "1498547", "revid": "253269", "url": "https://it.wikipedia.org/wiki?curid=1498547", "title": "Preston Sturges", "text": "Nel 1941, vinse il Premio Oscar alla migliore sceneggiatura originale per il film \"Il grande McGinty\".\nBiografia.\nAccostatosi al mondo dello spettacolo come autore di canzoni e commediografo, ottenne il suo pi\u00f9 importante successo nel 1929 con \"Strictly Dishonorable\", brillante satira di costume sul proibizionismo.\nSeguirono altri lavori teatrali di minore incisivit\u00e0 e nel contempo si dedic\u00f2 sempre pi\u00f9 attivamente alla sceneggiatura cinematografica. Coltiv\u00f2 in questo campo svariati generi, dalla commedia alla riduzione di classici affermandosi tuttavia con un suo particolare procedimento narrativo, il narratage, consistente in una voce che commenta l'azione fuori campo, adottato da Sturges per la prima volta in \"Potenza e gloria\" (1933) e che incontr\u00f2 presto vasta diffusione.\nPassato alla regia nel 1940, Sturges vi trasfer\u00ec il suo estro satirico e il suo gusto per la commedia sofisticata di cui fu uno dei principali esponenti. \"Lady Eva\" (1941) e, soprattutto, \"I dimenticati\", furono i suoi film pi\u00f9 significativi. Il successo di Sturges, cospicuo negli anni quaranta, declin\u00f2 nel decennio successivo: dopo un temporaneo ritorno al teatro il regista si trasfer\u00ec in Europa realizzandovi film minori."}
{"id": "1498548", "revid": "118829496", "url": "https://it.wikipedia.org/wiki?curid=1498548", "title": "Euripontidi", "text": "Gli Euripontidi () furono una dinastia di re che regn\u00f2 sulla citt\u00e0 di Sparta assieme agli Agiadi. Il loro potere dur\u00f2 fino alla fine del III secolo a.C..\nAffermavano di provenire dalla stirpe di Procle, figlio di Aristodemo e quindi di essere discendenti diretti di Eracle. Loro eponimo fu Euriponte, nipote di Procle e quindi sesto discendente di Eracle. Tuttavia esistono differenti versioni relative alla descrizione della discendenza di Eracle. Quella indicata da Erodoto riporta il seguente ordine: Procle, Euriponte, Pritani, Polidecte, Eunomo, Carillo o Carilao, Nicandro, Teopompo, Anassandrida, Archidamo, Anassilao, Leotichida, Ippocratida, Agesilao, Menare, Leotichida. Quella proposta da Pausania indica la seguente successione: Teopompo, Archidamo (premorto al padre), Zeussidamo, Anassidamo, Archidamo I, Ippocratida, Agasicle, Menare, Leotichida."}
{"id": "1498550", "revid": "104458", "url": "https://it.wikipedia.org/wiki?curid=1498550", "title": "Tallinn TV Tower", "text": ""}
{"id": "1498555", "revid": "104458", "url": "https://it.wikipedia.org/wiki?curid=1498555", "title": "Tallinna teletorn", "text": ""}
{"id": "1498557", "revid": "729019", "url": "https://it.wikipedia.org/wiki?curid=1498557", "title": "Societ\u00e0 italiana poliestere", "text": "La Societ\u00e0 italiana poliestere S.p.A. \u00e8 stata la controllata della Montefibre (gruppo Montedison) operante nel settore della produzione di fibre poliesteri in posizione dominante sul mercato italiano.\nStoria.\nOrigini.\nA sua volta, la Montefibre era nata come la concentrazione delle societ\u00e0 del gruppo Montedison. Gi\u00e0 la Rhodiatoce aveva un'esclusiva italiana per le fibre poliestere (conosciute e diffuse con il marchio commerciale \"Terital\"), prodotte nello stabilimento di Casoria tanto sotto forma di filo continuo che di fiocco.\nVenuta a crearsi una situazione di grave crisi del settore, la Montefibre decise di ristrutturarsi, alla fine del 1981, divenendo una sorta di holding e creando una serie di societ\u00e0 \"figlie\" monoprodotto che facevano capo alle precedenti divisioni operative: quella che si doveva occupare del settore delle fibre poliesteri assunse il nome di Societ\u00e0 italiana poliestere S.p.A., con un capitale sociale di 50 miliardi di lire e 1.200 dipendenti, la quale avrebbe gestito il nuovissimo stabilimento di Acerra (che nel 1983 avrebbe sostituito quello di Casoria).\nLa crescita produttiva.\nNegli anni successivi la societ\u00e0 aument\u00f2 il fatturato in seguito anche al fatto che Montefibre, dopo aver rinunciato (1983) all'esclusiva nel settore della produzione delle fibre poliammidiche (settore inquadrato nella Societ\u00e0 italiana nailon), ricevette come contropartita una quota maggiore nella produzione delle fibre acriliche (settore inquadrato nella Societ\u00e0 italiana prodotti acrilici) e delle fibre poliesteri stesse.\nL'incorporamento nella SIPA.\nNel 1987 la Societ\u00e0 italiana poliestere verr\u00e0 infine incorporata nella Societ\u00e0 italiana prodotti acrilici (quest'ultima incorporata poi, nel 1988, nella stessa Montefibre)."}
{"id": "1498560", "revid": "2043251", "url": "https://it.wikipedia.org/wiki?curid=1498560", "title": "Ignazio Visconti", "text": "Formazione e primi anni della carriera.\nStudente della scuola gesuita di Parma, Visconti entr\u00f2 nella Compagnia di Ges\u00f9 nel 1702, contrariamente al volere della propria famiglia. Dopo ci fu l'iter della formazione spirituale e filo-teologica. Visconti fu professore di lettere per 20 anni, e professore di Filosofia a Milano. Durante il suo ministero spirituale egli dedic\u00f2 una speciale attenzione al consolidamento delle Congregazioni di Maria (oggi conosciute come Comunit\u00e0 di vita Cristiana). Per tre anni (1732-1735) egli fu Superiore Provinciale dei gesuiti di Milano. Nel 1737 fu chiamato a Roma come Assistente di Franz Retz, Superiore Generale, per gli affari italiani della Compagnia.\nSuperiore Generale.\nDurante la diciassettesima Congregazione generale (1751), chiamata dopo la morte di Franz Retz, Visconti fu eletto Superiore Generale della Compagnia di Ges\u00f9 al primo scrutinio. Egli eredit\u00f2 dal suo predecessore il complesso problema derivante dal cosiddetto \"Trattato dei confini\" (Madrid, 1750) sui nuovi confini coloniali tra Spagna e Portogallo che stava sconvolgendo in modo serio le Riduzioni gesuite dell'Paraguay in Sud-America. Il trattato era stato redatto senza considerazione per la popolazione Guarani che si sarebbero ritrovati su entrambi i lati del nuovo confine. Le proteste dei Gesuiti locali furono inutili; essi sapevano che la politica anticlericale (ed in particolar modo anti-gesuita), del governo portoghese (sotto Pombal) avrebbe portato presto la loro espulsione dalle Riduzioni passate sotto il controllo portoghese. Sparsasi la voce che i gesuiti si stavano rifiutando di lasciare il popolo Guarani al proprio destino, Visconti si decise a inviare un delegato, Luis De Altamirano (spagnolo), con una severa lettera (21 luglio 1751) nella quale si ordinava loro di obbedire e di lasciare le sette Riduzioni (cfr. il film: \"Mission\"). \u00c8 probabile che Visconti, da appena un mese in ufficio, abbia scritto questa lettera senza avere una approfondita cognizione della situazione che c'era nel campo.\nFu anche durante il suo mandato di Generale che accuse di coinvolgimenti in operazioni commerciali, furono fatte prima contro Antoine de Lavalette, un gesuita francese, che era stato richiamato dalla Martinica nel 1753 per giustificare la sua condotta. Poco prima di morire, Padre Visconti, gli permise di tornare alla sua missione, con l'ordine di non riprendere attivit\u00e0 di commercio. Questo Lavalette finse di non conoscere, e pi\u00f9 tardi, quando diverse navi furono catturate dai pirati mentre facevano ritorno in Europa, la sua societ\u00e0 di commercio fece fallimento. Lo scandalo, ed il rifiuto dei gesuiti francesi di accettare responsabilit\u00e0 finanziarie, forn\u00ec l'occasione ai nemici della Compagnia di Ges\u00f9 in Francia, di intraprendere una guerra che termin\u00f2 solo con l'espulsione dei Gesuiti dalla Francia. Aggiuntasi agli altri problemi provenienti da Portogallo e Spagna, questa situazione non fece che aumentare le pressioni sul Papa di sopprimere la Compagnia nel mondo intero."}
{"id": "1498561", "revid": "110157", "url": "https://it.wikipedia.org/wiki?curid=1498561", "title": "Buddha and the Chocolate Box", "text": "Buddha And The Chocolate Box \u00e8 un album di Cat Stevens pubblicato nel 1974.\nIl titolo \u00e8 venuto a Stevens mentre stava viaggiando ad un concerto su un aereo con una statuina di Buddha in una mano e una scatola di cioccolatini nell'altra. Egli pens\u00f2 che se fosse morto nell'aereo questi sarebbero gli ultimi oggetti che avrebbe visto, e sarebbe rimasto preso tra lo spirituale e il materiale."}
{"id": "1498562", "revid": "2039709", "url": "https://it.wikipedia.org/wiki?curid=1498562", "title": "Angelo azzurro (cocktail)", "text": "L'Angelo azzurro \u00e8 un cocktail alcolico italiano.\nStoria.\nL'origine dell'angelo azzurro \u00e8 stata per molto tempo piuttosto oscura. Un'ipotesi in passato accreditata affermava che il cocktail fosse una variante del Blue Lagoon nata in Italia fra gli anni cinquanta e gli anni sessanta. Il cocktail, noto quasi esclusivamente in Italia, \u00e8 diventato celebre a partire dagli anni novanta, periodo in cui i clienti delle discoteche hanno iniziato, dato l'elevato tenore alcolico, a richiederlo.\nNel novembre 2020 la rivista Bartales pubblica un articolo a firma Bastian Contrario in cui attribuisce la creazione del cocktail allo storico barman della Capitale Giovanni \"Mammina\". Molteplici sono le testimonianze in tal senso, oltre al fatto che tale paternit\u00e0 spiega perfettamente il fatto che il cocktail sia diffuso quasi esclusivamente in Italia e anche il periodo di diffusione. \nSi tratta quindi di uno degli ultimi \"classici\" italiani.\nRicetta.\nLa ricetta originale di Mammina prevedeva Gin, Cointreau e Blue Curacao.\nNon viene mai codificato dall'Iba, che invece nel 1987 codifica il Blue Lagoon, che se pur coevo, \u00e8 un drink diverso: 1/10 blue Curacao 3/10 Succo di limone e 6/10 Vodka.\nComposizione.\nPreparazione.\nVersare gli ingredienti in uno shaker pieno di ghiaccio, agitare e versare in un calice martini precedentemente raffreddato. Opzionale, l'aggiunta di sweet'n'sour o di succo di limone o lime. Guarnire eventualmente con scorza di limone o lime.\nVarianti.\nNon essendoci una codifica ufficiale esistono diverse versioni di questo cocktail. Generalmente, vi sono modifiche riguardanti le proporzioni dei tre ingredienti; la formula pi\u00f9 utilizzata prevede una parte di gin, una parte di triple sec e una parte di blue cura\u00e7ao. Altre varianti prevedono una variazione o l'aggiunta di ingredienti. Fra le pi\u00f9 comuni vi sono:"}
{"id": "1498564", "revid": "869733", "url": "https://it.wikipedia.org/wiki?curid=1498564", "title": "Ilaria Moscato", "text": "Come annunciatrice, \u00e8 stata attiva per la Rai dal 1982 al 1998.\nBiografia.\nDebutta in televisione il 13 settembre 1982 come annunciatrice Rai dalla sede di Roma (ruolo che mantiene fino al 22 febbraio 1998) dove ha quasi sempre lavorato.\nNella stagione 1989-1990 conduce su Rai 3 il programma \"L'altro suono\", mentre in quella successiva conduce lo spazio sponsor nel programma \"Ricomincio da due\", condotto da Raffaella Carr\u00e0 e trasmesso da Rai 2 alla domenica pomeriggio. Nell'autunno 1991 conduce ancora uno spazio sponsor, stavolta all'interno di \"Fantastico\", anche questo condotto da Raffaella Carr\u00e0, su Rai 1 nella prima serata del sabato.\nNella primavera 1992, assieme a Simona Ventura, presenta inoltre i giochi in esterna di quell'edizione di \"Domenica in\", condotta da Pippo Baudo, in sostituzione di Lolita Morena.\nPer due anni \u00e8 stata testimonial della campagna abbonamenti \"Telefortuna\".\nNell'autunno 1992 viene chiamata a condurre su Rai 1 l\"'Almanacco del giorno dopo\", giunto alle sue ultime stagioni, in sostituzione di Paola Perissi.\nNel 1994 conduce su Rai Radio 2 la prima trasmissione rievocativa dello spettacolo radiofonico \"Gran variet\u00e0\", dal titolo \"Quel famoso Gran variet\u00e0\", accanto a Paolo Panelli alla sua ultima apparizione in radio.\nNel 1996 conduce trenta puntate di \"Cercando Cercando\" su Rai 2. \nNel 1997 conduce \"Unomattina estate\" in coppia con Amedeo Goria su Rai 1.\nNell'autunno 1998, dopo aver abbandonato il suo ruolo di annunciatrice, passa a Telemontecarlo conducendo il programma mattutino \"Casa, amore e fantasia\". Nel 1999 torna in Rai conducendo una rubrica sul canale satellitare RaiSat Album. Nella stagione 2000-01 \u00e8 autrice e conduttrice per i collegamenti esterni di 26 puntate del programma \"Made in Italy\" di Federico Fazzuoli per Raiuno. Nella stagione 2001-02 \u00e8 autrice e conduttrice di 26 puntate del programma \"Raiuno Spot\".\nDal 5 ottobre 2002 al 2012 \u00e8 stata al timone, assieme a Marcellino Mariucci, della rubrica del primo pomeriggio del sabato di Rai 1, \"Easy Driver\".\nPresenta e conduce numerose serate e premi letterari."}
{"id": "1498573", "revid": "254059", "url": "https://it.wikipedia.org/wiki?curid=1498573", "title": "Ordine di Santa Maria di Betlemme", "text": "L'Ordine di Santa Maria di Betlemme, per la precisione \"Ordo militaris ac hospitalarius de Sanctae Mariae de Bethlehem\", fu un ordine religioso cavalleresco istituito con la bolla \"Veram semper et solidam\" datata, con stile fiorentino, il 1\u00ba febbraio 1459 che corrisponde al 19 gennaio 1459 da papa Pio II (Enea Silvio Piccolomini) nel quadro di una generale azione politica per contrastare la conquista di Costantinopoli da parte dei turchi (Maometto II) e la perdita alla cristianit\u00e0 di gran parte dell'Europa orientale e balcanica.\nStoria.\nL'azione militare e ospitaliera (crociata) a cui deve assolvere \u00e8 nell'immediato quella di difendere le Isole dell'Egeo di fronte alla costa turca, da poco riconquistate dallo Scarampi (con papa Callisto III ancora vivente).\nL'idea che \u00e8 alla base di questa istituzione papale \u00e8 quella di riunificare sotto una sola insegna gli ordini religiosi-cavallereschi che due secoli prima avevano dato vita alle Crociate verso la Terra Santa e Gerusalemme e che si erano trasformati in istituzioni statali o quasi. Vengono pertanto date in dote all'Ordine i beni di molti ordini preesistenti, ordinando loro praticamente di sciogliersi e confluire in una sola milizia. Cosa che ovviamente non avvenne.\nAl contrario gli ordini che nel disegno papale avrebbero dovuto confluire nella nuova milizia con le insegne della Madonna erano quelli ormai storici del Santo Sepolcro, di San Lazzaro, di Santo Spirito in Saxia, di Santa Maria dei Crociferi e di San Giacomo d'Altopascio, tutti formalmente aboliti dal Pontefice.\nPer la prima volta, dunque, un papa non si limitava a riconoscere e benedire una Crociata ma istituiva egli stesso un ordine cavalleresco, promuovendo in prima persona una Crociata con un dichiarato fine politico prima ancora che religioso: difendere l'unit\u00e0 dell'Europa cristiana. Per comprendere questo proposito, in un'epoca ormai di pieno Rinascimento, bisogna guardare alla biografia di papa Pio II, autore per altro di una lettera a Maometto II e uomo egli stesso del Rinascimento italiano di cui fu un esponente letterario non di secondo piano.\nI Cavalieri dell'Ordine di Santa Maria di Betlemme, capeggiati dal Gran Maestro Daimberto de Amorosa, si stabilirono nell'isola di Lemnos e la tennero per circa un anno, ma furono ricacciati dai Turchi e si rifugiarono nell'isola di Syra, unendosi ai Cavalieri dell'Ordine gerosolimitano (futuro Ordine di Malta in quel tempo detto appunto Ordine di Rodi) e fondandovi un ospizio nel 1464. In attesa che papa Pio II compisse il proprio disegno di Crociata verso Costantinopoli e contro Maometto II, l'Ordine venne laicizzato mantenendo le finalit\u00e0 militari e il Gran Magistero, previsto inizialmente come elettivo, venne affidato alla famiglia di Daimberto de Amorosa. Morto Pio II nel 1464, l'idea della guerra contro i Turchi venne portata avanti dai suoi successori, Paolo II e Sisto IV. Lemnos fu riconquistata dai Veneziani alla fine del 1464 e i cavalieri vi fecero ritorno, ma nel 1479 l'isola fu ripresa definitivamente dai Turchi. Tornati sconfitti dall'isola di Syra, dove si erano nuovamente rifugiati, i cavalieri si stabilirono a Napoli in attesa delle decisioni del Papa. Morto Daimberto de Amorosa, divenne Gran Maestro suo fratello Giovanni.\nPapa Innocenzo VIII, con una bolla del 1484 cedette tutti i beni dell'Ordine Betlemita a quello di Rodi, che l'aveva ospitato in ritirata da Lemno; l'isola di Rodi divenne cos\u00ec l'ultimo baluardo cristiano nelle Isole dell'Egeo.\nI cavalieri dell'Ordine di Santa Maria di Betlemme portavano un mantello bianco con croce rossa. Leibniz ne pubblic\u00f2 la bolla di fondazione.\nPrivato dei beni e delle finalit\u00e0 militari dalla bolla papale di Innocenzo VIII, l'Ordine Betlemita si \u00e8 trasformato in un'onorificenza dinastica della famiglia de Amorosa cambiando il colore della croce da rosso ad azzurro, ma in questa veste non \u00e8 ufficialmente riconosciuto dalla Santa Sede, che oltre ai propri Ordini Equestri riconosce ufficialmente e tutela soltanto il Sovrano Militare Ordine di Malta e l'Ordine Equestre del Santo Sepolcro di Gerusalemme."}
{"id": "1498574", "revid": "123152131", "url": "https://it.wikipedia.org/wiki?curid=1498574", "title": "Telemania", "text": "Telemania \u00e8 stato un gioco televisivo a premi, trasmesso da Rete 4 il mercoled\u00ec alle ore 20.40 a partire dall'11 dicembre 1996 e spostato poi al marted\u00ec a partire dalla puntata del 7 gennaio 1997. Delle 12 puntate inizialmente previste, ne vennero in realt\u00e0 realizzate 11, anche a causa dei non eclatanti ascolti avuti dal gioco.\nIl programma, che ha come pretesto quello di raccontare la storia della televisione attraverso le immagini e i filmati provenienti dagli archivi dei sei principali canali televisivi italiani, segna il ritorno di Mike Bongiorno, ormai passato in pianta stabile su Rete 4 con gli altri suoi programmi \"La ruota della fortuna\", \"Viva Napoli\" e \"Bravo bravissimo\", alla conduzione di un quiz di prima serata a quattro anni dalla chiusura di \"Tutti x uno\" in onda su Canale 5.\nCollaboratrice del programma fu una giovane Federica Panicucci, che realizza dei collegamenti via satellite in particolare con gli Stati Uniti nei quali ha raccontato alcuni particolari retroscena di famose trasmissioni televisive d'oltreoceano.\nRegolamento.\nNel corso delle sue 11 puntate, il gioco ha pi\u00f9 volte cambiato regolamento e meccanismo.\nDi base, partecipano al gioco tre concorrenti i quali, a differenza dei quiz del passato di Mike, sono particolarmente ferrati sulla \"Storia\" della TV italiana e ne vedono in grande quantit\u00e0. Scopo del gioco \u00e8 quello di arrivare ad avere la somma pi\u00f9 alta per diventare campione e tornare in gara la settimana successiva.\nDalla puntata di mercoled\u00ec 11 dicembre 1996 a quella di marted\u00ec 7 gennaio 1997, il gioco si svolge in questo modo:\n- pu\u00f2 comparire un filmato o una fotografia abbinato ad una domanda (le domande si basano sulle trasmissioni, gli eventi e i film mandati in onda da ciascun canale nel corso della settimana precedente lo svolgersi della puntata): in palio per ciascuna domanda un premio di 1.000.000 di lire, vinto in caso di risposta esatta o perso in caso di risposta errata;\n- pu\u00f2 comparire lo ZAPPING (ve ne sono tre in tutto il tabellone): la casella \"zapping\" non fa perdere o vincere niente, ma costringe il concorrente che ha scelto un canale a cambiare preferenza e sceglierne un altro;\n- pu\u00f2 comparire una particolare domanda denominata TV GRAFFITI (ne sono presenti 6 nel tabellone, una per ogni canale) che si basa su un programma televisivo d'annata di quel canale: questa particolare domanda mette in palio 3.000.000 di lire.\nUna volta scoperte tutte le 36 caselle, il concorrente che ha conquistato la somma pi\u00f9 alta \u00e8 proclamato campione mentre gli altri 2 concorrenti vincono comunque un premio di partecipazione pari a 2.000.000 di lire in gettoni d'oro (portato poi a 3 milioni).\nCon questo meccanismo, il programma va in onda fino a marted\u00ec 7 gennaio 1997, ma nel corso delle puntate il meccanismo \u00e8 stato pi\u00f9 volte modificato:\nA partire dalla sesta puntata, in onda marted\u00ec 14 gennaio 1997, il meccanismo di gioco viene totalmente rivoluzionato: si decide di varare una struttura che ricalcasse le regole generali del vecchio Rischiatutto: se fino a quel momento ai concorrenti viene chiesta una conoscenza generica sui personaggi e le trasmissioni televisive, adesso viene chiesto loro di studiare la carriera del loro personaggio televisivo preferito:\nDel precedente regolamento restano in gioco nel tabellone le 3 caselle JOLLY che consentono di vincere la somma in palio per quella casella senza dare risposta, ma al tempo stesso vengono inserite 3 caselle PERDE, che fanno perdere la somma in palio ma non comunque il diritto a scegliere la domanda successiva. Restano in gioco anche le 2 domande EXTRA da 2.000.000 di lire, che riguardano gli ospiti in studio.\nCronistoria.\nPrima puntata 11 dicembre 1996.\n\"Concorrenti in gara\": Luca Copelli - Simona Ricci - Massimo Rabagliati\n\"Ospite della puntata\": Laura Pausini\nCollegamento via satellite curato da Federica Panicucci da Los Angeles con il set della trasmissione Wheel of Fortune.\nSituazione concorrenti al termine della fase al tabellone\nCOPELLI 2.000.000 - RICCI 3.000.000 - RABAGLIATI 15.000.000 (proclamato campione)\nRaddoppio dedicato a Raffaella Carr\u00e0: il concorrente Rabagliati commette 1 solo errore, vincendo di conseguenza 15.000.000 di lire. La prima puntata di \"Telemania\" ebbe un ascolto pari a 2.813.000 spettatori con uno share dell'11,03%.\nSeconda puntata 18 dicembre 1996.\n\"Concorrenti in gara\": Edmondo Conti - Massimo Rabagliati - Laura Bausano\n\"Ospiti della puntata\": Emilio Fede, Iva Zanicchi, Fabio Concato\nCollegamento via satellite curato da Guido Bagatta da Montecarlo\nSituazione concorrenti al termine della fase al tabellone\nCONTI 15.000.000 - RABAGLIATI 20.000.000 (proclamato campione) - BAUSANO 11.000.000\nRaddoppio dedicato a Maurizio Costanzo risolto correttamente dal concorrente Rabagliati che vince 40.000.000 di lire.\nLa seconda puntata di \"Telemania\" ebbe un ascolto pari a 1.900.000 spettatori con uno share del 9%\nTerza puntata 25 dicembre 1996.\n\"Concorrenti in gara\": Emanuela Cifarelli - Massimo Rabagliati - Enzo Testa\n\"Ospiti della puntata\": Sandra Mondaini e Raimondo Vianello, Rita Pavone, Massimo Boldi\nCollegamento via satellite curato da Federica Panicucci da New York dedicato alle celebrazioni per il Natale\nSituazione concorrenti al termine della fase al tabellone\nCIFARELLI 5.000.000 - RABAGLIATI 12.000.000 - TESTA 12.000.000\nIl concorrente Rabagliati \u00e8 nuovamente proclamato campione a seguito di una domanda di spareggio con il concorrente Testa.\nRaddoppio dedicato a Sandra Mondaini e Raimondo Vianello, sbagliato dal concorrente Rabagliati che vince il premio di consolazione pari a 5.000.000 di lire\nLa terza puntata di \"Telemania\" ebbe un ascolto pari a 1.311.000 spettatori con uno share del 6,81%\nQuarta puntata 1\u00ba gennaio 1997.\n\"Concorrenti in gara\": Gianluca Roncato - Massimo Rabagliati - Eliana Agazzi\n\"Ospiti della puntata\": Nino Frassica, I Los Locos, Alice ed Ellen Kessler\nCollegamento via satellite curato da Federica Panicucci da Las Vegas dedicato alle celebrazioni del Capodanno\nSituazione concorrenti al termine della fase al tabellone\nRONCATO 35.000.000 (proclamato campione) - RABAGLIATI 18.000.000 - AGAZZI 21.000.000\nIl concorrente Massimo Rabagliati cede il titolo con un montepremi personale di 63.000.000 di lire: raddoppio dedicato a Nino Frassica ma sbagliato dal concorrente Roncato che vince il premio di consolazione pari a 5.000.000 di lire. \nLa quarta puntata di \"Telemania\" ebbe un ascolto pari a 2.058.000 spettatori con uno share del 9,16%\nQuinta puntata 7 gennaio 1997.\n\"Concorrenti in gara\": Riccardo Gazzotti - Gianluca Roncato - Laura Lavezzari\n\"Ospiti della puntata\": Simona Ventura, Mal, Zuzzurro e Gaspare\nCollegamento via satellite curato da Federica Panicucci da Hollywood con gli Universal Studios\nSituazione concorrenti al termine della fase al tabellone\nGAZZOTTI 15.000.000 - RONCATO 26.000.000 (proclamato campione) - LAVEZZARI 14.000.000\nRaddoppio dedicato a Corrado e risolto correttamente dal concorrente Roncato che vince 52.000.000 di lire \nLa quinta puntata di \"Telemania\" ebbe un ascolto pari a 1.905.000 spettatori con uno share del 7,04%\nSesta puntata 14 gennaio 1997.\n\"Concorrenti in gara (tra parentesi il personaggio scelto come materia preliminare):\"\nElisabetta Cianci (Piero Chiambretti) - Gianluca Roncato (Mike Bongiorno) - Fabio Antognoni (Paolo Bonolis)\n\"Ospiti della puntata\": Don Lurio, Maurizio Vandelli e Valeria Marini.\nCollegamento via telefono con Nunzio Filogamo.\nSituazione concorrenti al termine della fase al tabellone\nCIANCI 38.000.000 - RONCATO 27.000.000 - ANTOGNONI 33.000.000\nIl nuovo raddoppio a 3 stravolge completamente la situazione: Roncato risponde correttamente alle 7 domande su Mike Bongiorno, mentre i concorrenti Antognoni e Cianci falliscono il loro raddoppio. Roncato \u00e8 proclamato campione e vince 54.000.000 di lire\nLa sesta puntata di \"Telemania\" ebbe un ascolto pari a 1.614.000 spettatori con uno share del 6,01%\nSettima puntata 21 gennaio 1997.\n\"Concorrenti in gara (tra parentesi il personaggio scelto come materia preliminare):\"\nElisabetta Biondi (Fabrizio Frizzi) - Gianluca Roncato (Mike Bongiorno) - Riccardo Ceroti (Lorella Cuccarini)\n\"Ospiti della puntata\": Sabina Ciuffini, Amii Stewart, Heather Parisi\nSituazione concorrenti al termine della fase al tabellone\nBIONDI 17.000.000 - RONCATO 44.000.000 - CEROTI 26.000.000\nI tre concorrenti in gara falliscono tutti il loro raddoppio: tra loro, la concorrente Biondi ha fallito il raddoppio rispondendo \"Rete Etna\" anzich\u00e9 \"Teletna\" all'ultima domanda su Fabrizio Frizzi. Di conseguenza nessuno dei tre \u00e8 proclamato campione e vengono eliminati con il premio di consolazione pari a 3.000.000 di lire; il concorrente Roncato accumula cos\u00ec un montepremi personale pari a 114.000.000 di lire.\nLa settima puntata di \"Telemania\" ebbe un ascolto pari a 1.581.000 spettatori con uno share del 5,95%\nOttava puntata 28 gennaio 1997.\n\"Concorrenti in gara (tra parentesi il personaggio scelto come materia preliminare)\":\nAndrea Traina (Renzo Arbore) - Giuliana Vetuschi (Gerry Scotti) - Sante Cossentino (Marco Columbro)\n\"Ospiti della puntata\": Antonio Lubrano, I Camaleonti, Massimo Lopez\nSituazione concorrenti al termine della fase al tabellone\nTRAINA 37.000.000 - VETUSCHI 37.000.000 - COSSENTINO 19.000.000\nIl raddoppio non da sorprese: il concorrente Cossentino fallisce il suo raddoppio e viene eliminato, i concorrenti Traina e Vetuschi invece realizzano il raddoppio e vengono entrambi proclamati campioni. Per regolamento, il premio raddoppiato pari a 74.000.000 di lire viene diviso tra i 2 concorrenti, che vincono dunque 37.000.000 di lire a testa.\nL'ottava puntata di \"Telemania\" ebbe un ascolto pari a 1.611.000 spettatori con uno share del 6,16%\nNona puntata 4 febbraio 1997.\n\"Concorrenti in gara (tra parentesi il personaggio scelto come materia preliminare):\"\nValerio Tango (Mara Venier) - Giuliana Vetuschi (Gerry Scotti) - Andrea Traina (Renzo Arbore)\n\"Ospiti della puntata\": Natalia Estrada, Marco Columbro, gli Audio 2\nSituazione concorrenti al termine della fase al tabellone\nTANGO 38.000.000 - VETUSCHI 32.000.000 - TRAINA 43.000.000\nIl concorrente Tango era in testa con 44 milioni, obbligato per\u00f2 a scegliere l'ultima domanda al tabellone trova una casella PERDE da 6 milioni e consente cos\u00ec al concorrente Traina di passare in testa. Entrambi realizzano il loro raddoppio, mentre la concorrente Vetuschi lo fallisce, errando il paese di provenienza del format Non dimenticate lo spazzolino da denti. Il concorrente Traina \u00e8 dunque il campione in carica e vince 86.000.000 di lire, mentre la concorrente Vetuschi lascia il gioco con un complessivo di 40.000.000 di lire.\nLa nona puntata di \"Telemania\" ebbe un ascolto pari a 1.888.000 spettatori con uno share del 7,19%\nDecima puntata 11 febbraio 1997.\n\"Concorrenti in gara (tra parentesi il personaggio scelto come materia preliminare):\"\nMarina Del Bigio (Ezio Greggio) - Andrea Traina (Renzo Arbore) - Roberto Schioppa (Giancarlo Magalli)\n\"Ospiti della puntata\": Giancarlo Magalli, Gabriella Carlucci, i Ragazzi Italiani\nSituazione concorrenti al termine della fase al tabellone\nDEL BIGIO 35.000.000 - TRAINA 26.000.000 - SCHIOPPA 10.000.000\nLa gara \u00e8 stata tra le pi\u00f9 singolari, con il concorrente Schioppa che ha trovato tutte e 3 le caselle PERDE dal valore di 4 5 e 6 milioni. Inoltre, tutti e 3 i concorrenti falliscono in cabina il proprio raddoppio e quindi nessuno \u00e8 proclamato campione: tutti e 3 vengono eliminati con un premio di consolazione pari a 3.000.000 di lire: il concorrente Traina perde il titolo vincendo comunque un complessivo di 126.000.000 di lire.\nLa decima puntata di \"Telemania\" ebbe un ascolto pari a 1.699.000 spettatori con uno share del 7,25%\nUndicesima puntata 25 febbraio 1997.\n\"Concorrenti in gara (tra parentesi il personaggio scelto come materia preliminare):\"\nFilippo Fogliani (Pippo Baudo) - Fabio Fuganti (Serena Dandini) - Alberto Callegaro (Gianfranco Funari)\n\"Ospiti della puntata\": Niccol\u00f2 Fabi, Toto Cutugno, Mario Zucca, Lionel Richie\nSituazione concorrenti al termine della fase al tabellone\nFOGLIANI 35.000.000 - FUGANTI 23.000.000 - CALLEGARO 2.000.000\nAnche questa ultima puntata (visibile su dallymotion) non proclama un campione in carica: il concorrente Callegaro (che ha perso oltre 15 milioni con le caselle PERDE) fallisce il raddoppio rispondendo \"L'originale\" alla domanda sul nome della parte finale della trasmissione Funari news (la risposta corretta era \"Punto di svolta\"); Fuganti addirittura fallisce il suo raddoppio alla prima domanda rispondendo \"Giacco\" anzich\u00e9 \"Giaccio\" al nome del curatore del programma \"La Tv delle ragazze\"; Fogliani fallisce il suo raddoppio ripetendo la sesta domanda sbagliando il nome del regista del programma C'era due volte di Pippo Baudo (dicendo Gino Landi anzich\u00e9 Patrizia Belli).\nL'ultima puntata di \"Telemania\" ebbe un ascolto pari a 1.741.000 spettatori con uno share del 6,52%"}
{"id": "1498583", "revid": "121898528", "url": "https://it.wikipedia.org/wiki?curid=1498583", "title": "Arrows A21", "text": "La Arrows A21 fu la vettura del team Arrows schierata nel 2000. Pilotata da Jos Verstappen e Pedro de la Rosa fu progettata da Mike Coughlan e Eghbal Hamidy, configurandosi come una delle auto pi\u00f9 atipiche create per quella stagione.\nLa vettura.\nCaratteristiche tecniche.\nLa Arrows A21 era una vettura relativamente semplice sul piano tecnico e molto efficace su quello aerodinamico, soprattutto raggiungeva buoni risultati in rettilineo toccando buone velocit\u00e0 di punta. La vettura presentava inoltre caratteristiche particolari alle sospensioni anteriori riprendendo un'idea degli anni '80 e abbandonata dal 1992, nota come pull-rod, favorendo un buono scorrimento dell'aria.\nCon lo scopo poi di andare a ridurre il baricentro i tecnici decisero di adottare per le pinze dei freni posteriori una posizione quasi coricata.\nQueste soluzioni aerodinamiche furono il principale punto forte della vettura, a cui si aggiunse un nuovo motore Supertec pi\u00f9 performante del V10 realizzato in proprio, usato nelle stagioni 1998/1999.\nProprio il motore e il cambio tuttavia rappresentarono anche il principale punto debole della A21, per via della loro poca affidabilit\u00e0. Altro problema della monoposto era inoltre il serbatoio poco capiente.\nLivrea.\nPer la stagione 2000 la Arrows mantenne inizialmente i colori dell'anno precedente, ossia arancione e nero, anche se i test invernali vennero svolti con una livrea interamente nera, in quanto non vi era alcuno sponsor di rilievo. Successivamente si registr\u00f2 l'entrata di nuovi sponsor, prima tra i quali la compagnia telefonica britannica Orange che firm\u00f2 un contratto triennale dal valore di 70 milioni di sterline, modificando cos\u00ec la colorazione che divenne completamente arancione con solo alcune parti nere.\nLa stagione.\nEntrambi i piloti furono protagonisti di molte buone prestazioni, fermate tuttavia da un motore Supertec non troppo affidabile e spesso causa di ritiri.\nVerstappen riusc\u00ec a ottenere un quinto posto in Canada e un quarto posto a Monza, mentre De la Rosa raccolse altri due sesti posti in Europa e in Germania, e fu autore di un'ottima gara anche in Austria, dove rimase infatti terzo, fino al cedimento del motore.\nI due piloti ottennero buoni risultati anche in qualifica piazzandosi nella \"top ten\" in almeno quattro occasioni, fra le quali spicc\u00f2 il quinto posto di De la Rosa a Hockenheim.\nIl team chiuse al 7\u00ba posto nel campionato costruttori con un bottino totale di 7 punti."}
{"id": "1498584", "revid": "599013", "url": "https://it.wikipedia.org/wiki?curid=1498584", "title": "Leandro Amaral", "text": "Carriera.\nClub.\nLeandro esordisce da professionista nel Portuguesa nel 1995, dove rimane per cinque anni totalizzando 29 reti in 73 presenze.\nNell'estate del 2000 viene acquistato dalla Fiorentina di Vittorio Cecchi Gori, che paga il suo cartellino circa 3,8 miliardi di lire. Dopo un buon inizio, il calciatore si perde e inanella una serie di opache prestazioni che portano la societ\u00e0 gigliata a lasciarlo tornare in Brasile la stagione successiva, in prestito al Gr\u00eamio, per poi cederlo definitivamente al S\u00e3o Paulo nel gennaio del 2002.\nSuccessivamente ha una nuova occasione di confrontarsi col calcio europeo, giocando per un breve periodo in Francia nelle file dell'Istres.\nNazionale.\nHa partecipato alla FIFA Confederations Cup 2001 con la bazionale brasiliana, disputando 4 partite."}
{"id": "1498585", "revid": "2144915", "url": "https://it.wikipedia.org/wiki?curid=1498585", "title": "Ariete torpediniere", "text": "L'ariete torpediniere era un tipo di nave militare che ottenne una limitata diffusione nella seconda met\u00e0 dell'800. La caratteristica era quella di combinare come arma principale rostro e siluri. \nSi differenzia dall'ariete corazzato, armato unicamente di rostro e cannoni.\nDescrizione.\nAveva un dislocamento di 600/800 tonnellate, una rilevante velocit\u00e0, pari almeno a quella delle siluranti, nonch\u00e9 un poderoso sperone che ne giustificava il nome. \nFu sostituita dal cacciatorpediniere il quale, a sua volta, abbandon\u00f2 lo sperone per munirsi di un relativamente poderoso armamento di artiglieria in modo da poter distruggere in breve tempo le torpediniere col cannone. \nNella Regia Marina furono arieti torpedinieri le navi \"Tripoli\", \"Aretusa\", \"Monzambano\", \"Goito\", \"Montebello\", tutte radiate verso la fine del XIX secolo."}
{"id": "1498586", "revid": "1573940", "url": "https://it.wikipedia.org/wiki?curid=1498586", "title": "Carepalxis", "text": "Carepalxis \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"k\u00e0ra\", cio\u00e8 \"testa, capo\", e , \"\u00e8palxis\", cio\u00e8 \"riparo, merlo, parapetto\", probabilmente per la forma del capo.\nDistribuzione.\nDelle 12 specie oggi note di questo genere, 7 sono state rinvenute in Australia (principalmente nel Queensland); tre in America centrale e meridionale; infine due sono endemiche della Nuova Guinea.\nTassonomia.\nA maggio 2011, si compone di 12 specie:"}
{"id": "1498590", "revid": "179980", "url": "https://it.wikipedia.org/wiki?curid=1498590", "title": "Leandro C\u00e2mara do Amaral", "text": ""}
{"id": "1498592", "revid": "339392", "url": "https://it.wikipedia.org/wiki?curid=1498592", "title": "Cittamatra", "text": ""}
{"id": "1498594", "revid": "339392", "url": "https://it.wikipedia.org/wiki?curid=1498594", "title": "Yog\u0101c\u0101ra", "text": ""}
{"id": "1498597", "revid": "339392", "url": "https://it.wikipedia.org/wiki?curid=1498597", "title": "Yogacara", "text": ""}
{"id": "1498599", "revid": "436907", "url": "https://it.wikipedia.org/wiki?curid=1498599", "title": "E Raffaella \u00e8 mia", "text": "E Raffaella \u00e8 mia \u00e8 un singolo del cantautore italiano Tiziano Ferro, pubblicato il 18 maggio 2007 come quarto estratto dal terzo album in studio \"Nessuno \u00e8 solo\".\nDescrizione.\nIl brano \u00e8 un tributo alla showgirl italiana Raffaella Carr\u00e0, la quale ha preso parte al relativo videoclip.\nLa canzone viene tradotta in lingua spagnola con il titolo \"Y Raffaella es m\u00eda\".\nVideo musicale.\nIl video, diretto da Gaetano Morbioli, comincia con le immagini di una finta trasmissione televisiva musicale intitolata \"Il magico mondo di Raffaella\". Il presentatore dello show, interpretato da Ferro, annuncia un \"giovane\" cantante (sempre Ferro) che esegue il suo brano, appunto \"E Raffaella \u00e8 mia\". Da casa un ragazzo (ancora Ferro) guarda entusiasta la trasmissione. A met\u00e0 canzone ricompare il presentatore che annuncia il vincitore di un concorso che mette in palio una serata con Raffaella Carr\u00e0. \"Il vincitore \u00e8: Ferro Tiziano!\". Il giovane spettatore esulta, mentre sulla porta compare, in mezzo ad un bagliore accecante, la showgirl. Il video prosegue con Ferro che canta il brano ballando con la Carr\u00e0, mentre anche lo spettatore Ferro gioca in casa con la showgirl con una surreale atmosfera \"da sogno\"."}
{"id": "1498603", "revid": "339392", "url": "https://it.wikipedia.org/wiki?curid=1498603", "title": "Cittam\u0101tra", "text": ""}
{"id": "1498611", "revid": "92723", "url": "https://it.wikipedia.org/wiki?curid=1498611", "title": "Antonio Ciano", "text": "Biografia.\nHa iniziato a fare judo a pochi passi da casa sua, ad Ercolano, presso la palestra \"Il Granellino\" sotto la guida del maestro Ciro Recalina.\nSuccessivamente pass\u00f2 ad allenarsi nella palestra \"Star Judo Club\" a Scampia, sotto la guida del maestro Gianni Maddaloni, prima di passare alle Fiamme Gialle dove \u00e8 tuttora tesserato.\nCarriera.\nInizi.\nTra i primi successi in et\u00e0 giovanile si ricordano il terzo posto agli Assoluti Under 20 nel 1999 ad Ostia, seguito dal secondo posto l'anno successivo a Livorno; nel 2002 un prestigioso secondo posto al Tre Torri Tournament di Corridonia, seguito da un terzo posto al Trofeo Tarcento. Il 2003 \u00e8 stato il suo ultimo anno nella categoria sotto i 73\u00a0kg, chiuso con un terzo posto agli Assoluti di Bergamo ed un terzo posto al Tre Torri Tournament di Corridonia.\n2004-2009.\nIl 2004 \u00e8 l'anno del suo debutto nella nuova categoria di peso che si apre e chiude con un secondo posto al Tre Torri Tournament di Corridonia.\nIl 2005 \u00e8 l'anno del suo debutto sulla scena internazionale che si apre con la vittoria nella Super World Cup di Amburgo il 20 febbraio, cui fa seguito un mese dopo l'argento alla World Cup di Roma ed un bronzo agli Assoluti di Genova; chiude l'anno con la vittoria al Tre Torri Tournament di Corridonia.\nNel 2006 arrivano numerosi risultati importanti nei tornei internazionali con la Nazionale Italiana: a Tbilisi raggiunge il gradino pi\u00f9 basso del podio, mentre ad Amburgo non riesce a bissare il successo dell'anno precedente e vede sfumare di un soffio il terzo posto. A Nabeul arriva un importante secondo posto, mentre sul suolo italiano arrivano i due successi stagionali, ottenuti agli Assoluti di Pesaro ed al Tre Torri Tournament di Corridonia. Ai mondiali militari di Vinkovci arrivano invece un oro individuale ed il bronzo a squadre. Il bronzo in Corea del Sud a Jeju chiude la sua brillante stagione.\nL'anno pre-olimpico lo vede partire con un trimestre di ritardo, ma dal mese di aprile Ciano diventa un rullo compressore: in appena 50 giorni ottiene la vittoria all'International Tournament di Nabeul in Tunisia, un terzo posto nella tappa di World Cup a Roma, un podio svanito di un soffio in Super World Cup a Mosca ed un secondo posto sempre in World Cup a Bucarest, al quale fanno seguito la vittoria in World Cup a Birmingham, il bronzo ai mondiali militari di Hyderabad, il trionfo agli Assoluti di Monza ed al torneo Pre-Olimpico di Pechino.\nSfumata la partecipazione a Pechino 2008, Ciano ottiene un terzo posto agli Assoluti di Genova; il gradino pi\u00f9 basso del podio arriva anche in Germania all'European Open di Braunschweig.\nIl 2009 \u00e8 l'anno dove ottiene i risultati pi\u00f9 importanti in ambito internazionale: dopo una fugace esperienza nella categoria 90\u00a0kg al torneo di Vittorio Veneto chiusa con un terzo posto, ritorna negli 81\u00a0kg dove ottiene il quarto titolo italiano agli Assoluti. A Tbilisi invece arriva l'argento agli europei seguito dal trionfo in World Cup a Tallinn ed il bronzo ai Giochi del Mediterraneo di Pescara 2009. Una sfortunata finalina gli nega il bronzo ai Mondiali di Rotterdam.\n2010-2014.\nLa stagione si apre con un quinto posto al World Masters di Suwon, mentre agli Assoluti a Ravenna arriva l'ennesimo trionfo, questa volta nei 90\u00a0kg; il podio sfuma di poco sia a San Paolo che a Mosca rispettivamente in World Cup e Grand Slam, ma arrivano in chiusura di stagione due terzi posti a Roma e Rotterdam in World Cup e Grand Prix. Con la Nazionale inoltre arriva il quinto posto nella competizione a squadre agli Europei di Vienna.\nIl settimo posto agli Europei di Istanbul apre la stagione che prosegue con un quinto posto al Grand Prix di Baku, mentre ritorna al successo in World Cup a San Salvador. Liverpool e ancora Baku archiviano l'annata in World Cup rispettivamente con un quinto ed un terzo posto, mentre a Qingdao nel Grand Prix arriva un altro quinto posto.\nL'anno della verit\u00e0 per Ciano si apre con un quinto posto alla World Cup di Tbilisi, prima dell'exploit al Grand Slam di Parigi dove viene sconfitto soltanto in finale dal tedesco Ole Bischof: il risultato gli consente di qualificarsi alle Olimpiadi di Londra 2012 dove viene eliminato al secondo turno ancora una volta da Bischof.\nDopo un anno segnato da alcuni problemi fisici alla schiena e con molte voci su un suo possibile ritiro, Ciano scende in campo da fuori quota in due tappe della Bundesliga, il campionato a squadre tedesco, ottenendo quattro vittorie su altrettanti incontri.\nIl 2014 segna il suo rientro sulla scena internazionale: all'European Open di Oberwart arriva l'ennesimo quinto posto, poi dopo la vittoria al Torneo Internazionale di Vittorio Veneto nella categoria 90\u00a0kg, ha partecipato agli Europei di Montpellier classificandosi settimo. All'European Open di Madrid ritorna dopo tre anni sul gradino pi\u00f9 alto del podio, poi dopo un settimo posto al Grand Slam di Tyumen' ed uno sfortunato Mondiale a Chelyabinsk, conclude la stagione con un secondo posto al Grand Prix di Qingdao.\n2015-presente.\nIl 2015 non inizia nel verso giusto con due eliminazioni premature all'European Open di Sofia ed al Grand Prix di D\u00fcsseldorf. Ai Grand Prix di Tbilisi e Zagabria manca il podio per un soffio, ottenendo due volte il quinto posto finale. Non va meglio nemmeno agli European Games a Baku ed ai Mondiali ad Astana, dove viene eliminato in entrambe le occasioni al 3\u00ba turno.\nDopo tre eliminazioni consecutive al primo turno ai Grand Prix di L'Avana, D\u00fcsseldorf ed al Grand Slam di Parigi, all'African Open di Casablanca arriva un quinto posto finale, che non lo aiuta comunque a raggiungere la qualificazione olimpica, svanita dopo le eliminazioni al primo turno agli Europei di Kazan ed ai tornei di Baku e Almaty. L'11 giugno a Salsomaggiore Terme si impone nei Campionati Italiani Assoluti nella categoria 90\u00a0kg, conquistando il 5\u00ba titolo nazionale assoluto, il 2\u00ba in questa categoria.\nRiconoscimenti.\nIl 9 maggio del 2009 ha ricevuto il premio \"Ercolano in...canto\" dalla Pro Loco Hercvlanevm nel corso della serata finale dell'omonimo festival nazionale di cori scolastici, a seguito dell'argento agli Europei di Tbilisi.\nPer lo storico risultato raggiunto nel 2012 (primo atleta della sua citt\u00e0 a qualificarsi per un'Olimpiade) ha ricevuto una targa ricordo dal Forum dei Giovani di Ercolano."}
{"id": "1498620", "revid": "125905272", "url": "https://it.wikipedia.org/wiki?curid=1498620", "title": "Team Fortress 2", "text": "Team Fortress 2 (TF2) \u00e8 un videogioco di genere sparatutto in prima persona multigiocatore, seguito di \"Team Fortress Classic\", creato da Valve Corporation e pubblicato nel 2007 come parte della raccolta \"The Orange Box\" per Windows e Xbox 360. Successivamente usc\u00ec anche per Playstation 3, Mac OS X e Linux.\nIn \"Team Fortress 2\" i giocatori entrano in due squadre e possono scegliere tra nove classi in numerose modalit\u00e0 di gioco. Annunciato inizialmente nel 1998, il secondo capitolo della serie \"Team Fortress\" doveva originariamente avere un'esperienza di gioco realistica a tema militare. Ci\u00f2 cambi\u00f2 nel corso dei nove anni di sviluppo, sotto la direzione di Robin Walker e John Cook, fino ad arrivare alla versione finale di \"Team Fortress 2\" che present\u00f2 uno stile artistico pi\u00f9 affine ai cartoni animati e allo humor, basandosi sul motore di gioco Source.\n\"Team Fortress 2\" \u00e8 successivamente diventato free-to-play su Steam il 24 giugno 2011 grazie al supporto economico delle microtransazioni per oggetti puramente decorativi. Il 7 luglio 2016 \u00e8 stato rivoluzionato il sistema di organizzazione delle partite, creando un sistema di matchmaking organizzato e un supporto ufficiale per partite competitive.\nIl titolo \u00e8 spesso indicato come di forte influenza per l'evoluzione dei videogiochi negli anni 2010. A \"Team Fortress 2\" sono principalmente attribuiti la popolarizzazione degli sparatutto a personaggi e la diffusione del modello software as a service nel mercato videoludico.\nModalit\u00e0 di gioco.\n\"Team Fortress 2\" presenta un'esperienza di gioco fondamentalmente simile a quella dei capitoli precedenti, in quanto sono presenti due squadre di giocatori e la vittoria si ottiene completando l'obiettivo della mappa, solitamente influenzato da un timer prestabilito. Sono disponibili nove classi giocabili, che differiscono per velocit\u00e0, resistenza, arsenale ed abilit\u00e0, ma tutte dotate di un'arma primaria, una secondaria ed una da mischia. Nella versione PC del videogioco, oltre alle armi standard delle nove classi, \u00e8 possibile ottenere gratuitamente altri oggetti che possono modificare alcune meccaniche di gioco.\nObiettivi.\nPer ottenere la vittoria in una partita \u00e8 necessario che una delle due squadre in competizione completi l'obiettivo della mappa, dettato dalla modalit\u00e0 di gioco scelta. Tali modalit\u00e0 consistono nel conquistare o difendere un'area o un oggetto specifico, come un punto di controllo o una valigia di segreti. A regolare lo svolgimento delle partite \u00e8 solitamente un cronometro di gioco il cui tempo pu\u00f2 essere esteso o ridotto in base ai progressi delle squadre.\nNella versione PC, oltre ad alcune modifiche apportate alle mappe gi\u00e0 presenti, sono stati introdotti numerosi altri livelli e schemi di gioco.\nClassi.\nSono disponibili nove classi di personaggi, divise in gruppi di tre categorie:\nCompetitiva.\nIl format competitivo ufficiale \u00e8 una tipologia di partita 6v6 (sei contro sei) che classifica i giocatori con un sistema di valutazione individuale con lo scopo di garantire match pi\u00f9 bilanciati. Dopo un numero di partite predefinito, i giocatori vengono classificati con un punteggio basato sul sistema Glicko e tredici ranghi. Tali parametri influenzano il sistema di coordinazione delle partite, determinando con quali avversari e compagni di squadra si svolgono le partite. Se si lascia una partita durante la partita, sarai bandito temporaneamente. Il ban durer\u00e0 di pi\u00f9 ogni volta che si lascia una competitiva.\nMann vs Machine.\nOltre alle numerose modalit\u00e0 player versus player, in \"Team Fortress 2\" \u00e8 presente la modalit\u00e0 \"Mann vs Machine\", nella quale i giocatori devono difendere un'area combattendo ondate di robot controllati dall'intelligenza artificiale, i quali hanno come obiettivo il posizionamento di una bomba in un punto predefinito della mappa.\nDistruggere i robot fornir\u00e0 ai giocatori crediti spendibili per migliorare il personaggio giocante o le sue armi durante il corso della partita tramite potenziamenti acquistabili.\n\"Mann vs Machine\" \u00e8 giocabile gratuitamente, ma \u00e8 anche presente l'opzione di giocare la modalit\u00e0 in server separati comprando biglietti consumabili. Giocando la modalit\u00e0 utilizzando tali biglietti \u00e8 possibile ricevere premi legati allo schema di gioco, che possono variare drasticamente in valore.\nSviluppo.\nAnnunciato nel 1998, per \"Team Fortress 2\" fu inizialmente creata un'esperienza di gioco realistica ambientata nella guerra moderna. Furono promessi alcuni contenuti come la classe \"Commander\", che doveva guidare la squadra e dirigere le operazioni, e un sistema di comunicazione vocale innovativo.\nDopo l'annuncio iniziale e una prima posticipazione della data di uscita, Valve Corporation smise di diffondere informazioni riguardo allo sviluppo di \"Team Fortress 2\" per molti anni. La lunga attesa senza notizie per il pubblico fece diventare il titolo un esempio prominente di vaporware, venendo spesso paragonato a videogiochi come \"Duke Nukem Forever\", fino all'annuncio della nuova versione nel 2006. Il direttore del team di sviluppo Robin Walker afferm\u00f2 che diversi prototipi del videogioco furono scartati durante gli anni di sviluppo, e che la versione finale era stata concepita meno di due anni prima dell'uscita finale del titolo.\nLa versione finale di \"Team Fortress 2\" si rivel\u00f2 molto diversa da quella presentata originariamente alla fine degli anni novanta. Lo stile artistico ed umoristico, ispirato dai lavori di illustratori del XX secolo come Norman Rockwell, fu fuso con l'ambientazione del Nuovo Messico degli anni '60 a tema fantaspionaggio. Elementi come cannoni laser, basi per il lancio di missili o testate nucleari sono nascosti in edifici apparentemente normali e rappresentano gli obiettivi dei livelli di gioco. Il design visivo delle classi giocabili fu definito con l'obiettivo di massimizzare la riconoscibilit\u00e0 dei personaggi. Alcuni contenuti inizialmente promessi, come la classe \"Commander\", furono scartati durante gli anni di sviluppo e quindi mai inclusi nella versione finale.\nAccoglienza.\nIl titolo ha ottenuto recensioni molto positive, arrivando a toccare punteggi come 92/100 e 9,4/10.\nMolti critici hanno lodato la grafica, lo stile artistico e la caratterizzazione dei personaggi giocabili, premiando il videogioco con diversi Award. Anche il gameplay \u00e8 stato oggetto di molti apprezzamenti in quanto considerato divertente e vario, in particolare grazie agli incentivi verso il gioco di squadra e la cooperazione.\nParticolarmente gradita da alcuni critici fu la mappa \"Hydro\", grazie alla modalit\u00e0 complessa che risultava in un'esperienza pi\u00f9 varia.\nLa rimozione delle granate per tutte le classi, aspetto presente nei capitoli precedenti della serie, si \u00e8 rivelata controversa. Il designer Robin Walker ha motivato questa scelta affermando che le granate \"venivano usate poco consapevolmente\" e \"rendevano le classi meno uniche\". Il cambiamento ha deluso IGN, mentre PC Gamer UK lo ha apprezzato.\nSono state espresse alcune critiche miste sulla linearit\u00e0 del Medico e sulla mancata possibilit\u00e0 di giocare con e contro giocatori controllati dall'intelligenza artificiale. Negli anni successivi Valve ha introdotto nuove armi per il Medico e un addestramento con bot.\nIn un leak di dati di luglio 2018, \"Team Fortress 2\" \u00e8 risultato il gioco con achievement pi\u00f9 giocato di sempre su Steam, con oltre 50 milioni di giocatori totali.\nIl videogioco \u00e8 apparso in molteplici classifiche della stampa riguardanti i migliori videogiochi di sempre, anche diversi anni dopo la pubblicazione iniziale. Nel 2017, Nic Rowen di Destructoid ha definito il titolo \"un classico moderno\".\nAggiornamenti.\nSu PC, appoggiandosi esclusivamente alla piattaforma Steam, il gioco \u00e8 spesso oggetto di correzioni, revisioni e aggiunte talvolta molto significative come l'aggiunta di nuove mappe, armi e modalit\u00e0 di gioco.\nSu console il gioco \u00e8 presente ma non \u00e8 oggetto di modifiche. La versione per Xbox 360 fu aggiornata alcune volte dopo la pubblicazione con correzioni di errori secondari, mentre su PlayStation 3 non ha e - probabilmente - non beneficer\u00e0 di alcun aggiornamento, dato che Valve Corporation ha dichiarato di non avere programmatori specializzati sulla piattaforma. I contenuti aggiunti dopo la distribuzione iniziale del gioco sono, quindi, un'esclusiva per la versione PC.\nNell'aprile del 2008 furono introdotti i primi oggetti sbloccabili tramite \"risultati\": dopo un certo numero di imprese compiute il giocatore viene premiato con armi o oggetti decorativi. Per supportare l'aggiunta dei nuovi oggetti, fu introdotta la sezione Equipaggiamento, dove i giocatori possono scegliere quali armi utilizzare. Questo aggiornamento introdusse tre nuove armi per il Medico, basate sul sistema degli oggetti sbloccabili, dando alla classe pi\u00f9 opzioni in risposta alle critiche sulla linearit\u00e0 del Medico. Negli anni successivi Valve Corporation ha esteso gli arsenali di diverse altre classi, utilizzando lo stesso metodo.\nNel maggio 2009 Valve Corporation introdusse gli oggetti decorativi, la maggior parte dei quali cappelli, aggiungendo la personalizzazione dei personaggi principalmente tramite microtransazioni al videogioco. Negli aggiornamenti successivi molti altri oggetti decorativi furono aggiunti, e all'inizio del 2010 fu introdotto un portale specifico per i creatori di contenuti dove inserire le loro creazioni (come armi o cappelli) per poi, eventualmente, vederle implementate nel gioco.\nIl 24 giugno 2011 il titolo cambi\u00f2 modello economico da gioco a pagamento a gratuito (free-to-play), permettendo a tutti gli utenti di Steam di scaricarlo gratuitamente senza limiti di tempo. Ci\u00f2 rese le microtransazioni aggiunte negli anni precedenti, principalmente legate agli oggetti decorativi delle varie classi, la principale fonte dei guadagni legati al gioco. Tale cambiamento fece aumentare esponenzialmente la popolarit\u00e0 e i guadagni del videogioco: dopo quattro mesi il numero di giocatori si era moltiplicato cinque volte, e a marzo 2012 Valve dichiar\u00f2 che i profitti legati al gioco furono dodici volte superiori a quelli precedenti al cambiamento. Nel dicembre del 2011 il valore stimato dell'economia di \"Team Fortress 2\" fu di almeno 52 milioni di dollari. Dati riguardanti l'anno 2013 stimarono invece guadagni di circa 139 milioni.\nIl 7 luglio 2016 \u00e8 stato introdotto l'aggiornamento Meet your Match, il quale ha rivoluzionato il sistema di matchmaking presente e aggiungendo un supporto ufficiale per il gioco competitivo. Quest'ultimo, basato su un formato 6v6 (sei contro sei), offre una classificazione in base all'abilit\u00e0 dei giocatori e un ambiente pi\u00f9 incentrato sull'obiettivo e sulla collaborazione tra i compagni di squadra.\nEredit\u00e0.\n\"Team Fortress 2\" \u00e8 stato pi\u00f9 volte indicato come un'influenza significativa sul genere degli sparatutto, in particolare da siti specializzati e da sviluppatori di videogiochi. Evan Lahti di PC Gamer ha definito \"Team Fortress 2\" \"il gioco per PC pi\u00f9 influente dell'ultimo decennio\".\nSparatutto a eroi.\nLa serie \"Team Fortress\", in particolare il secondo capitolo, \u00e8 stata indicata come fonte di ispirazione soprattutto per il sottogenere degli sparatutto a eroi. La rivista Forbes ha definito \"Team Fortress 2\" \"il padrino degli hero shooter\". Alla serie di videogiochi di Valve Corporation sono attribuite le basi del genere definite dallo schema a classi e dall'esperienza di gioco a obiettivi e squadre.\nLe aziende sviluppatrici dei videogiochi \"Paladins\", \"Overwatch\" e \"Apex Legends\" hanno apertamente dichiarato di aver preso ispirazione dalla serie di Valve Corporation. \"Team Fortress 2\" \u00e8 in particolare spesso oggetto di comparazioni con \"Overwatch\" da parte della stampa. Jeff Kaplan, direttore del team di sviluppo dello sparatutto di Blizzard, ha affermato di considerare i paragoni un \"enorme complimento\". \nModello di business.\n\"Team Fortress 2\" ha avuto influenza anche sul modello di business free-to-play. Nel 2010, con l'introduzione del sistema di loot box basato su microtransazioni, l'azienda ha reso popolare la pratica economica nata qualche anno prima in estremo oriente anche nel mercato di videogiochi occidentale creando un'economia virtuale interna al gioco. Il sistema \u00e8 stato adottato da numerosi videogiochi gratuiti negli anni successivi, molti dei quali hanno basato parti significative dei guadagni su di esso. Sistemi di monetizzazione molto simili sono stati adottati anche da videogiochi a pagamento.\nAl videogioco \u00e8 stata anche attribuita la crescita dell'utilizzo del modello Games as a service nel mercato videoludico nel corso degli anni 2010"}
{"id": "1498630", "revid": "69794", "url": "https://it.wikipedia.org/wiki?curid=1498630", "title": "National Basketball League", "text": ""}
{"id": "1498632", "revid": "222571", "url": "https://it.wikipedia.org/wiki?curid=1498632", "title": "Marcesina", "text": "Marc\u00e9sina (\"Merck-wisen\" o \"Marchbisen\" in cimbro) conosciuta anche come Piana di Marc\u00e9sina (o della Marc\u00e9sina), \u00e8 un vasto pianoro situato nella parte nord-est dell'Altopiano dei Sette Comuni, tra la provincia di Vicenza e la provincia autonoma di Trento. Per la sua orografia e per il clima rigido viene denominata \"la Finlandia d'Italia\".\nGeografia.\nLa gran parte della piana si trova in Veneto, nel territorio del Comune di Enego, interessando anche i Comuni di Foza, Gallio ed Asiago. La parte settentrionale ricade invece entro gli ambiti amministrativi del Comune di Grigno, in Trentino-Alto Adige.\nClima.\nMarc\u00e9sina \u00e8 nota per essere un luogo molto freddo pur trovandosi ad una quota media di appena 1400 metri s.l.m.. Ci\u00f2 \u00e8 dovuto alla sua particolare posizione e alla sua conformazione. Il 1\u00ba marzo 2005 la stazione meteorologica ARPAV, posta a 1310 m (localit\u00e0 Rendole), registr\u00f2 una temperatura minima di -34 \u00b0C.\nAmbiente.\nLa zona riveste una notevole importanza dal punto di vista storico e naturalistico, sono presenti inoltre due torbiere, ambienti umidi protetti inseriti dall'Unione Europea nella Rete Natura 2000 come area S.I.C. e Z.P.S., con particolarit\u00e0 botaniche e faunistiche. La Z.S.C.\"Altopiano dei Sette Comuni\" \u00e8 individuato con il codice IT3220036 ed ha una superficie di circa 15.000 ha. Le due torbiere, \"\"Pal\u00f9 di San Lorenzo\" e \"Pal\u00f9 di sotto\"\", hanno la caratteristica di avere un diverso stadio d'evoluzione costituendo un interessante biotopo artico relitto di un complesso di aree umide un tempo molto pi\u00f9 esteso.\nTra le specie rare ed endemiche vanno annoverate le piante carnivore (quali la \"Drosera rotundifolia\") e il relitto artico \"Andromeda polifolia\", quest'ultima scoperta per la prima volta proprio a Marcesina nel 1703. \u00c8 presente inoltre una ricchissima fauna invertebrata; l'area \u00e8 inoltre un importante sito per la sosta di un considerevole numero di uccelli migratori legati all'ambiente acquatico.\nI boschi di abete rosso che circondano il pianoro costituiscono invece l'habitat di numerosi mammiferi: sono presenti il capriolo, il cervo, la volpe, il tasso, la faina, la martora, l'ermellino, l'arvicola delle nevi e i pipistrelli molosso di Cestoni, orecchione bruno e rinolofo maggiore. Nel 2006 \u00e8 stato riavvistato anche l'orso (scomparso dall'altopiano nel 1856) mentre negli anni successivi \u00e8 tornato il lupo.\nUna grande parte delle foreste della Piana sono scomparse a causa delle fortissime raffiche di vento durante il Maltempo sul Triveneto del 26-30 ottobre 2018.\nStoria.\nLa piana era anticamente utilizzata dai montanari dei Sette Comuni quale vasto pascolo per il bestiame bovino e ovino; in seguito fu aspramente contesa con i pastori della Valsugana. Lungo l'attuale confine tra Veneto e Trentino esiste il \"sentiero dei Cippi\", che segue i perimetri confinari delle due Regioni, formato da oltre trenta cippi in pietra, disposti nel 1752 quali indicatori dell'allora confine tra la Repubblica di Venezia e i domini asburgici. Solo nel 1750 infatti, grazie al Congresso di Rovereto, il doge Pietro Grimani e l'imperatrice Maria Teresa d'Austria provarono a metter fine all'antica controversia tra le due popolazioni individuando una linea di confine definitivo.\nNella parte nord di Marc\u00e9sina si trova una piccola chiesetta dedicata a San Lorenzo, protagonista di alcune leggende locali. La chiesetta venne ricostruita nel 1925 dopo che i bombardamenti della Prima guerra mondiale l'avevano quasi completamente distrutta. La zona fu interessata infatti da importanti eventi bellici durante la Grande Guerra, testimonianza ne fu uno dei Cimiteri di guerra dell'Altopiano dei Sette Comuni presente sulla piana, dedicato alla memoria del Tenente Raffaele Stasi e che raccoglieva le spoglie di 2.356 soldati. Durante il secondo conflitto mondiale sulla piana ci furono invece alcuni scontri tra la Resistenza vicentina e reparti nazifascisti.\nSiti archeologici.\nPresso Marcesina si trova il riparo Dalmeri, sito archeologico preistorico oggetto da circa 20 anni di scavi da parte del Museo tridentino di scienze naturali. Il sito, per la ricchezza e la buona conservazione dei ritrovamenti, ha consentito di comprendere le abitudini, le attivit\u00e0 e le modalit\u00e0 di sfruttamento del territorio montano da parte di uomini preistorici che vivevano nella zona circa 13.000 anni fa.\nA Marcesina \u00e8 visitabile (solo con una guida autorizzata dal Museo Tridentino di Scienze Naturali) anche la \"Grotta di Ernesto\" ove sono presenti diversi reperti preistorici risalenti a 9.000 anni fa, in particolar modo legati alla macellazione e conservazione degli animali, soprattutto stambecchi, orsi e cervi, delle cui ossa \u00e8 piena la grotta.\nInfrastrutture.\nLa piana \u00e8 priva di insediamenti urbani; le uniche costruzioni ivi presenti sono le malghe d'alpeggio (pascolo di bovini e produzione del formaggio Asiago) e i cosiddetti \"casoni\", antiche abitazioni in legno e lamiera, utilizzate un tempo come riparo dai boscaioli. Sono presenti anche due rifugi ed un albergo. \nMarcesina \u00e8 raggiungibile attraverso varie strade militari, realizzate durante la Grande Guerra, alcune di queste asfaltate. Negli anni '70 \u00e8 stata completata e rivista anche la \"Barricata-Stra\u00dfe\"\", in parte realizzata dall'esercito austro-ungarico per mettere in comunicazione la Valsugana con le Melette: la strada, i cui lavori iniziarono allo scoppio della guerra, non venne mai totalmente completata per l'abbandono dei lavori nei primi anni di costruzione; la ripresa dei lavori, nel 1918 (con l'impiego di 6.000 prigionieri di guerra russi e migliaia di militari dei reparti tecnici imperiali), fu naturalmente troncata dalla fine della guerra. \nEscursionismo.\nDurante l'estate si possono percorrere i numerosi itinerari per la mountain bike e per il trekking, mentre nella stagione invernale i sentieri si trasformano in un sistema di piste per lo sci nordico. Sono presenti anche itinerari per le passeggiate con le racchette da neve. Il sentiero dei Cippi conduce invece ai Castelloni di San Marco, un labirinto costituito da una serie di passaggi tra canyon, intervallati da almeno un centinaio di incroci o bivi e resi percorribili nel 1915-18 dai soldati italiani."}
{"id": "1498633", "revid": "834", "url": "https://it.wikipedia.org/wiki?curid=1498633", "title": "Johann Heinrich Buttstedt", "text": ""}
{"id": "1498634", "revid": "834", "url": "https://it.wikipedia.org/wiki?curid=1498634", "title": "Johann Heinrich Buttst\u00e4dt", "text": ""}
{"id": "1498636", "revid": "73843", "url": "https://it.wikipedia.org/wiki?curid=1498636", "title": "National Basketball League (Nuova Zelanda)", "text": "La National Basketball League (NBL) \u00e8 il principale campionato di pallacanestro della Nuova Zelanda.\nStoria.\nNacque nel 1982 ed \u00e8 giocato nell'inverno neozelandese, fra marzo/aprile e luglio/agosto.\nFormula della competizione.\nLe squadre giocano una stagione regolare di 18 partite, con andata e ritorno. Alla fine della regular season si giocano le semifinali: prima contro quarta e seconda contro terza. Le due finaliste giocano la partita decisiva nel palazzetto della vincitrice della regular season.\nCopertura televisiva.\nIn anni recenti la NZ National Basketball League (NBL) ha avviato accordi per ampliare la copertura televisiva. Nel 2003 la NBL ha firmato un contratto con TVNZ per rendere TV 2 l'ufficiale \"home of hoops \". Nel 2005 le partite erano trasmesse al venerd\u00ec sera alle 22.30. Nel 2006 invece erano alle 11.30 del sabato, mentre finali e semifinali erano in diretta. In aggiunta lo stesso canale d\u00e0 copertura completa ai \"Tall Black\" (la nazionale) nelle loro partite in patria. Fra i telecronisti vi sono Bob Manthei, l'ex allenatore dei New Zealand Breaker e dei Waikato Titans Jeff Green e l'ex nazionale Chris Tupu. Dal 2007 in poi Sky Television (pay TV) trasmetter\u00e0 un incontro in diretta."}
{"id": "1498638", "revid": "1372005", "url": "https://it.wikipedia.org/wiki?curid=1498638", "title": "Paul Wittgenstein", "text": "Perse il braccio destro durante la prima guerra mondiale, ma continu\u00f2 comunque ad esibirsi suonando con il solo braccio sinistro, e commission\u00f2 diversi lavori a importanti compositori.\nBiografia.\nFiglio dell'industriale Karl Wittgenstein e fratello maggiore del filosofo Ludwig Wittgenstein, crebbe in un ambiente frequentato da importanti personalit\u00e0 della musica come Johannes Brahms, Gustav Mahler e Richard Strauss, con il quale il giovane Paul suonava in duo.\nStudi\u00f2 con Malvine Bree, quindi con il pi\u00f9 noto virtuoso polacco Teodor Leszetycki; debutt\u00f2 sulle scene nel 1913, meritandosi alcune critiche favorevoli.\nL'anno seguente, allo scoppio della guerra, fu chiamato alle armi nell'esercito austro-ungarico. Ferito durante un'azione in Polonia contro l'esercito russo, fu catturato e il suo braccio destro dovette essere amputato. Durante la convalescenza, Wittgenstein decise di continuare a suonare il pianoforte, anche usando solo l'unico braccio rimasto.\nAl termine del conflitto, Wittgenstein mise in atto la sua promessa, scrivendo riduzioni di pezzi per sola mano sinistra e studiando brani nuovi composti espressamente per lui dal suo vecchio insegnante, Josef Labor, il quale era cieco. Riprese a dare concerti, suscitando ovunque ammirazione ed affetto.Entr\u00f2 quindi in contatto con altri famosi compositori, chiedendo loro di scrivere per lui pezzi che potesse eseguire. Benjamin Britten, Paul Hindemith, Erich Wolfgang Korngold, Franz Schmidt e Richard Strauss vennero incontro alle sue richieste. Maurice Ravel scrisse per lui il \"Concerto per pianoforte per la mano sinistra\", il pi\u00f9 noto dei pezzi ispirati e richiesti da Wittgenstein. Sergej Prokof'ev compose per lui il \"Concerto per pianoforte n. 4 in Si bemolle\"; Wittgenstein disse di non riuscire a comprenderlo, e non lo suon\u00f2 mai in pubblico.\nMolti dei brani commissionati da Wittgenstein sono ancora oggi suonati frequentemente da pianisti dotati dell'uso di entrambe le braccia; in particolare, l'austriaco Friedrich W\u00fchrer, affermando di aver avuto l'autorizzazione del compositore, ma, a quanto sembra, passando sopra le obiezioni di Wittgenstein, ha scritto arrangiamenti a due mani dei lavori per mano sinistra di Franz Schmidt. Altri pianisti che, come Wittgenstein, per qualsiasi motivo hanno perso l'uso del braccio destro, come Leon Fleisher e Jo\u00e3o Carlos Martins, hanno anch'essi suonato pezzi composti per lui.\nLa famiglia Wittgenstein si era convertita al Cristianesimo tre generazioni prima della nascita di Paul dal lato paterno e due generazioni prima dal lato materno: ci\u00f2 nonostante, aveva comunque ascendenze ebraiche e, con le leggi di Norimberga, venne classificata come ebrea. Dopo l'ascesa del nazismo in Germania nel 1933 e l'annessione dell'Austria nel 1938, Paul cerc\u00f2 di convincere le sue sorelle Helene e Hermine a lasciare Vienna, ma esse si rifiutarono: legate alla loro patria, non potevano credere che una famiglia cos\u00ec in vista come la loro potesse essere in qualche modo in pericolo. Ludwig gi\u00e0 da alcuni anni viveva in Inghilterra e Margarete (Gretl), un'altra sorella, era sposata a un americano. Paul, al quale il regime nazista aveva proibito di esibirsi in concerti pubblici, part\u00ec per gli Stati Uniti nel 1938. Da l\u00ec, assieme alla sorella Gretl e grazie anche all'aiuto di Ludwig, che aveva acquisito la cittadinanza britannica nel 1939, riusc\u00ec, grazie alle fortune finanziarie, in gran parte conservate all'estero, e alle conoscenze della famiglia, a ottenere che le due sorelle rimaste in Austria fossero considerate non-ebree.\nPresumibilmente, per far ci\u00f2 la famiglia Wittgenstein dovette cedere le propriet\u00e0 in Germania e nei territori occupati dalle truppe tedesche, in cambio di una favorevole interpretazione della legge razziale per Helene e Hermine e della protezione loro accordata perch\u00e9 potessero continuare a vivere nel palazzo di famiglia a Vienna.\nPaul divenne cittadino degli Stati Uniti nel 1946, dove trascorse il resto della sua vita, affiancando all'attivit\u00e0 di concertista anche quella di insegnante. Mor\u00ec a New York nel 1961.\nLa figura nei media.\nLo scrittore John Barchilon ha scritto un romanzo ispirato alla sua vita, intitolato \"The Crown Prince\".\nIn un episodio della celebre serie TV \"M*A*S*H\", \"Morale Victory\", l'attore James Stephens interpreta il ruolo di un pianista che in combattimento (la serie \u00e8 ambientata durante la guerra di Corea) perde l'uso della mano destra: il maggiore Charles Winchester (David Ogden Stiers) gli d\u00e0 lo spartito del \"Concerto per la mano sinistra\" di Ravel e gli racconta la vita di Wittgenstein, incoraggiandolo a non rinunciare al suo talento musicale."}
{"id": "1498642", "revid": "113652540", "url": "https://it.wikipedia.org/wiki?curid=1498642", "title": "Tour de France Soundtracks", "text": "Tour de France Soundtracks \u00e8 l'undicesimo album in studio del gruppo musicale tedesco Kraftwerk, pubblicato nel 4 agosto 2003.\nDescrizione.\nPer la prima volta nella storia del gruppo, non \u00e8 stata registrata una versione dell'album destinata al mercato tedesco, con i testi cantati nella lingua locale e una destinata al mercato internazionale con i testi cantati in inglese. L'unica versione dell'album, valida per tutti i mercati, \u00e8 stata registrata infatti con i testi cantati in lingua francese. Per la stesura di essi, il gruppo si \u00e8 avvalso della collaborazione di Maxime Schmitt, che in precedenza aveva collaborato con i Kraftwerk per scrivere il testo della canzone \"Tour de France\" pubblicata come singolo nel 1983 e presente nello stesso album in versione registrata nuovamente e riarrangiata.\nL'album \u00e8 il primo registrato con la formazione composta da Ralf H\u00fctter, Florian Schneider, Fritz Hilpert e Henning Schmitz. La maggior parte del materiale registrato nell'album \u00e8 stata proposta durante il tour mondiale del 2004 intitolato \"Minimum-Maximum\" (dalle cui registrazioni saranno ricavati un omonimo album dal vivo e video), nel quale i Kraftwerk si sono esibiti utilizzando dei computer portatili all'interno dei quali sono installati sequencer e sintetizzatori virtuali.\nIl disco \u00e8 stato pubblicato il 4 agosto 2003 in Europa e il 19 agosto negli Stati Uniti dall'etichetta discografica Kling Klang/EMI in formato doppio LP, CD e musicassetta. Primo album dopo una lunga pausa iniziata nel 1986 dopo la pubblicazione dell'album \"Electric Caf\u00e9\", \u00e8 stato pubblicato in concomitanza con il centesimo anniversario del \"Tour de France\"."}
{"id": "1498650", "revid": "125455841", "url": "https://it.wikipedia.org/wiki?curid=1498650", "title": "La principessa di Cl\u00e8ves", "text": "La principessa di Cl\u00e8ves \u00e8 il pi\u00f9 celebre romanzo di Madame de La Fayette. \nTrama.\nLa protagonista, Mademoiselle de Chartres, \u00e8 una delle dame pi\u00f9 affascinanti e corteggiate della corte di Enrico II di Francia e Caterina de' Medici; sposa il principe di Cl\u00e8ves, uomo che lei stima ma non ama.\nLa novella sposa conosce l'amore dopo il matrimonio nella persona del duca di Nemours, corteggiatore di Elisabetta I d'Inghilterra: l'amore \u00e8 corrisposto, ma la fedelt\u00e0 matrimoniale impedisce alla principessa di Cl\u00e8ves di tradire lo sposo, anche dopo la morte di quest'ultimo, cagionata in parte dalla confessione della moglie di essersi innamorata del duca. Nonostante le pressioni del duca di Nemours, la protagonista si ritira in un monastero nei pressi dei Pirenei per intraprendere una vita umile e di carit\u00e0, morendo ammirata da tutti per la sua virt\u00f9 ferrea.\nPersonaggi principali.\nPrincipessa di Cl\u00e8ves: moglie moralmente esemplare ma innamorata del duca di Nemours, \u00e8 fedele e sincera al proprio marito al punto di confessargli la propria passione amorosa per il duca.\nPrincipe di Cl\u00e8ves: innamorato gelosamente della propria moglie, \u00e8 consapevole di non esser ricambiato e alla fine sembra accettarlo; ma, dopo la scoperta della passione amorosa della moglie per il duca, ne muore di dolore.\nDuca di Nemours (Giacomo di Savoia-Nemours): spasimante di Elisabetta I, decide di abbandonare l'impresa per amore della principessa. Affabile e galantuomo libertino per eccellenza, dimostra un certo rispetto per la moralit\u00e0 della protagonista.\nMadame di Chartres: madre della principessa, \u00e8 la prima a capire i veri sentimenti della figlia per il duca; esempio morale per la protagonista, morir\u00e0 in maniera \"stoica\".\nAnalisi.\nScritto in uno stile sobrio e raffinato, \u00e8 considerato il primo romanzo psicologico moderno e modello di un consistente filone della letteratura francese - tra cui \"Manon Lescaut\" (1731) dell'abb\u00e9 Pr\u00e9vost, \"La vita di Marianna\" (1731-1741) di Pierre de Marivaux e \"Madame Bovary\" (1857) di Gustave Flaubert. \"La principessa di Cl\u00e8ves\" rappresenta una perfetta sintesi storico-culturale dell'alta societ\u00e0 parigina, al tempo di Luigi XIV. Sebbene la vicenda narrata si svolga per la maggior parte nel 1559, dietro gli intrighi e gli inganni della corte di Enrico II si pu\u00f2 ben vedere il riflesso di quella di Luigi XIV.\nVari studiosi hanno interpretato il rigore e la ragione della protagonista alla luce di possibili influenze filosofiche, di provenienza cartesiana e giansenista; il rigore e la ragione, specie nel campo sentimentale, erano principi diffusi in parte della nobilt\u00e0 parigina del Seicento e venivano contrapposti al diffuso libertinismo sessuale dell'epoca. Da notare, comunque, \u00e8 infine la totale assenza di riferimenti religiosi, o relativi a un qualche senso del \"divino\": la scrittura di M.me de La Fayette \u00e8 tutta concentrata sulla complessit\u00e0 delle passioni umane, rappresentate nel loro terreno, concreto, \"mondano\" dispiegarsi.\nTrasposizioni cinematografiche.\nIl celebre romanzo ha ispirato pi\u00f9 registi, i quali hanno spesso scelto di attualizzarne l'ambientazione:"}
{"id": "1498652", "revid": "729019", "url": "https://it.wikipedia.org/wiki?curid=1498652", "title": "Societ\u00e0 italiana prodotti acrilici", "text": "La Societ\u00e0 italiana prodotti acrilici S.p.A., in acronimo SIPA, \u00e8 stata la controllata della Montefibre (gruppo Montedison) operante nel settore della produzione di fibre poliacriliche in posizione dominante sul mercato italiano.\nStoria.\nOrigini.\nA sua volta la Montefibre era nata come la concentrazione delle societ\u00e0 del gruppo Montedison.\nVenuta a crearsi una situazione di grave crisi del settore, la Montefibre decise di ristrutturarsi, alla fine del 1981, divenendo una sorta di holding e creando una serie di societ\u00e0 figlie monoprodotto che facevano capo alle precedenti divisioni operative: quella che si doveva occupare del settore delle fibre poliacriliche assunse il nome di Societ\u00e0 italiana prodotti acrilici S.p.A., con un capitale sociale di 25 miliardi di lire e 1.400 dipendenti, la quale avrebbe gestito l'impianto di Porto Marghera.\nLa crescita produttiva.\nNegli anni successivi la societ\u00e0 aument\u00f2 il fatturato in seguito anche al fatto che Montefibre, dopo aver rinunciato (1983) all'esclusiva nel settore della produzione delle fibre poliammidiche tessili (settore inquadrato nella Societ\u00e0 italiana nailon), ricevette come contropartita una quota maggiore nella produzione delle fibre poliacriliche stesse e delle fibre poliestere (settore inquadrato nella Societ\u00e0 italiana poliestere).\nL'incorporamento della Societ\u00e0 italiana poliestere.\nNel 1987 la Societ\u00e0 italiana prodotti acrilici incorporer\u00e0 la Societ\u00e0 italiana poliestere e, nel 1988, verr\u00e0 essa stessa incorporata nella Montefibre."}
{"id": "1498654", "revid": "253269", "url": "https://it.wikipedia.org/wiki?curid=1498654", "title": "Ruth McDevitt", "text": "Biografia.\nFiglia di uno sceriffo di contea, nata in Michigan, visse la sua infanzia in Ohio, a causa del lavoro del padre. Si diplom\u00f2 all'American Academy of Dramatic Arts, ma, in seguito al matrimonio con Patrick John McDevitt, (da cui in seguito prese il cognome), abbandon\u00f2 la carriera d'attrice per dedicarsi alla famiglia.\nSuo marito mor\u00ec poco pi\u00f9 che quarantenne nel 1934, e fu allora che la McDevitt ritorn\u00f2 sui suoi passi.\nFra la fine degli anni '30 e l'inizio degli anni '40 divenne una delle pi\u00f9 amate caratteriste di Broadway, lavor\u00f2 assiduamente in programmi radiofonici fino a che, nel 1949, non ottenne la prima di una lunga serie di parti in televisione. Fra le sue memorabili interpretazioni sul piccolo schermo, da ricordare quella di Ticheba, la dispotica regina delle streghe nella serie televisiva \"Vita da strega\" (1964-1972) e le partecipazioni a \"Strega per amore\" e \"Le strade di San Francisco\". Si ritagli\u00f2 tuttavia anche un posto d'onore fra le caratteriste del cinema statunitense, potendo vantare collaborazioni cinematografiche con grandi registi come Alfred Hitchcock in \"Gli uccelli\" (1963), e David Swift in \"Il cowboy con il velo da sposa\" (1961).\nMor\u00ec qualche mese prima di compiere ottantun'anni in seguito a complicazioni polmonari, e le sue spoglie riposano al Westwood Memorial Park nei pressi di Hollywood.\nCon oltre ottanta film all'attivo, dotata di una comicit\u00e0 semplice, frizzante e corrosiva rimasta inalterata sino alla fine della carriera, Ruth McDevitt ha lasciato il ricordo di una delle pi\u00f9 abili caratteriste che il cinema americano abbia mai avuto, dolce e tenera ma all'occorrenza spregevole e malvagia."}
{"id": "1498656", "revid": "101163", "url": "https://it.wikipedia.org/wiki?curid=1498656", "title": "Tour De France Soundtracks", "text": ""}
{"id": "1498657", "revid": "287204", "url": "https://it.wikipedia.org/wiki?curid=1498657", "title": "Insciallah", "text": "Insciallah \u00e8 un romanzo della scrittrice e giornalista italiana Oriana Fallaci pubblicato nel 1990 dalla casa editrice Rizzoli. \u00c8 ambientato ai tempi della guerra civile in Libano negli anni ottanta, durante l'intervento delle forze internazionali, alle quali partecip\u00f2 anche l'Italia. Proprio attraverso le vicende personali e comuni dei componenti il contingente italiano nei tre mesi che intercorsero tra gli attentati di Beirut e il ritorno in patria della forza italiana, la Fallaci descrive un complesso retroscena che diventa uno spaccato della societ\u00e0 italiana e fasi di scontri armati in cui prevalgono sequenze pi\u00f9 dinamiche. Il titolo fa riferimento all'invocazione araba \"Inshallah\".\nTrama.\nLa storia si apre la mattina di domenica 23 ottobre 1983, quando due veicoli caricati ognuno con 5400 chilogrammi di gas esplosivo distruggono la sede del \"1st Battalion 8th Marines\" americano (causando duecentoquarantuno morti e sessanta feriti) e quella della \"3e compagnie du :fr:1er r\u00e9giment de chasseurs parachutistes\" francese (causando cinquantotto morti e quindici feriti) a Beirut. Il comando generale del contingente italiano \u00e8 attonito, e si vivono diversi minuti in cui serpeggia il timore che un altro camion possa essere diretto contro il contingente italiano. Il contingente italiano era tuttavia venuto a conoscenza, attraverso alcuni informatori al soldo di Charlie (che ha organizzato una sorta di \"ufficio arabo\" sulla scorta di quello organizzato da Lawrence d'Arabia durante la prima guerra mondiale) della preparazione degli attentati, e ne aveva informato i comandi alleati che tuttavia avevano ignorato il monito, si scoprir\u00e0 in seguito che dissidi interni ai gruppi islamisti hanno \"fermato\" il terzo camion. Alcuni soldati italiani che arrivano sul luogo dell'attentato si trovano di fronte ad un orrore inimmaginabile: soldati morti, decapitati, mutilati, schiacciati e addirittura una bambina che a causa dello spostamento d'aria dell'esplosione \u00e8 stata scaraventata nello scarico di un water e ridotta \"ad una salsiccia umana\".\nSubito dopo l'attenzione si posa sul contingente italiano, in particolare su alcuni soldati, quasi tutti indicati con un soprannome.\nAttraverso episodi delle loro vite e la narrazione di ci\u00f2 che accade nelle varie sedi del contingente si introducono tutti i personaggi attorno ai quali verteranno le vicende del romanzo. Al comando generale, sotto la guida del \"Condor\", sono alloggiati i soldati del comando del contingente; in uno scantinato ha sede l'\"ufficio arabo\" di Charlie che gestisce i rapporti con gli informatori arabi e le trattative con la gente del posto, come il potente imam Zandra Sadr. La base Rubino, sede del contingente dei paracadutisti comandato da Falco, \u00e8 invece in un convento abbandonato; il ritorno delle suore che lo abitavano precedentemente causa molti problemi di convivenza tra religiose e soldati, fino a quando i rapporti non si distenderanno e addirittura alcuni ufficiali (come Armando dalle Mani d'Oro e lo stesso Falco) si lasceranno coinvolgere in relazioni sentimentali pi\u00f9 o meno esplicite con le suore. Sierra Mike \u00e8 la sede del Battaglione San Marco della Marina Militare, comandato da Sandokan un ufficiale cos\u00ec chiamato per il suo aspetto da pirata e l'atteggiamento bellicoso. Con il corso degli eventi questi compir\u00e0 una grande trasformazione caratteriale che da accanito guerrafondaio lo porter\u00e0 ad essere un tranquillo pacifista, come suo padre. Completano il contingente italiano i bersaglieri di guardia ai campi profughi palestinesi ed i soldati del battaglione logistico. Vengono anche introdotti personaggi esterni al contingente italiano, come Ninette, giovane e avvenente donna dagli occhi viola con cui il soldato italiano Angelo, protagonista del romanzo, vivr\u00e0 una relazione molto tormentata, e persone inquietanti come Khalid \"Passepartout\", adolescente Amal di strada, prostituto e fondamentalista islamico, Rashid, protettore di Passepartout nonch\u00e9 accanito fondamentalista, e il capitano Gass\u00e0n, ex studente di medicina cristiano maronita divenuto ufficiale dell'Esercito Regolare Libanese per vendicare la morte del padre\nI protagonisti vivono angosce personali e conducono ricerche che non possono portare a qualcosa di concreto: la ricerca per la formula della Vita di Angelo, la segreta delusione di Charlie per essere sempre stato un vincitore, la cieca ubbidienza di Zucchero e la tristezza per la perdita degli antichi valori cavallereschi di Cavallo Pazzo.\nIl terzo atto si apre il 25 dicembre 1983, quando il contingente francese abbandona \"la torre\", un'importante postazione che potrebbe portare forti vantaggi tattici all'una o all'altra fazione. Gli italiani, sottorganico per le licenze di Natale, la possono tenere solo fino alle 17. Una volta abbandonata la torre scoppia la battaglia fra i popolani sciiti (gli Amal) e l'esercito governativo. La descrizione della battaglia \u00e8 molto lunga e dettagliata, e rivela anche le grandi capacit\u00e0 della Fallaci e la sua conoscenza dell'ambito bellico. Quando questa si conclude, mentre un soldato italiano va a seppellire una bimba sciita vittima degli scontri, le forze musulmane inquadrate nell'esercito regolare iniziano a schierarsi coi loro correligionari. Da qui prende il via una catena di eventi che porter\u00e0 irrimediabilmente alla condanna a morte della forza italiana. Angelo uccide Khalid \"Passepartout\", il quale aveva ucciso Ninette e mutilato un caro amico di Charlie con una bomba a mano a frammentazione Rdg 8: diventa evidente che l'obiettivo di un tranquillo reimbarco del contingente sar\u00e0 irrealizzabile. L'illogicit\u00e0 del gesto \u00e8 sottolineata dal fatto che proprio mentre Angelo spara a Passepartout le schegge di una bomba ne crivellano il corpo: Passepartout sarebbe morto ugualmente, esaminandone il corpo per\u00f2, Rashid, importante capo degli Amal ed amante-protettore di Passepartout, nota un foro di proiettile. Le ultime settimane narrate sono infatti tese e insopportabili; soprattutto l'ultima, quando si \u00e8 ormai deciso di abbandonare il Libano, che vede una disperata trattativa tra Charlie e Zandra Sadr per garantire alle truppe italiane un rientro in Patria senza incidenti. Gli italiani lasciano, non senza esitazioni, in mano agli arabi quasi tutte le riserve di cibo che avevano portate e l'ospedale da campo. Tutti gli alcolici e le carni di suino, in quanto condannati dal Corano, vengono bruciati, il resto depredato e le attrezzature mediche saccheggiate. Rashid, pazzo per la perdita di Passepartout, monta su un motoscafo caricato con dell'esplosivo e punta contro una delle tre navi che riportano i soldati in Italia."}
{"id": "1498661", "revid": "1573940", "url": "https://it.wikipedia.org/wiki?curid=1498661", "title": "Celaenia", "text": "Celaenia \u00e8 un genere di ragni appartenente alla famiglia Araneidae.\nEtimologia.\nL'etimologia di questo genere \u00e8 alquanto articolata: deriva dal greco , Kelain\u00f2, Celeno, una delle tre Arpie della mitologia che, fra l'altro, aveva l'uso di imbrattare di escrementi ci\u00f2 che non riusciva a rubare. I ragni di questo genere hanno infatti l'aspetto simile agli escrementi di uccelli, loro predatori, proprio per tenerli alla larga. Il loro nome inglese \u00e8 \"bird-dropping spider\", che significa appunto \"ragno-escremento d'uccello\".\nCaratteristiche.\nLa forma e la colorazione di questi ragni ricorda molto gli escrementi degli uccelli; in questo modo hanno \"distolto\" da essi un'intera classe di predatori. Anche la forma dei sacchi ovigeri \u00e8 peculiare: appesi ad un ramo con la ragnatela sembrano frutti dall'aspetto ben poco appetibile. Ogni femmina pu\u00f2 deporne fino a 13, contenenti ognuno anche 200 uova. Hanno un elevato dimorfismo sessuale: le femmine sono molto pi\u00f9 grandi dei maschi (12\u00a0mm contro 2,5\u00a0mm dei maschi).\nDistribuzione.\nLe undici specie oggi note di questo genere sono state rinvenute in Nuova Zelanda, Australia e Tasmania.\nTassonomia.\nDal 1996 non sono stati esaminati nuovi esemplari di questo genere.\nA dicembre 2012, si compone di 11 specie:"}
{"id": "1498662", "revid": "1305772", "url": "https://it.wikipedia.org/wiki?curid=1498662", "title": "SIPA", "text": ""}
{"id": "1498663", "revid": "767487", "url": "https://it.wikipedia.org/wiki?curid=1498663", "title": "Golden Globe 1980", "text": "La 37\u00aa edizione della cerimonia di premiazione di Golden Globe si \u00e8 tenuta il 26 gennaio 1980 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1498665", "revid": "254059", "url": "https://it.wikipedia.org/wiki?curid=1498665", "title": "Gozzolina", "text": "Gozzolina \u00e8 la pi\u00f9 estesa e popolosa frazione del comune di Castiglione delle Stiviere, posta a sud del capoluogo, al confine con il comune di Medole. Prende il nome dalla Seriola Gozzolina che nasce nel suo territorio.\nGeografia fisica.\nRicca di risorse idriche e attraversata dalla Seriola Marchionale, un tempo aveva numerosi mulini ad acqua.\nOltre ad essere la frazione pi\u00f9 grande, pi\u00f9 popolosa e anche la pi\u00f9 ricca per la fertilit\u00e0 del suolo. \nOrigini del nome.\nDel suo nome si danno tre versioni: \nLa terra, in genere, della frazione Gozzolina, in confronto di quella delle altre frazioni, \u00e8 pi\u00f9 fresca, pi\u00f9 grassa, pi\u00f9 ricca di \"humus\", quindi pi\u00f9 feconda di messi, irrigata da non pochi corsi d'acqua, che ne garantiscono i raccolti anche nei casi della pi\u00f9 ostinata siccit\u00e0. In queste favorevoli condizioni la plaga offre indubbiamente ai coloni maggior copia di mezzi e di risorse per trascorrere una vita pi\u00f9 agiata e pi\u00f9 serena. Solitamente le sagre ricorrono una sola volta all'anno, alla Gozzolina, invece, di fiere se ne hanno due: l'una in primavera (la Fera di b\u00f2s) e l'altra in autunno (la Fera del nedr\u00f2t), le quali, dopo le Sacre Funzioni, finiscono in gaudiosi convivi e danze rusticane. Cos\u00ec stando le cose, non a torto questa contrada pu\u00f2 definirsi, ripeto, la terra del gaudio: Gozzolina, cio\u00e8 \"Gaudiolina\". \nGozzolina potrebbe anche derivare dal latino \"gutta\", che significa goccia, o, pi\u00f9 precisamente, dal suo diminutivo \"guttula\", gocciola, donde \"guttulina\", gocciolina. Poich\u00e9, per dare un esempio, goccio d'acqua, in dialetto ,si dice gos d'acqua, il popolo da gocciolino ha ricavato il termine dialettale Goslina, diventato poi, com'\u00e8 tuttora, \"Guslina\".\nMonumenti e luoghi di interesse.\nAppena fuori dal centro abitato si incontra il \"Casino Pernestano\". Dimora di villeggiatura dei Gonzaga di Castiglione, fu fatto costruire intorno al 1610 da Francesco I Gonzaga, marchese di Castiglione delle Stiviere, per la moglie Bibiana von Pernstein, dalla quale prese il nome. L'edificio, che si sviluppa su due piani, sorge all'interno di un cortile circondato da un muro di cinta quadrato con torrette difensive agli angoli."}
{"id": "1498666", "revid": "171091", "url": "https://it.wikipedia.org/wiki?curid=1498666", "title": "Ghiacciaio del Rutor", "text": "Il ghiacciaio del Rutor (pron. fr. : ) \u00e8 uno dei pi\u00f9 vasti ghiacciai della Valle d'Aosta.\nDescrizione.\nSi trova nel vallone di La Thuile e prende il nome dalla Testa del Rutor (3.486\u00a0m s.l.m.), la montagna pi\u00f9 alta che lo contorna. \u00c8 circondato inoltre dalle vette del Flambeau (3.315\u00a0m), dal monte Doravidi (3.439\u00a0m), dal monte Ch\u00e2teau Blanc (3.408\u00a0m), dalla Becca du Lac (3.402\u00a0m), dalla punta d'Avernet (3.307\u00a0m) e dal Grand Assaly (3.177\u00a0m). Al centro del ghiacciaio si alzano le Vedette del Rutor (3.332\u00a0m) e (3.236\u00a0m).\nLe sue caratteristiche principali sono: estensione circa 829 ettari, lunghezza 4.68\u00a0km, esposizione nord-nord ovest, quota massima 3470 metri circa, quota minima 2588 metri. Ai piedi del ghiacciaio si trovano numerosi specchi lacustri.\nDa questo ghiacciaio nasce la Dora di Verney, affluente della Dora Baltea."}
{"id": "1498668", "revid": "28592", "url": "https://it.wikipedia.org/wiki?curid=1498668", "title": "Tzarskoe-Selo", "text": ""}
{"id": "1498671", "revid": "28592", "url": "https://it.wikipedia.org/wiki?curid=1498671", "title": "Guazzi", "text": ""}
{"id": "1498677", "revid": "1543377", "url": "https://it.wikipedia.org/wiki?curid=1498677", "title": "7 divertimenti", "text": "I 7 divertimenti Op.18 di Bartolomeo Campagnoli sono delle composizioni per violino solo, concepite come esercizi delle sette principali posizioni; ognuno, infatti, ne adopera una fissa."}
{"id": "1498680", "revid": "122726915", "url": "https://it.wikipedia.org/wiki?curid=1498680", "title": "Museo storico dell'Aeronautica Militare", "text": "Il Museo Storico dell'Aeronautica Militare \u00e8 un museo aeronautico situato a Vigna di Valle nel comune di Bracciano, presso l'omonimo lago, luogo in cui nel 1908 venne costruito e vol\u00f2 il primo dirigibile militare italiano e inaugurato l'Aeroporto di Vigna di Valle, oggi intitolato a Luigi Bourlot, la pi\u00f9 antica infrastruttura aeroportuale italiana.\nL'inaugurazione del museo \u00e8 avvenuta il 24 maggio 1977, alla presenza del Presidente della repubblica On. Giovanni Leone e dell'ispiratore del Museo Gen. SA Giuseppe Pesce. Gestito direttamente dall'Aeronautica Militare, occupa le strutture che furono prima del Centro Sperimentale Aeronautico e quindi, fino al 1945, del Centro Sperimentale per gli idrovolanti e per l'armamento navale, poi sede di un reparto di Caccia Marittima e quindi di un gruppo di volo del soccorso aereo. Il Museo, oltre ai velivoli e ai motori che rappresentano l'evoluzione dell'Aeronautica in Italia, conserva importanti collezioni riguardanti apparecchiature fotografiche, apparati radioelettrici, armi, equipaggiamenti di bordo individuali e collettivi. A completamento \u00e8 possibile ammirare numerosi oggetti e cimeli legati all'aeronautica gran parte dei quali provenienti da collezioni private.\nPur mantenendo un indirizzo tipicamente tecnico e storico, una parte del museo \u00e8 dedicata all'influenza che ha avuto l'aviazione nell'arte figurativa, esponendo opere dei pittori futuristi Pietro Annigoni, Giacomo Balla, Tato e pittura contemporanea come l'opera \"Volo\" PAPIER foiss\u00e9 di Antonio Papasso.\nTra le attivit\u00e0 che riguardano il museo figurano quelle che sono attinenti al recupero ed al restauro di velivoli storici, anche in collaborazione con enti ed associazioni esterne, al fine di conservare il patrimonio aeronautico nazionale.\nSezioni Espositive.\nIl Museo si sviluppa su una superficie espositiva coperta di circa 13000 m2 suddivisa in quattro hangar, oltre ad un settore esterno all'aperto:\nHangar Troster.\nOspita il settore che va dagli albori dell'aeronautica sino alla fine della prima guerra mondiale. L'hangar stesso \u00e8 il pi\u00f9 antico presente in Italia ed \u00e8 stato ottenuto in conto riparazione danni di guerra dall'Austria alla fine del primo conflitto mondiale.\nAll'interno vi sono esposti reperti che risalgono ai primordi del volo come il pallone aerostatico di Garnerin del 1804 o la replica dell'elicottero sperimentale di Forlanini oltre al barchino idroplano di Crocco e Ricaldoni che serv\u00ec a sviluppare le conoscenze necessarie alla costruzione del primo dirigibile militare italiano, a fianco ai primi velivoli impiegati dalle Forze armate italiane. La replica di un Wright N\u00b04 mostra il velivolo con cui venne brevettato il primo pilota militare italiano Mario Calderara, mentre il settore che ricorda la prima guerra mondiale \u00e8 dotato di un Bl\u00e9riot XI da ricognizione, due SPAD S.VII e un Hanriot HD.1 utilizzati da tre assi della caccia, un bombardiere Caproni Ca.36 nonch\u00e9 uno degli Ansaldo S.V.A.5 utilizzati per il raid su Vienna, mentre un Lohner L austro-ungarico di preda bellica e la fusoliera di un Junkers J.I tedesco rappresentano gli aerei in forza agli avversari. Per gli anni appena successivi alla guerra \u00e8 esposto un Ansaldo AC.2.\nHangar Velo.\nOspita principalmente i velivoli operanti a cavallo delle due guerre mondiali. Vi si trovano dunque esposti alcuni degli idrocorsa che presero parte alla Coppa Schneider quali il Fiat C.29, i Macchi M.39 e M.67 e il Macchi-Castoldi M.C.72, alcuni oggetti legati alle spedizioni polari dei dirigibili \"Norge\" ed \"Italia\" di Umberto Nobile, tra cui anche una replica a grandezza naturale della navicella del secondo, e dei reperti che vogliono ricordare le trasvolate atlantiche organizzate da Balbo. Assieme all'addestratore Caproni Ca.100 e all'aliante Bonomi B.S.17 sono esposti due dei pi\u00f9 significativi biplani da caccia prodotti dalla FIAT: il C.R.32 impiegato dall'Aviazione Legionaria durante la Guerra civile spagnola e il successivo C.R.42 ampiamente utilizzato nel corso della seconda guerra mondiale, mentre per simboleggiare il teatro di guerra dell'Africa Orientale \u00e8 presente un ricognitore IMAM Ro.37 dipinto con la livrea dell'aereo personale di Amedeo d'Aosta. In questa sezione sono inoltre esposti un idrovolante IMAM Ro.43, un Savoia-Marchetti S.56 e il Campini-Caproni CC.2 primo aereo a reazione italiano.\nHangar Badoni.\nOspita i velivoli operanti nella seconda guerra mondiale e quelli del primo periodo post-bellico. L'edificio \u00e8 stato costruito nel 1930 e vi sono esposti alcuni dei principali caccia di costruzione italiana del secondo conflitto mondiale quali i Macchi M.C.200, M.C.202 e M.C.205, il Fiat G.55 nonch\u00e9 i corrispettivi che erano in dotazione alle aviazioni degli Alleati e poi dell'Aeronautica Militare quali il Supermarine Spitfire e il North American P-51. Per quanto riguarda l'ambito dei plurimotori da bombardamento, aerosiluramento o trasporto sono presenti i Savoia-Marchetti S.M.79 e S.M.82 oltre al Douglas C-47 Skytrain, al Fiat G.212 e all'idrovolante CANT Z.506, per rappresentare gli aerei da ricognizione e da collegamento del periodo il monomotore Fieseler Fi 156 mentre per i cacciabombardieri si pu\u00f2 ammirare un Reggiane Re.2002. Per finire per quanto riguarda i velivoli d'addestramento sono esposti un Nardi FN.305, un Fiat G.46 e un IMAM Ro.41.\nHangar Skema.\nOspita i velivoli pi\u00f9 recenti. Sono presenti gli aerei sperimentali Aerfer Ariete e Sagittario II, i caccia North American F-86 Sabre e Canadair Sabre,il Lockheed F-104 Starfighter e il pi\u00f9 recente Panavia Tornado F3 ADV, il DeHavilland DH-113 NF Mk.54 intercettore notturno e i cacciabombardieri Republic F-84F Thunderstreak e F-84 Thunderjet, Fiat G.91R, Aeritalia G-91Y e AMX. Nel campo degli aerei da ricognizione \u00e8 esposto un Republic RF-84F Thunderflash, mentre per quanto riguarda i velivoli da addestramento si possono vedere gli Aermacchi MB 323, MB 326, MB 308 e il Macchi M.416, i Fiat G.59, G.80 e G.91T, il SAI Ambrosini Super S.7, un SIAI SF.260AM, un North American T-6 Texan, un Lockheed RT-33 e uno Stinson L-5 Sentinel. Sono inoltre presenti gli elicotteri Agusta Bell AB.47 G2 e AB.47 J e un AB.204-B, l'aereo antisommergibile Grumman S-2 Tracker, l'aereo acrobatico Fiat G.91 PAN utilizzato delle Frecce Tricolori e l'aliante da record CVV 6 \u201cCanguro Palas\u201d. In questo settore vi sono anche alcuni oggetti che testimoniano l'impegno dell'Italia nell'astronautica, come per esempio uno spaccato del satellite SIRIO, oltre che ad alcuni esempi di missili usati dall'Aeronautica Militare.\nEsposizione all'aperto.\nOspita un anfibio Grumman HU-16 Albatross, un aereo da guerra elettronica Piaggio-Douglas PD-808, un Piaggio P.166, un aereo da pattugliamento marittimo Breguet Br 1150 Atlantic e un caccia multiruolo F-16. Sono inoltre presenti vari monumenti posti a ricordo di alcuni personaggi o eventi significativi della storia aeronautica italiana quali per esempio Oreste Salomone o l'equipaggio del dirigibile \"Italia\" compresi coloro che persero la vita nel tentativo di portar loro soccorso.\nCentro Documentazione.\nIl centro, intitolato al generale Umberto Nobile, conserva importanti testimonianze relative alle spedizioni polari e dispone di una biblioteca di oltre 6000 volumi oltre ad una raccolta di disegni, documenti e fotografie di interesse aeronautico. L'accesso avviene solo su prenotazione previa autorizzazione del museo."}
{"id": "1498685", "revid": "1543377", "url": "https://it.wikipedia.org/wiki?curid=1498685", "title": "Accademia di architettura (Berlino)", "text": "LAccademia di architettura di Berlino (in tedesco: \"Bauakademie\") era uno degli edifici ottocenteschi pi\u00f9 importanti della citt\u00e0 tedesca, sede della prestigiosa scuola che portava lo stesso nome.\nLe soluzioni scelte per questo palazzo furono prese come spunto dall'architettura razionale del Novecento, anche se esso venne eretto gi\u00e0 nel 1832. Si tratta dell'opera pi\u00f9 innovativa dell'architetto tedesco Karl Friedrich Schinkel. Scopo dell'architetto era quello di costruire un edificio scolastico per l'accademia da lui stesso frequentata durante la giovent\u00f9.\nDescrizione dell'edificio.\nIl palazzo \u00e8 a pianta quadrata: ciascuna delle quattro facciate, quasi uguali tra di loro, \u00e8 suddivisa verticalmente in otto campate grazie a nove pilastri in muratura.\nQuesta struttura tradisce subito la divisione interna dell'edificio: la pianta dell'accademia \u00e8 infatti a scacchiera. Essenzialmente, nove file di altrettanti pilastri formano lo scheletro dell'edificio e scandiscono la struttura della pianta, formata da 8x8 caselle; ciascuna delle 64 caselle che compongono la struttura base di ogni piano ha la larghezza e la lunghezza di 5,55 m. Lo schema \u00e8 utilizzato in tutto il palazzo, tanto per la facciata quanto per la divisione degli spazi interni (che in genere occupano due o quattro caselle) e per la sistemazione del cortile (che occupa sei caselle). L'uso del ferro, all'epoca carissimo, \u00e8 essenzialmente limitato al collegamento tra i vari pilastri.\nGrazie all'apporto statico dei massicci pilastri esterni, Schinkel pu\u00f2 alleggerire i muri del palazzo illuminandolo con ampie finestre a trifora con arco ribassato. Al di sopra del pianterreno, leggermente rialzato, si trovano altri due piani, la cui altezza si riduce verso l'alto. Il terzo piano risulta quindi decisamente minore (a mo' di mezzanino).\nI pilastri esterni risultano prolungati verso l'alto per coronare l'edificio con un attico a balaustra che riprende la scelta fatta per le torri della chiesa vicina, la \"Friedrichswerdersche Kirche\" che, anch'essa un'opera di Schinkel, si trova chiaramente in rapporto di dialogo con il palazzo.\nFonti di ispirazione.\nPer questo progetto a Schinkel riusc\u00ec di fondere le forme classiche a quelle gotiche. \nDurante i viaggi in Inghilterra, Schinkel aveva inoltre analizzato l'architettura nuda ed essenziale delle prime costruzioni tipiche dell'industrializzazione, restandone positivamente impressionato. Soprattutto i \"docks\" nei porti inglesi e le fabbriche (come quelle di prodotti tessili a Manchester) gli avevano dato lo spunto per nuove concezioni architettoniche. La costruzione dell'accademia riprendeva le strutture cubiche di questi edifici industriali nella loro semplicit\u00e0 ed essenzialit\u00e0, ma le integrava in un concetto eclettico che citava tanto il gotico (assenza di muri portanti, ma solo pilastri, grandi finestre) quanto l'architettura classica (ornamenti, citazione libera del palazzo rinascimentale). Ne risultava un edificio sobrio e decorativo, che gi\u00e0 da fuori mostrava chiaramente la sua struttura interna.\nInevitabilmente il palazzo suscit\u00f2 delle critiche, dovute da un lato alla sua essenzialit\u00e0, dall'altro semplicemente al colore rossiccio dei mattoni: insieme alla \"Friedrichwerdersche Kirche\", l'Accademia dell'architettura signific\u00f2, dopo una pausa di secoli, un ritorno alla nuda pietra di laterizio per l'impiego nell'architettura pi\u00f9 rappresentativa. Fino ai tempi moderni, fu peraltro sempre un problema reperire tali materiali nella quantit\u00e0 e nel colore necessari tanto alla costruzione dei due edifici quanto al rinnovamento della chiesa in tempi recenti.\nLa sorte del palazzo.\nL'accademia sorgeva in una zona strategica di primaria importanza per il centro di Berlino (oggi zona di \"Berlin-Mitte\"), vicinissima com'era a costruzioni di massimo prestigio come il Castello di Berlino.\nSemidistrutto nella seconda guerra mondiale, il palazzo era destinato a far parlare di s\u00e9, anche in virt\u00f9 della sua particolare posizione nel cuore di Berlino. Dopo l'avvio ai lavori di ricostruzione, l'accademia fu trascurata negli anni cinquanta e fin\u00ec per essere abbattuta, nel 1962, dalle autorit\u00e0 della DDR, che costruirono al suo posto un edificio destinato a diventare la sede del Ministero degli affari esteri, un palazzo dall'architettura tipicamente socialista, mentre parte del materiale del palazzo abbattuto venne depositata poco lontano per il caso che l'edificio dovesse essere ricostruito per davvero. La decisione dell'abbattimento fu aspramente criticata: l'accademia era infatti un edificio molto amato e aveva decisamente segnato una tappa nella storia dell'architettura mitteleuropea. A detta degli oppositori, la DDR aveva voluto combattere la mentalit\u00e0 prussiano-borghese che le autorit\u00e0 volevano leggere nei concetti artistici di Schinkel, un architetto che sarebbe stato rivalutato dai socialisti solo negli anni ottanta, epoca in cui la chiesa adiacente di Schinkel veniva invece restaurata. Tali avvenimenti posero le basi per un'interpretazione anche politica del problema, che riguardava tanto la sorte del palazzo quanto l'utilizzo della sua area.\nDopo la riunificazione della Germania, l'edificio ministeriale della DDR venne a sua volta raso al suolo: anche questa misura suscit\u00f2 alcune perplessit\u00e0, dato che la costruzione non si trovava affatto in cattivo stato; inoltre non si sapeva se l'Accademia sarebbe mai stata ricostruita.\nDal 2004, in attesa di trovare una soluzione definitiva per l'area non edificata, un'impalcatura ricoperta da un gigantesco telo riproduce tutt'e quattro le facciate dell'accademia, dando un'idea di quel che era il suo ruolo urbanistico per il centro di Berlino. Nel 2018, comunque, il governo federale ha pubblicato un primo bando di concorso per la ricostruzione."}
{"id": "1498687", "revid": "1573940", "url": "https://it.wikipedia.org/wiki?curid=1498687", "title": "Nelson Giants", "text": "I Nelson Giants sono una societ\u00e0 cestistica avente sede a Nelson, in Nuova Zelanda. Fondati nel 1982, giocano nella National Basketball League.\nDisputano le partite interne nella Trafalgar Centre, che ha una capacit\u00e0 di 2.500 spettatori."}
{"id": "1498688", "revid": "547034", "url": "https://it.wikipedia.org/wiki?curid=1498688", "title": "Shinkansen Serie 700", "text": "Lo Shinkansen Serie 700 \u00e8 un elettrotreno giapponese per linee veloci (Shinkansen), in servizio presso le compagnie ferroviarie JR West e JR Central.\nStoria.\nGli elevati costi d'acquisto e di gestione della serie 500 resero necessario, per le compagnie JR West e JR Central, cercare un nuovo modello da immettere sulle due linee T\u014dkaid\u014d e Sany\u014d Shinkansen.\nL'industria ferroviaria nipponica rispose con un rimodernamento della serie 300, in origine denominata serie N300 poi serie 700. Il frontale venne ridisegnato rispetto al predecessore, mentre dalla serie 500 venne preso il sistema di sospensioni. Le industrie coinvolte sono state Hitachi, Kawasaki Heavy Industries, Kinki Sharyo e Nippon Sharyo, che fra il 1997 e il 2006 hanno consegnato ben 91 convogli.\nL'entrata in servizio della serie 700 risale al 1999, affiancando la serie 300 e la 500 sui servizi \"Nozomi\", \"Hikari \"e \"Kodama\" su T\u014dkaid\u014d e Sany\u014d Shinkansen, cio\u00e8 sulla direttrice T\u014dkyo - Shin-\u014csaka - Hakata, con la composizione standard di 16 elementi. La JR West ha introdotto treni a 8 elementi per i nuovi servizi \"Hikari Rail Star\" limitati sulla Sany\u014d Shinkansen, cio\u00e8 fra Shin-\u014csaka e Hakata. Tali treni si distinguono per la livrea color grigio antracite.\nIl ritiro dal servizio della serie 700 \u00e8 avvenuto il 1\u00ba marzo 2020.\nLa serie 700 \u00e8 servita come base per la serie 800, la serie N700 e la serie 700T, quest'ultima per le ferrovie ad alta velocit\u00e0 di Taiwan.\nTecnica.\nLa serie 700 deriva dalla precedente 300, dalla quale riprende la struttura e la forma della cassa in alluminio. Cambia il frontale, ora a forma di \"becco d'anatra\" studiato per ridurre al minimo la perdita di potenza dovuta alla resistenza aerodinamica.\nI convogli sono per lo pi\u00f9 composti da 16 elementi, tranne alcuni in servizio nella JR West che hanno 8 elementi. Solo il 75% delle carrozze sono motorizzate: 12 nelle composizioni da 16 carrozze e 6 in quelle da 8 carrozze. La potenza installata per motore \u00e8 di 275 kW, per un totale di 13.2 MW per i convogli a 16 elementi e di 6.6 MW per quelli a 8. Ogni carrello ha due assi e due motori, con ruote da 860 mm e un passo di 2500 mm. La velocit\u00e0 massima sulla Sany\u014d Shinkansen \u00e8 di 285 km/h, sensibilmente inferiore a quella della serie 500. Va comunque sottolineato che la T\u014dkaid\u014d Shinkansen ammette come velocit\u00e0 massima i 270 km/h, di conseguenza le minori prestazioni della serie 700 non hanno reali ripercussioni sul servizio commerciale di questa linea.\nLe carrozze, di forma quasi scatolare, sono lunghe 25000 mm, larghe 3380 mm e alte 3650 mm. Le carrozze di testa sono lunghe 27350 mm, a causa del muso aerodinamico. Mediamente ogni vettura pesa 40 tonnellate.\nIn ogni carrozza ordinaria siedono dalle 63 alle 100 persone per carrozza, a seconda dell'allestimento (presenza o meno di WC, distributori automatici, ecc...), mentre in Green car siedono dalle 64 alle 68 persone. La disposizione dei sedili \u00e8 3+2 nelle carrozze standard e 2+2 nelle Green car."}
{"id": "1498690", "revid": "287204", "url": "https://it.wikipedia.org/wiki?curid=1498690", "title": "Samarcanda (programma televisivo)", "text": "Samarcanda \u00e8 stato un talk show di RaiTre, andato in onda dal 1987 al 1992.\n\u00c8 stato trasmesso nella prima stagione il sabato in seconda serata e nella seconda il mercoled\u00ec in prima serata, per poi collocarsi stabilmente dal 10 novembre 1988 il gioved\u00ec in prima serata; ne erano autori i giornalisti del TG3 Giovanni Mantovani e Michele Santoro, il quale conduceva da studio. In seguito gli autori furono Santoro assieme a Simonetta Martone.\nStoria.\nIl progetto nacque con l'intenzione di realizzare un talk show in diretta sulle questioni di attualit\u00e0 e di cronaca, realizzato in collaborazione con la testata giornalistica del TG3. Il sottotitolo della seconda edizione dichiar\u00f2 che la trasmissione era il \u00abluogo degli incontri\u00bb dell'attualit\u00e0 politica e di quella culturale. Lo studio centrale del programma si collegava frequentemente con l'esterno, dando voce ai cittadini comuni. Il programma si avvalse di editorialisti esterni come Dario Fo, la teologa Adriana Zarri, il poeta Edoardo Sanguineti, e lo scrittore e attore Peppe Lanzetta. Sin dalla seconda edizione venne prevista la presenza in studio di giornalisti della carta stampata col ruolo di intervistare un ospite politico con domande \u00abimpertinenti\u00bb.\nLa trasmissione si trov\u00f2 ad affrontare i temi caldi di una stagione politica tumultuosa (dal crollo del Muro di Berlino alle vicende di Tangentopoli fino alle stragi mafiose del 1992), e divenne quindi portavoce degli umori e alle denunce della \"piazza\". Parteciparono alla conduzione Maurizio Mannoni e Mariolina Sattanino; in redazione, tra gli altri, Riccardo Iacona, Maria Grazia Mazzola e Sandro Ruotolo. Per la fotografia Michele Santoro si avvalse della collaborazione del fotografo Augusto De Luca.\nGli ascolti della serie furono in costante crescita, dai circa ottocentomila del 1987 fino a toccare una media di pi\u00f9 di quattro milioni e mezzo a puntata dell'ultima stagione del programma. Il 26 settembre 1991 \"Samarcanda\" trasmise a reti unificate con il \"Maurizio Costanzo Show\" su Canale 5 una serata speciale dedicata a Libero Grassi, che and\u00f2 in onda dal Teatro Biondo di Palermo e totalizz\u00f2 quasi dieci milioni di telespettatori, causando feroci polemiche; durante questa puntata, in cui erano ospiti in studio da Costanzo Giovanni Falcone, Rita dalla Chiesa, Francesco Di Maggio e Alfredo Galasso, Michele Santoro diede la parola ad un allora giovanissimo e sconosciuto Tot\u00f2 Cuffaro.\nAscolti.\nIl 7 giugno 2011 Michele Santoro ha pubblicato nel sito internet di Annozero lo storico degli ascolti delle sue trasmissioni andate in onda su Rai 3 e su Rai 2."}
{"id": "1498703", "revid": "106456", "url": "https://it.wikipedia.org/wiki?curid=1498703", "title": "Bauakademie", "text": ""}
{"id": "1498705", "revid": "104458", "url": "https://it.wikipedia.org/wiki?curid=1498705", "title": "Terranova Pausania", "text": ""}
{"id": "1498707", "revid": "320578", "url": "https://it.wikipedia.org/wiki?curid=1498707", "title": "Kaziyski Matey", "text": ""}
{"id": "1498709", "revid": "125570287", "url": "https://it.wikipedia.org/wiki?curid=1498709", "title": "Silver the Hedgehog", "text": " \u00e8 un personaggio immaginario primario appartenente alla serie di videogiochi a piattaforme \"Sonic\".\n\u00c8 un riccio bianco antropomorfo con gli occhi gialli che viene dal futuro. \u00c8 un personaggio a s\u00e9 stante da Sonic, e il suo ruolo dipende dalle situazioni, ma il suo contributo \u00e8 sempre pi\u00f9 che rilevante.\nDescrizione.\nCreazione e sviluppo.\nLa creazione di Silver \u00e8 avvenuta durante le prime fasi di sviluppo dei livelli di \"Sonic the Hedgehog\", dove gli sviluppatori stavano provando a creare degli enormi livelli con percorsi multipli da attraversare. Con l'introduzione di un nuovo motore fisico che avrebbe dato una maggiore profondit\u00e0 all'esperienza di gioco, il team di sviluppo decise di includere un nuovo personaggio con delle abilit\u00e0 uniche per avere cos\u00ec un modo alternativo di giocare ai vari livelli. Questo port\u00f2 a concepire Silver come un personaggio dotato di poteri psicocinetici. Le prime bozze di Silver lo descrivono come in grado di utilizzare dei \"poteri speciali\" di origine sconosciuta ricevuti dagli Smeraldi del Caos, ma questo dettaglio verr\u00e0 poi rimosso dal gioco finale. Shiro Maekawa, sceneggiatore di \"Sonic the Hedgehog\", si bas\u00f2 su Trunks del futuro della serie di \"Dragon Ball\".\nSecondo un'intervista presente nei contenuti extra del gioco \"Sega Mega Drive Ultimate Collection\" svolta allo sviluppatore di SEGA, Shun Nakamura, le abilit\u00e0 di Silver erano state originariamente progettate per un gioco d'azione diverso in cui il personaggio non sarebbe apparso. Durante lo sviluppo di \"Sonic the Hedgehog\" iniziato nel corso del 2005, era in cantiere un altro gioco mai pubblicato intitolato \"Fifth Phantom Saga\", sempre ad opera di Sonic Team, nel quale sarebbero state presenti delle meccaniche di gioco incentrare sull'uso di abilit\u00e0 simili a quelle impiegate da Silver. Gli sviluppatori volevano incorporare delle funzionalit\u00e0 che enfatizzassero le tecniche del personaggio, cos\u00ec si cominci\u00f2 a dargli delle nuove caratteristiche che nessun personaggio di \"Sonic\" aveva. Il team di progettazione svilupp\u00f2 oltre cinquanta concetti diversi per il personaggio prima di ottenere quello che sarebbe stato il suo aspetto definitivo, uno dei primi prototipi presentava un animale somigliante ad un porcospino che indossava una cuffia futuristica ed aveva alcuni segni distintivi sui capelli. Quest'ultimi furono molto particolari da caratterizzare ed uno dei membri ebbe l'idea di renderli a forma di sciarpa, somiglianti a quelli di Sonic, ma pi\u00f9 voluminosi. Da questa idea, il team scelse di chiamarlo inizialmente , per renderlo pi\u00f9 coerente con la storia dato che il regno di Soleanna, la localit\u00e0 in cui sono ambientate le vicende di \"Sonic the Hedgehog\", \u00e8 ispirata per l'appunto alla celebre citt\u00e0 italiana di Venezia. Tuttavia, gli sviluppatori scelsero di cambiargli il nome, temendo che questo non stesse bene con il resto del cast. Dopo molte discussioni, si finalizz\u00f2 il nome Silver e la sua specie, un porcospino.\nL'ultimo dettaglio che rimaneva per completare la sua creazione era scegliere il colore. Originariamente si pens\u00f2 di impiegare l'arancione per la pelliccia, ma poi si decise di renderla bianca-grigia. Durante le fasi di sviluppo dei modelli dei personaggi e delle varie texture, i programmatori si concentrarono maggiormente su quest'ultime e questo port\u00f2 a lasciare Silver di colore bianco-grigio, donandogli cos\u00ec anche il nome definitivo, difatti Silver in inglese significa argento.\nNel suo design attuale, Silver indossa dei polsini d'oro sui polsi, sulle gambe, sui guanti e sugli stivali. I suoi polsini hanno anche del ciano al loro interno. Gli stivali di Silver sono di color indaco ai lati e di color verde acqua sulle punte. Nelle punte \u00e8 anche presenta una linea bianca. Al centro delle scarpe vi sono delle gemme rosse come ornamento. I suoi guanti hanno un cerchio azzurro che gli permettono di utilizzare i suoi poteri psichici, detti ESP, anche dagli stivali.\nAspetto.\nSilver \u00e8 un riccio bianco con occhi giallo dorati. Ha due grossi aculei dietro la testa e cinque aculei che partono dalla fronte. Al contrario di Sonic e Shadow non porta scarpe da corsa, ma degli stivali bianchi e blu con la punta azzurra e con una gemma rossa. Ha dei guanti bianchi con un cerchio azzurro. L'aspetto differenzia da quello di Sonic e Shadow in maniera appunto pi\u00f9 futuristica.\nPoteri e abilit\u00e0.\nSilver \u00e8 dotato di poteri psichici (psicocinesi) e pu\u00f2 planare per un po' di tempo grazie alle sue capacit\u00e0 psichiche.\nCome Sonic, Silver pu\u00f2 raggiungere lo stadio Super e diventare cos\u00ec con i 7 Smeraldi del Caos.\nPersonalit\u00e0.\nSilver \u00e8 un genio della tecnologia. Ha ideato il viaggio nel tempo ed \u00e8 disposto a fare di tutto per salvare il suo mondo. Purtroppo era anche molto timido e ingenuo e spesso, se lasciato da solo a combattere, era insicuro e debole, per questo preferiva sempre essere affiancato da Blaze, sua partner. Come afferma nel gioco d'esordio, non saprebbe che cosa fare senza di lei.\nDoppiaggio.\nFin dalla sua prima apparizione in \"Sonic the Hedgehog\" nel 2006, Silver viene doppiato in giapponese dal \"seiy\u016b\" Daisuke Ono, che tuttora ricopre il ruolo. Nelle versioni americane dei videogiochi a prestargli la voce si sono susseguiti Pete Capella da \"Sonic the Hedgehog\" a \"Mario &amp; Sonic ai Giochi Olimpici Invernali\", Quinton Flynn da \"Sonic Colours\" e \"Sonic Free Riders\" a \"Sonic Forces\" e Bryce Papenbrook che lo doppia da \"Team Sonic Racing\" in poi.\nSilver \u00e8 doppiato in italiano da Davide Albano a partire da \"Sonic Generations\".\nBiografia.\nVideogiochi.\nPrefazione.\nSilver ha tre storie contrastanti in \"Sonic the Hedgehog\".\nSul sito web del gioco, viene detto che proviene da un futuro felice in cui nulla \u00e8 stato distrutto e decide di recarsi nel passato per conoscere le sorti del suo mondo ed impedirne il degrado. Nella guida ufficiale, viene detto che proviene dal presente e finisce nel futuro; qui apprende che il mondo verr\u00e0 distrutto e decide di recarsi nuovamente nel presente per evitare ci\u00f2 (sebbene per\u00f2 questa versione della storia si riveli incoerente con quanto mostrata nella scena iniziale della storia del personaggio). La storia del gioco invece presenta Silver come un porcospino che vive in un lontano futuro, distante almeno di duecento anni agli eventi cronologici di \"Sonic the Hedgehog\", il suo mondo \u00e8 disastrato e in degrado e perci\u00f2 prende la decisione di tornare indietro nel tempo per cambiare gli avvenimenti del suo mondo in meglio.\nIn \"Sonic Rivals\" e in \"Sonic Rivals 2\" invece si reca nel tempo presente per evitare che vi siano dei cambiamenti in quella linea temporale, in quanto questo porter\u00e0 alla distruzione dell'universo in cui vive.\nAnni 2000.\nIl suo esordio avviene in \"Sonic the Hedgehog\". In un futuro lontano e apocalittico, Silver, assieme alla sua amica, la pirocinetica Blaze, lavorano assieme in modo costante per sconfiggere il mostro Iblis. Tuttavia i loro tentativi sono vani, Iblis \u00e8 immortale e pu\u00f2 risorgere. Frustrato da questo, Silver pensa disperatamente ad un modo per distruggerlo permanentemente, e viene a sapere da un misterioso individuo, Mephiles, chi \u00e8 la persona che permette la vita di Iblis e responsabile della sua risurrezione. Infine gli rivela che deve uccidere quella persona per impedire il ritorno di Iblis. Mephiles ritiene che lo scagnozzo di Iblis sia Sonic, dopo questo Mephiles se ne va. Blaze e Silver tornano indietro nel tempo, quando Sonic era ancora in vita, i due si separano per trovarlo.\nSilver trova Sonic dopo aver fallito nel salvare la principessa Elise dal Dr. Eggman durante il festival del sole, ma viene scambiato per Sonic da Amy e cos\u00ec viene fermato il suo attacco. Amy decide di aiutarlo cercando anche lei la persona che cercava a sua volta Silver e il riccio argentato accetta. Dopo questo Silver decide di aiutare Amy per ricambiare il favore, anche se i due non sanno che stanno cercando la stessa persona cio\u00e8: Sonic. Pi\u00f9 tardi, Silver trova Sonic e lo attacca. Inizialmente Sonic ha il sopravvento e poi chiede a Silver se stava bene. Silver usa un attacco psichico e spinge Sonic contro una struttura, facendogli cos\u00ec perdere le forze. Silver ricorda quello che gli aveva detto Mephiles e cos\u00ec pensa che se Sonic fosse stato indebolito allora anche Iblis lo sarebbe stato. Sonic cerca di correre via prima che lo prenda Silver e per salvare Elise per la seconda volta dal Dr. Eggman, ma Silver lo ferma. Quando sta per dare il colpo di grazia a Sonic, interviene Amy permettendo cos\u00ec a Sonic di fuggire. Silver rivela ad Amy della devastazione del suo mondo a causa delle azioni di Sonic, ma Amy gli dice che Sonic non avrebbe mai fatto una cosa del genere, che avrebbe scelto Sonic anche se quello che gli aveva detto diventasse vero e Silver se ne va. Silver pensa se \u00e8 meglio o no uccidere Sonic per salvare il futuro e se \u00e8 veramente la cosa giusta da fare.\nBlaze trova Silver su delle banchine e dopo una conversazione, lei lo convince a salvare il futuro ad ogni costo. Dopo aver fallito nel rintracciare Sonic in una base di Eggman situata in montagna, incontrano Mephiles che gli dice che Sonic \u00e8 a Terminal Station. Dopo averlo rintracciato, Silver paralizza Sonic con il suo potere psichico e di conseguenza il Dr. Eggman cattura nuovamente Elise nella confusione. Quando sta per ucciderlo, arriva Shadow che viene scambiato inizialmente per Mephiles da Silver. Shadow interviene per permettere a Sonic di fuggire nuovamente.\nDurante il combattimento, Shadow usa il Chaos Control per fermare il pugno di Silver e cos\u00ec lo colpisce con un calcio sul collo, cos\u00ec facendo Silver cade a terra. Rifiutando di essere sconfitto e disperato perch\u00e9 non sa come salvare il suo mondo, Silver tira fuori il suo Chaos Emerald e con gran sorpresa di Shadow, utilizza un Chaos Control allo stesso tempo di quello di Shadow, cos\u00ec facendo aprono un portale spazio tempo ambientato nella Soleanna di 10 anni prima. Shadow dice a Silver delle vere intenzioni di Mephiles, dopo questo i due decidono di tornare al giorno in cui venne creato il progetto di Solaris e per vedere come era veramente accaduto. Una volta arrivati, Shadow e Silver diventano testimoni del fallimento del progetto nel primo tentativo di realizzazione, all'improvviso una macchina esplode e il duca di Soleanna viene ferito gravemente mentre proteggeva Elise che aveva solamente sette anni durante l'esplosione.\nIl duo di ricci si divide, Shadow continua la ricerca di Mephiles e Silver continua la ricerca di Iblis. Il duca d\u00e0 a Shadow uno scettro dell'oscurit\u00e0 per imprigionare Mephiles. Silver rintraccia Iblis e lo paralizza con la psiche, dopo questo, mentre il duca sta per morire d\u00e0 a Silver la possibilit\u00e0 di usare un Chaos Emerald per imprigionare Iblis nel corpo senza vita di sua figlia. Dopodich\u00e9 il duca porta Elise in un posto sicuro dove gli dice di non piangere, per evitare di risvegliare Iblis, queste sono le ultime azioni del duca prima di morire. Silver porta Elise fuori dal laboratorio dove incontra Shadow, che viene catturato da Mephiles. Shadow utilizza lo scettro dell'oscurit\u00e0 assieme ad Elise, sapendo cosa sarebbe successo nel futuro, dopo questo entrambi i porcospini aprono un altro portale per il presente, dove Shadow salta immediatamente. Tuttavia Silver, lo segue dopo aver sentito Elise chiamare il padre mentre dormiva. Sentendosi dispiaciuto per lei, Silver d\u00e0 ad Elise il suo Chaos Emerald blu come portafortuna. Dopo questo segue Shadow attraverso il portale.\nDopo il loro ritorno, Silver rivela a Blaze che Mephiles ha mentito riguardo a Sonic che sarebbe la persona che permette la vita di Iblis, allo stesso tempo si rende conto che Eggman aveva l'intenzione di liberare Iblis e cos\u00ec si reca da Sonic per salvare Elise da Eggman, arrivando giusto in tempo per salvare Sonic da una piccola armata di robot di Eggman. Inizialmente Sonic \u00e8 sorpreso, ma alla fine accetta il suo aiuto. Tuttavia non fanno tutto ci\u00f2 prima che l'Egg Carrier venga distrutto vicino ad una montagna ed esploda, uccidendo sia Elise che Eggman. Dopo un momento di lutto, Sonic e Silver usano il Chaos Control per permettere a Sonic di tornare in tempo prima che l'Egg Carrier esploda e per salvare la principessa. Sonic d\u00e0 il suo Chaos Emerald a Silver per permettere a Silver e Blaze di tornare nel loro tempo. Dopo essere tornati nel futuro, Silver e Blaze sconfiggono Iblis ancora una volta, il riccio cerca di usare se stesso come contenitore di Iblis, che per\u00f2 non viene accettato dal mostro. Blaze riesce ad imprigionare Iblis al suo interno e usa il Chaos Control per teletrasportate se stessa in un'altra dimensione per impedire il ritorno di Iblis, nonostante lo sgomento e la tristezza di Silver.\nPi\u00f9 tardi, dopo che Mephiles ha ucciso Sonic ed Iblis \u00e8 ritornato, Silver \u00e8 uno dei personaggi che viene teletrasportato nella dimensione di Solaris, dove lui e gli altri lavorano assieme per ottenere i Chaos Emerald per far rivivere Sonic e sconfiggere Solaris. Alla fine, Sonic, Shadow e Silver vincono la battaglia e distruggono Solaris. Sonic ed Elise navigano indietro nel tempo quando Solaris era solamente una fiamma per sconfiggerlo. Con la sua sconfitta definitiva, gli eventi del gioco sono stati cancellati dalla storia. Il mondo di Silver, nel frattempo, \u00e8 tornato ad essere un luogo fertile e rigoglioso (Blaze, ritornata, riprende la sua vecchia attivit\u00e0 con Silver). Nonostante ci\u00f2 \u00e8 possibile che il futuro sia ancora in preda alla rovina di Iblis, come visto nei giochi successivi, ma questa non \u00e8 una notizia totalmente negativa visto che il mondo esiste ancora e le due met\u00e0 di Solaris sono state sconfitte una volta per tutte.\nSilver \u00e8 uno dei rivali di Sonic ed un personaggio giocabile in \"Sonic Rivals\". Intercetta un segnale di soccorso anche se non sa chi \u00e8 stato a mandarlo. Pi\u00f9 tardi capisce che colui che aveva mandato il segnale era Eggman Nega. Silver decide di portare indietro Eggman Nega nel futuro dove dovrebbe stare. Silver possiede anche dei costumi alternativi. Nonostante gli eventi avvenuti in \"Sonic the Hedgehog\", Sonic non riconosce Silver e, in quanto gli eventi sono stati cancellati dalla storia si conoscono per la prima volta. I due quindi hanno dimenticato completamente gli eventi avvenuti precedentemente (\u00e8 implicito, dato che Sonic ed Elise dovrebbero aver conservato parte dei loro ricordi come mostrato nella scena finale).\nRiappare nel sequel del titolo precedente, \"Sonic Rivals 2\". Proviene dal futuro ancora una volta e cerca di salvare il passato ed il futuro, nascondendo dei Chao per impedire all'Ifrit di raggiungere la piena potenza. Espio prende l'ordine da Vector di seguire Silver, nonostante l'ordine dato i due collaborano in diverse situazioni.\nSilver compare nella versione DS di \"Sonic Colours\" dove incontra Sonic e Tails a Sweet Mountain. Qui la volpe legge un'insegna con scritto che quel posto era il \"futuro\", Silver ride dicendo che il futuro non aveva niente a che fare con Sweet Mountain, affermando che il suo tempo era molto pi\u00f9 divertente, confermando cos\u00ec che la sua linea temporale \u00e8 stata definitivamente salvata dopo gli eventi di \"Sonic Rivals 2\". Qui Silver chiede a Sonic di distruggere venti robot di Eggman, una volta fatto ci\u00f2, il porcospino bianco gli chiede se avesse bisogno d'aiuto, ma Sonic gli dice che c'\u00e8 l'avrebbe fatta da solo. Cos\u00ec Silver decide di andare a far un giro con l'amica Blaze, ma vengono fermati entrambi da Orbot e Cubot ma i due spaventano i robot con i loro poteri di fuoco e psichici. In seguito il duo chiede a Sonic di completare una missione a tempo, dopo ci\u00f2 ringraziano Sonic e questi si reca altrove.\nAnni 2010.\nRiappare in \"Sonic Generations\" come rivale di Sonic moderno. La battaglia prende atto in un'autostrada fatiscente all'interno di Crisis City. Nel gioco, Silver possiede un Chaos Emerald e decide di sfidare Sonic in una battaglia per vedere se fosse il vero Sonic oppure un falso. Dopo aver perso, d\u00e0 a Sonic il suo smeraldo. Pi\u00f9 tardi Silver incoraggia i due Sonic nel livello Center of Time, assieme a Blaze e Cream. Una volta che il tempo \u00e8 stato messo a posto, Silver festeggia il compleanno di Sonic dove viene visto conversare con Blaze e Shadow. Nella versione 3DS di \"Sonic Generations\", Silver pu\u00f2 essere affrontato nel livello Tropical Resort. In questa versione, ha la velocit\u00e0 di Sonic come nei due \"Sonic Rivals\". Usa il teletrasporto e la telecinesi per arrivare prima di Sonic.\nCompare in \"Sonic Forces\" come uno dei comandanti della resistenza, tornando dal futuro per evitare che il mondo venga rovinato ancor prima dell'avvento di Iblis.\nAltre apparizioni.\nAltre apparizioni secondarie del personaggio avvengono in \"Sonic e gli Anelli Segreti\" dove \u00e8 sbloccabile nella modalit\u00e0 Party, in \"\" dove \u00e8 un personaggio sbloccabile di tipo Fly ma non ha un ruolo nella storia del gioco, compie dei cameo nel livello giorno Empire City di \"Sonic Unleashed\" esclusivamente nelle versioni per PlayStation 3 e Xbox 360 dove compare un cartello pubblicitario con la scritta \"Silver Beach\", in \"Sega Superstars Tennis\" come spettatore nel campo Green Hill Zone e come adesivo e trofeo da collezionare in \"Super Smash Bros. Brawl\" dove pu\u00f2 essere visto anche occasionalmente nel livello Green Hill Zone assieme a Tails e Knuckles mentre attraversa una collina a forma di giro della morte. In \"Sonic e il Cavaliere Nero\" veste i panni di Sir Galahad, come cavaliere della Tavola Rotonda, dove tuttavia \u00e8 assente nella trama principale e pu\u00f2 essere giocato esclusivamente nella modalit\u00e0 multigiocatore una volta sbloccato.\nAppare anche in \"Mario &amp; Sonic ai Giochi Olimpici Invernali\", \"Sonic Free Riders\", \"Mario &amp; Sonic ai Giochi Olimpici di Londra 2012\", \"Sonic Jump\" (nel remake del 2012), \"Sonic Dash\", \"Mario &amp; Sonic ai Giochi Olimpici Invernali di Sochi 2014\", \"Sonic Runners\", \"Mario &amp; Sonic ai Giochi Olimpici di Rio 2016\", \"SEGA Heroes\", \"Team Sonic Racing\" e \"Mario &amp; Sonic ai Giochi Olimpici di Tokyo 2020\" come personaggio giocabile.\nDoveva ricoprire un ruolo giocabile in \"Mario &amp; Sonic ai Giochi Olimpici\" assieme ad Omega, Rouge, Cream (divenuta in seguito un arbitro nelle varie competizioni) e Donkey Kong ma come gli altri \u00e8 stato scartato nella versione finale del gioco.\nIn \"Monster Super League\" \u00e8 apparso durante un evento speciale tenutosi nel luglio 2019 dove i giocatori avevano la possibilit\u00e0 di catturarlo ed in seguito utilizzarlo come astromostro nella propria squadra.\nVersioni alternative.\nFumetti.\nNella serie \"Sonic the Hedgehog\", pubblicata da Archie Comics, Silver \u00e8 un membro dei Knight of Kronos in allenamento, dotato di poteri psichici derivati un futuro post apocalittico alternativo nell'anno 3437 P.X.E. Appare per la prima volta nella serie a Mobius Prime, dove cammina sopra le acque del fiume Never Lake posto nel Regno di Mercia dove incontra Rob o' the Hedge e sua moglie Alicia per dirgli che aveva bisogno di trovare Sonic poich\u00e9 il suo futuro dipendeva da quest'ultimo. Cos\u00ec Rob si offre di fargli da guida, e i due viaggiano fino a giungere al Freedom HQ utilizzando il Super Warp Ring di Silver, un anello con la capacit\u00e0 di teletrasportarsi, dove apprendono da Sally e Alicia che Sonic si trovava su Moebius, un mondo che Silver gi\u00e0 conosceva. Cos\u00ec il porcospino d'argento si teletrasporta con Rob sul luogo in cui si trova Sonic e si aggiungono ad uno scontro di mischia tra Sonic, Scourge, Amy Rose, Rosy the Rascal, Metal Sonic v3.0 e Shadow.\nCos\u00ec Silver decide di interrompere lo scontro, fermando tutti i partecipanti mediante i suoi poteri psichici per poi spiegare che il suo futuro \u00e8 stato sconvolto a causa di qualcuno che aveva tradito i Freedom Fighters e l'unico potenziale colpevole poteva essere esclusivamente Sonic. Tuttavia Rob ricorda dell'eroismo di quest'ultimo in pi\u00f9 occasioni e Silver comincia a nutrire dei dubbi riguardo all'effettiva colpevolezza del porcospino blu, a questo punto Scourge riprende ad attaccare i presenti mentre Sonic si allea con tutti gli altri per sconfiggerlo, tuttavia l'avversario non si rivela cos\u00ec facile e si trasforma in Super Scourge. Silver cerca di guadagnare tempo in modo da far perdere le forze a Scourge, sperando che questi regredisca alla sua forma normale, ma alla fine sia lui che gli altri vengono battuti con estrema facilit\u00e0. In seguito, il viaggiatore del tempo si teletrasporto in un altro tempo per trovare il traditore dei Freedom Fighters.\nPi\u00f9 avanti, Silver trova il diario di Antonie e leggendo il suo testamento, scopre che costui era il traditore e decide di seguire questa nuova pista, cos\u00ec porta il suddetto diario a Mogul, quello del suo tempo, e questi lo avvisa che potrebbe essersi sbagliato ancora una volta poich\u00e9 i ricordi del passato stavano diventando sempre pi\u00f9 distorti e avvert\u00ec il suo apprendista delle eventuali gravi conseguenze che avrebbero comportato con il suo continuo viaggio nel tempo. Silver accetta le condizioni e dopo aver preso le istruzioni dal suo maestro su come tornare nel suo futuro prima di recarsi nuovamente nel passato. Arrivato nella linea temporale, trova Antoine ricoverato in un ospedale in quanto questi si era sacrificato per salvare Elias Acorn e la sua famiglia, compreso di essersi nuovamente sbagliato persevera nella sua ricerca della verit\u00e0 e trova un appunto di Bunnie dove questa afferma di essere partita per risolvere le cose, cos\u00ec pensa sia lei la vera colpevole ma Sonic lo rimprovera dicendo che nessuno dei suoi amici poteva averlo mai tradito, dopodich\u00e9 caccia via Silver. Non potendo tornare nella sua linea temporale, si reca presso Julayla Memorial Park senza sapere che cosa fare, e qui incontra Harvey Who che gli offre un posto nei Secret Freedom Fighters, un gruppo disposto a salvare le varie linee temporali senza andare nell'occhio.\nRiappare in \"Sonic Universe\" dove si reca nella Mobius di 30 anni dopo per aiutare a combattere un'altra minaccia che frastaglia la linea del tempo. Lui ed i Future Freedom Fighters vincono la battaglia e Silver torna nel suo tempo.\nSuccessivamente ritorna nell'arco narrativo \"The Silver Saga\", dove segue un robot di un'altra linea del tempo. Incontra Lara-Su e la resistenza del tiranno che vuole dettare leggi sul suo mondo: Enerjak.\nNella serie spin-off \"Sonic the Hedgehog\" edita da IDW Publishing, Silver \u00e8 identico alla sua controparte dei videogiochi e perci\u00f2 \u00e8 un porcospino dai poteri psichici proveniente dal futuro e alleato di Sonic.\nAccoglienza.\nIl personaggio di Silver \u00e8 stato accolto in maniera tiepida dalla critica: alcuni lo reputano uno dei personaggi secondari pi\u00f9 interessanti della serie mentre altri non l'hanno accolto molto bene definendolo come uno dei tanti personaggi secondari dimenticabili. Un recensore di GameSource trov\u00f2 tutti i personaggi presenti in \"Sonic Rivals 2\", tra cui Silver, come ben caratterizzati e validissimi in ogni aspetto. Silver the Hedgehog rimane comunque uno dei personaggi pi\u00f9 popolari della serie, sia in Giappone che nel resto del mondo, tanto da apparire spesso anche nel merchandising legato alla saga."}
{"id": "1498712", "revid": "34971", "url": "https://it.wikipedia.org/wiki?curid=1498712", "title": "Passito", "text": ""}
{"id": "1498718", "revid": "1543377", "url": "https://it.wikipedia.org/wiki?curid=1498718", "title": "Rachid O.", "text": "Biografia.\nHa studiato in Marocco, per poi trasferirsi in Francia. Ha esordito a venticinque anni con il romanzo \"Il bambino incantato\", accolto con grande favore dalla critica letteraria francese. Tema centrale della sua produzione letteraria \u00e8 il rapporto tra il mondo islamico e l'omosessualit\u00e0."}
{"id": "1498720", "revid": "152625", "url": "https://it.wikipedia.org/wiki?curid=1498720", "title": "Jeffrey Star", "text": ""}
{"id": "1498731", "revid": "120683021", "url": "https://it.wikipedia.org/wiki?curid=1498731", "title": "Apriti Sabato", "text": "Apriti Sabato era un programma televisivo italiano di intrattenimento del sabato pomeriggio, in onda su Rai Uno dal 1977 al 1982.\nGli autori del programma erano inizialmente Sergio Dionisi, Paolo Frajese, Carmela Lisabetti, Mario Maffucci, Franco Rampazzo, Marco Zavattini e Luigi Martelli, che ne era anche il regista.\nIl sottotitolo del programma era \"90 minuti in diretta\", infatti era in diretta dallo Studio 3 di Via Teluada a Roma. La prima puntata fu trasmessa il 29 gennaio 1977 in bianco e nero, ma dalla seconda puntata il programma and\u00f2 in onda a colori.\nLa prima edizione fu condotta da Paolo Frajese, che dalla seconda stagione cedette il timone a Marco Zavattini, al quale nel 1981 subentr\u00f2 Bruno Modugno, che condusse l'ultima edizione del programma il cui nome nel frattempo era stato cambiato in \"Io, Sabato\", con un nuovo gruppo di autori.\nIl programma come momenti di intrattenimento aveva balletti, giochi a quiz, salute, benessere, attualit\u00e0 e sport.\nAll'interno erano presenti un telegiornale per ragazzi condotto da giovani esordienti in TV, tra cui Alessandro Cecchi Paone e \"Apriti, Sesamo\", spazio che conteneva brevi cartoni animati.\nNel 1979 la sigla grafica venne realizzata da Osvaldo Cavandoli, mentre quella musicale era la canzone \"Pajaso\" de Il Guardiano del Faro. In quell'anno fece il suo esordio in TV la cantante e ballerina Heather Parisi, e vi presero parte anche Ave Ninchi ed Enrico Simonetti."}
{"id": "1498735", "revid": "1869172", "url": "https://it.wikipedia.org/wiki?curid=1498735", "title": "Maria Cristina Macc\u00e0", "text": "Biografia.\nVicentina di nascita, si appassiona al teatro in tenera et\u00e0 prendendo parte in una compagnia teatrale amatoriale vicentina \"La baracca\" diretta dal maestro Renato Stanisci. Dopo di che decide di approfondire i suoi studi e si trasferisce a Roma dove partecipa al concorso bandito dall'Accademia nazionale d'arte drammatica \"Silvio D'Amico\" diplomandosi nel 1991. Aiutata da un aspetto fisico indiscutibilmente da caratterista, sostiene diversi ruoli sui palcoscenici interpretando classici (Pirandello, Moliere, Sartre, Eliot, Euripide, Eschilo, Griboedov, Brecht, Feydeau ecc). L'esordio sul grande schermo risale al 1993 nel film \"Dove siete? Io sono qui\", regia di Liliana Cavani.\nProsegu\u00ec in seguito la sua carriera alternando gli impegni televisivi e cinematografici a quelli teatrali, sicuramente maggiori e di pi\u00f9 sostanzioso spessore. Al cinema rimane famosa per aver ereditato da Plinio Fernando i personaggi di Mariangela e Uga Fantozzi, figlia e nipote dello sventurato ragioniere, nel film \"Fantozzi - Il ritorno\" nel 1996 per la regia di Neri Parenti."}
{"id": "1498743", "revid": "22356", "url": "https://it.wikipedia.org/wiki?curid=1498743", "title": "Lycaenops", "text": "Il lichen\u00f2pe (gen. Lycaenops) \u00e8 un terapside estinto, appartenente ai gorgonopsidi. Visse nel Permiano superiore (circa 259 - 253 milioni di anni fa) e i suoi resti fossili sono stati ritrovati in Africa.\nDescrizione.\nQuesto animale \u00e8 ben conosciuto grazie a numerosi resti fossili piuttosto completi, in particolare uno scheletro rinvenuto nei pressi di Blesjespoort in Sudafrica e attribuito alla specie tipo, Lycaenops ornatus. Era lungo circa un metro e venti, e possedeva un cranio di circa 25 centimetri di lunghezza. Doveva essere un animale snello, dalle lunghe zampe dotate di forti artigli, con una grossa testa armata da numerosi denti aguzzi, alcuni dei quali sviluppati in vere e proprie zanne. La postura di \"Lycaenops\" doveva essere simile a quella di un odierno mammifero, con le zampe tenute relativamente vicine al corpo, al contrario della maggior parte degli amnioti di quel periodo. \nCranio.\nIl cranio era allungato e dotato di una regione preorbitale particolarmente sviluppata. Il muso era lungo e relativamente stretto in vista dorsale, ma in vista laterale era alto e profondo. Esisteva un solo paio di fosse temporali di taglia relativamente modesta e separate dalle orbite tramite un arco osseo abbastanza sottile. Era inoltre presente un forame septomaxillare tra le ossa premascellare, septomaxillare e mascellare. Le orbite erano situate nella parte alta del cranio e si aprivano lateralmente e leggermente verso l'alto. \"Lycaenops\" era inoltre caratterizzato dal grande sviluppo di un osso impari, il preparietale, che si trovava tra i prolungamenti posteriori delle ossa frontali; in altri gorgonopsidi quest'osso era ridotto o assente. Il parietale era corto e largo, e si protendeva in due punte laterali estese sulla superficie occipitale del cranio; in mezzo a quest'osso si trovava, in una piccola prominenza arrotondata, il foro pineale. Le ossa tabulari, situate nella zona occipitale, erano di grande taglia. Le staffe erano corte e massicce, caratterizzate da un grosso forame stapediale; nella parte prossimale si univano alla finestra ovale, e un processo dorsale molto robusto era diretto verso la parte inferiore dell'opistotico, mentre l'estremit\u00e0 distale era sottile e diretta verso l'osso quadrato, al quale doveva essere unita tramite una cartilagine. \nIl \"foramen magnum\" era circondato da un grande supraoccipitale (situato sotto l'interparietale e tra le due tabulari), da due piccoli exoccipitali e dal basioccipitale che formava l'unico condilo occipitale. Il basioccipitale si estendeva in avanti a formare una base dell'endocranio, attaccandosi al basisfenoide; nella zona di giunzione tra le due ossa erano presenti piccole protuberanze, i tubercoli basilari. \nLo studio di un cranio attribuito alla specie \"Lycaenops angusticeps\" ha rivelato la presenza di una flangia ventrale dell'osso giugale che sosteneva la flangia trasversale dello pterigoideo. Secondo questo studio, l'osso quadrato non era streptostilico, contrariamente a quanto ritenuto in precedenza.\nLa mandibola di \"Lycaenops\", in vista laterale, era alta e profonda soprattutto nella parte anteriore; il suo massimo spessore era all'altezza del canino, che veniva cos\u00ec protetto quando la bocca era chiusa. La sinfisi mandibolare era robusta. L'osso dentale era piuttosto grande, come negli altri gorgonopsidi e nei terocefali, ma molto meno sviluppato che nei cinodonti. Di conseguenza, erano ancora sviluppate le ossa post-dentarie della mandibola: l'angolare era grande e sormontato da un surangolare pi\u00f9 piccolo, mentre l'articolare era limitato alla regione dell'articolazione mandibolare; nella superficie interna era presente il prearticolare, allungato e sottile. \nLa dentatura superiore era costituita da cinque denti incisiviformi aguzzi e di medie dimensioni, seguiti da un diastema rilevante e da un grande canino allungato e appuntito, che richiama quello delle tigri dai denti a sciabola. Dietro di esso era presente un altro diastema e poi quattro denti postcanini, di piccola taglia e anch'essi appuntiti. Nella mandibola, il canino inferiore era arretrato.\nScheletro postcranico.\n\"Lycaenops\" era caratterizzato da uno scheletro dalla struttura snella, con zampe lunghe ma forti. L'arco dell'atlante era diviso in due met\u00e0, contrariamente a quanto avviene nei cinodonti. L'intercentro possedeva una superificie articolare anteriore per il condilo occipitale molto arrotondata, mentre la superficie articolare posteriore era piatta, come l'apofisi odontoide sulla quale si articolava. Le vertebre dorsali e lombari erano uniformi, con centri vertebrali a forma di clessidra. Le spine neurali, contrariamente a quelle di altri gorgonopsidi, erano piuttosto corte (l'altezza era simile al diametro del centro vertebrale). Le zigapofisi erano strette e l'articolazione tra le vertebre doveva essere piuttosto rigida. Le costole, relativamente sottili, erano dotate di due faccette articolari; erano presenti costole su tutte le vertebre, fino alla pelvi. Le vertebre sacrali erano saldate alla pelvi, mentre la coda era relativamente corta. \nIl cinto scapolare era formato da una parte superiore con scapola, coracoide e precoracoide, e da una parte inferiore con clavicola e interclavicola. La scapola era costituita da una lama ossea relativamente piccola, convessa e priva di acromion. Nei pressi della sutura precoracoide-scapola era presente un forame per il passaggio del nervo sopracoracoide. Lo sterno era ben ossificato e piatto, dalla superficie superiore concava; nella parte posteriore erano presenti tracce di articolazione con le prime tre costole dorsali.\nLe zampe anteriori erano caratterizzate da un omero piuttosto gracile rispetto a quello di altri gorgonopsidi, con le estremit\u00e0 robuste e ricurve; non era perpendicolare all'asse del corpo come nei pelicosauri, ma diretto nettamente verso l'indietro. Era presente una notevole cresta deltopettorale, a indicare la presenza di forti muscoli pettorali, e anche una grande cresta entepicondilare, per l'inserzione di potenti muscoli estensori e flessori. Radio e ulna erano sottili e pi\u00f9 corti dell'omero, con un olecrano ben sviluppato. Il carpo era costituito da un primo livello di tre ossa (pi\u00f9 un minuscolo pisiforme) e da un secondo livello di quattro, che si articolavano con cinque metacarpi, che aumentavano di taglia dal primo al quinto. \nIl cinto pelvico era caratterizzato da un ilio corto e spesso, che fa supporre la presenza di un muscolo iliofemorale potente. I processi iliaci anteriori e posteriori erano pressoch\u00e9 uguali, mentre ci\u00f2 non avveniva in altri gorgonopsi come \"Aelurognathus\". L'ischio era una grande placca ossea quasi verticale, mentre il pube, molto esteso, fa pensare alla presenza di un forte \"m. ambiens\". La pelvi era molto aperta ventralmente sia anteriormente che posteriormente; ventralmente, gli ilii si articolavano con le costole sacrali. \nNelle zampe posteriori, il femore era lungo e sottile, con estremit\u00e0 non particolarmente sviluppate e poco ritorto. Il trocantere era allungato e forniva un punto d'inserzione per un grosso muscolo iliofemorale.\nClassificazione.\n\"Lycaenops\" \u00e8 il genere meglio conosciuto tra i gorgonopsi, un gruppo di terapsidi carnivori tipici del Permiano superiore, caratterizzati da denti caniniformi superiori particolarmente allungati. \"Lycaenops\", in particolare, secondo gli studi pi\u00f9 recenti \u00e8 considerato un membro relativamente derivato all'interno della famiglia Gorgonopsidae, in una posizione evolutivamente intermedia tra \"Eoarctops\" e \"Gorgonops\" e forme ancor pi\u00f9 derivate come \"Arctognathus\", \"Inostrancevia\" e \"Rubidgea\".\nIl genere \"Lycaenops\" venne descritto per la prima volta nel 1925 da Robert Broom, sulla base di resti fossili ritrovati nella zona del Karroo in Sudafrica; la specie tipo \u00e8 \"Lycaenops ornatus\", ben nota grazie a resti quasi completi. Altre specie attribuite a \"Lycaenops\" erano state inizialmente considerate appartenenti ad altri generi, come \"L. angusticeps\" (originariamente \"Scymnognathus angusticeps\"), \"L. microdon\" e \"L. sollasi\" (originariamente \"Aelurognathus microdon\" e \"A. sollasi\"); tutte queste specie provengono da terreni risalenti al Permiano superiore e sono state rinvenute in Sudafrica. La specie \"L. quadrata\", inizialmente descritta come un genere a s\u00e9 stante (Dixeya), \u00e8 stata invece ritrovata in terreni coevi in Zambia e in Malawi. Altre specie dalla confusa storia tassonomica, come \"L. tenuirostris\" della Tanzania e \"L. kingwilli\" del Sudafrica, sono state in seguito attribuite rispettivamente ai generi \"Cyonosaurus\" e \"Aelurognathus\".\nDi seguito \u00e8 mostrato un cladogramma tratto dall'analisi filogenetica di Gebauer (2007):\nPaleoecologia.\nIl nome di questo animale significa \"aspetto da lupo\", e in effetti \"Lycaenops\" poteva ricordare vagamente l'attuale lupo. I \"canini\" servivano a pugnalare le prede e strapparne la carne; nonostante la piccola mole, \u00e8 possibile che \"Lycaenops\" potesse aggredire animali molto pi\u00f9 grandi di lui con tecniche di caccia in gruppo, ma questo comportamento non \u00e8 provato. Sicuramente tra le prede di questo carnivoro vi erano piccoli vertebrati come i dicinodonti o alcuni rettili primitivi, le cui zampe posizionate ai lati del corpo li rendevano pi\u00f9 lenti rispetto a \"Lycaenops\".\nPaleobiologia.\nLo studio di un cranio attribuito alla specie \"Lycaenops angusticeps\" ha rivelato la presenza di una flangia ventrale dell'osso giugale che sosteneva la flangia trasversale dello pterigoideo. Secondo questo studio, l'osso quadrato non era streptostilico, contrariamente a quanto ritenuto in precedenza, perch\u00e9 la sua articolazione con l'epipterigoideo e lo pterigoideo avrebbe consentito solo una leggera flessione e perch\u00e9 un ampio movimento del quadrato sarebbe stato accompagnato da movimenti simili della staffa. Diversi caratteri precedentemente utilizzati per sostenere la streptostilia del quadrato gorgonopsiano sono caratteri primitivi gi\u00e0 presenti nei sinapsidi permo-carboniferi. La riduzione del contatto tra quadrato e pterigoideo potrebbe essere stata selezionata per migliorare l'udito dei suoni aerei. La lamina ripiegata era probabilmente coinvolta nella ricezione dei suoni aerei (nel caso in cui i gorgonopsi ne fossero stati in grado), insieme al timpano (Laurin, 1998).\nNella cultura di massa.\nUna coppia di queste creature compare nella serie tv canadese , spin-off dell'omonima serie britannica."}
{"id": "1498750", "revid": "123485616", "url": "https://it.wikipedia.org/wiki?curid=1498750", "title": "Patience (Take That)", "text": "Patience \u00e8 un singolo dei Take That pubblicato nel 2006 e inserito nell'album \"Beautiful World\", che ha segnato il ritorno del gruppo inglese sulle scene dopo 10 anni di assenza.\n\"Patience\" \u00e8 stato l'ottavo singolo pi\u00f9 venduto nel 2006 in Inghilterra, ed \u00e8 rimasto in cima alle classifiche per ben dieci settimane, diventando il pi\u00f9 grande successo dei Take That. In Italia invece \u00e8 stato uno dei dieci singoli pi\u00f9 venduti del 2007.\nIl brano inoltre ha vinto il premio come miglior canzone all'edizione 2007 del BRIT Awards, oltre ad essere votata come canzone dell'anno. Il 18 febbraio 2007 \u00e8 rientrata nella classifica inglese, rientrando nuovamente anche l'11 agosto, in seguito alla performance del gruppo al concerto per Lady Diana.\nTracce.\nUK CD single\nInternational CD single"}
{"id": "1498754", "revid": "124123", "url": "https://it.wikipedia.org/wiki?curid=1498754", "title": "Luigi Deleidi", "text": "La vita.\nLuigi Deleidi, detto \"il Nebbia\", nacque nel 1784 a Bergamo in una famiglia dall'elevata propensione artistica: la madre difatti era figlia del noto pittore Pietro Gualdi Lodrini, morto pochi mesi dopo la nascita del nipote Luigi. \nFu quindi indirizzato verso gli studi artistici al fine di perfezionare l'innata abilit\u00e0 nel disegno: frequent\u00f2 la scuola di Pittura e Scenografia di Milano, dove fu seguito da Alessandro Sanquirico.\nCominci\u00f2 presto a specializzarsi nell'esecuzione di paesaggi, assumendo il soprannome \"il nebbia\" per via dei suoi dipinti contraddistinti da una leggera velatura cromatica, ma anche a causa delle numerose opere raffiguranti immagini invernali.\nL'artista inoltre nutriva una grande passione per la musica, tanto che sovente era solito esibirsi in assoli di fagotto nei teatri in cui eseguiva le scenografie, primi su tutti il teatro Sociale ed il teatro Riccardi (ora teatro Donizetti) entrambi siti nel capoluogo orobico.\nLa sua attrazione verso la musica, la poesia e la pittura lo port\u00f2 a legare con numerosi artisti della Bergamo di quel tempo, tra cui spiccavano le figure di Gaetano Donizetti, Giuseppe Diotti, Francesco Coghetti e Paolo Vincenzo Bonomini.\nFu ospite di numerose personalit\u00e0 del tempo, che lo portarono a dipingere in alcune delle ville dell'aristocrazia bergamasca, ma anche in palazzi di Roma, citt\u00e0 in cui soggiorn\u00f2 dal 1837 al 1842.\nTrascorse gli ultimi anni della sua vita nella tranquillit\u00e0 della sua casa di Bergamo fino al 1853, quando mor\u00ec per apoplessia.\nLe opere.\nLe opere, caratterizzate da uno stile pre-romantico e classico, sono tuttora ricordate per il tocco sensibile che l'artista riusciva a dare. \nQuasi tutti i dipinti raffigurano paesaggi, eseguiti su tele o come affreschi in numerose ville, ma anche per allestire scenografie nei teatri. L'abilit\u00e0 de \"Il nebbia\" tuttavia non riguardava la ritrattistica, disciplina nella quale non eccelleva di certo, come si pu\u00f2 evincere dallo scarso numero di ritratti da lui eseguiti.\nDi grande interesse sono le sue decorazioni poste nei vari saloni del Castello di Calepio e nel Castello di Costa di Mezzate eseguite per conto dell'amico Andrea Vertova, proprietario dell'antico maniero, ma anche quelle della Villa Torlonia di Castel Gandolfo, in cui affianc\u00f2 l'amico Francesco Coghetti."}
{"id": "1498759", "revid": "61051", "url": "https://it.wikipedia.org/wiki?curid=1498759", "title": "Chiesa di Sant'Andrea a Iolo", "text": "La chiesa di Sant'Andrea a Iolo si trova in via Gherardacci, nella frazione di Iolo del comune di Prato.\nStoria e descrizione.\nLa chiesa sorse nell'XI secolo nell'area dell'antico castello, vicino a cui passa tuttora la gora Filimortula. L'edificio, in pietra e ciottoli di fiume e a navata unica, decadde assieme al castello e fu restaurato completamente all'inizio del XX secolo. Esso conserva per\u00f2 tracce della struttura medievale (in particolare il portale).\nNel presbiterio, settecentesco e ampliato nel Novecento, \u00e8 collocato un bel crocifisso ligneo policromo del XVII secolo."}
{"id": "1498761", "revid": "339392", "url": "https://it.wikipedia.org/wiki?curid=1498761", "title": "An cafe", "text": ""}
{"id": "1498763", "revid": "2213853", "url": "https://it.wikipedia.org/wiki?curid=1498763", "title": "Banha", "text": "'\"Banha o Benha\"' \u00e8 una citt\u00e0 dell'Egitto, di circa 146.000 abitanti. Fondata nel 1850, \u00e8 capoluogo del Governatorato di Qaliubia. La citt\u00e0 si trova nella regione del delta del Nilo, sulla riva destra del ramo Fatnitico, a circa 48 km a nord del Cairo.\nE' un'importante nodo commerciale grazie alla rete ferroviaria che la attraversa, collegando il Cairo a diverse citt\u00e0 del delta.\nAlla periferia nord di Banha, in una localit\u00e0 chiamata \"Tell Atrib\", si trovano le rovine della antica citt\u00e0 di Atribi, capitale del X nomo del Basso Egitto.\nPer la vicinanza con numerose attrazioni e luoghi rilevanti dal punto di vista storico e archeologico, Banha ha sviluppato un interessante mercato turistico."}
{"id": "1498765", "revid": "118573405", "url": "https://it.wikipedia.org/wiki?curid=1498765", "title": "Giovanni Vacca (matematico)", "text": "Biografia.\nAssistente di Giuseppe Peano, dopo essersi occupato di calcolo infinitesimale, si diede agli studi storici della scienza e di qui allo studio della civilt\u00e0 cinese. Questi studi gli valsero la cattedra di Storia e Geografia dell'Asia presso l'Universit\u00e0 degli Studi di Firenze e successivamente presso quella di Roma (1923). Fu anche collaboratore dell'Enciclopedia Italiana, sia nelle voci di matematica che in quelle riguardanti la sinologia e le religioni orientali.\nSpos\u00f2 nel 1921 l'arabista e islamista Virginia De Bosis Vacca, dalla quale ebbe i figli Ernesta e Roberto, noto divulgatore e scrittore."}
{"id": "1498766", "revid": "1573940", "url": "https://it.wikipedia.org/wiki?curid=1498766", "title": "Chiesa di Sant'Andrea a Tontoli", "text": "La chiesa di Sant'Andrea a Tontoli si trova nel comune di Prato, nella frazione di Mezzana\nStoria e descrizione.\nLa piccola chiesa romanica (XII secolo) conserva la struttura in alberese, con abside a ferro di cavallo e campanile a vela, a filo di facciata. L'interno \u00e8 coperto a capriate e conserva mediocri decorazioni sei-settecentesche. L'abside \u00e8 arricchita da un recente intervento con la luce di Fabrizio Corneli."}
{"id": "1498767", "revid": "2071655", "url": "https://it.wikipedia.org/wiki?curid=1498767", "title": "Too Little Too Late", "text": "Too Little Too Late \u00e8 il primo singolo estratto dal secondo album di JoJo, \"The High Road\", gi\u00e0 affermata cantante statunitense con il singolo \"Leave (Get Out)\", suo esordio.\nDescrizione.\nLa traccia, malinconica che descrive un amore non ricambiato, \u00e8 stata scritta e composta da Josh Alexander, Billy Steinberg e AlexanderRuth-Anne Cunningham. Il singolo \u00e8 stato pubblicato nell'estate 2006.\nVideo musicale.\nIl videoclip, diretto da Chris Robinson, \u00e8 stato girato nel maggio del 2006. Ricorrente \u00e8 il tema calcistico, ispirato sia dall'apprezzamento di JoJo per lo sport che dalla sua relazione con l'allora fidanzato Freddy Adu, un calciatore professionista.\nAll'inizio del video, JoJo assiste alla scena del suo ragazzo, interpretato dal calciatore statunitense Mark Zaher, che flirta ad una festa con un'altra ragazza. La coppia successivamente parla, quindi Zaher invita la fidanzata ad andare ad un'importante partita di calcio che avrebbe dovuto giocare. JoJo, che passa molto del suo tempo a guardare fuori dalla finestra della sua camera, cammina per la stanza guardando alcune foto, ricordando il tempo che la coppia ha trascorso insieme e quanto lui fosse generalmente ingrato. Queste inquadrature sono intervallate da Zaher che gioca l'importante partita di calcio. A un certo punto, Zaher rifiuta una telefonata di JoJo prima di procedere a flirtare con altre ragazze ad una festa.\nNel finale del video, la pioggia inizia a cadere durante la partita, mentre JoJo getta via un orsacchiotto gigante, si libera delle foto dei due insieme e canta sotto la pioggia battente. La pioggia fa intendere che quello \u00e8 lo stesso momento in cui sta avvenendo la partita e che dunque la ragazza ha scelto di non andare. Il video, in cui il ragazzo perde la partita, termina con la telecamera che si allontana dalla finestra di JoJo, mentre la pioggia si placa.\nSuccesso commerciale.\nLa canzone, che segna il ritorno nella scena musicale di JoJo dopo essere stata impegnata in diversi film (\"Aquamarine\" e \"Vita da camper\"), ha ottenuto discreti risultati nelle classifiche europee anche se non riusc\u00ec a ottenere lo stesso successo del primo singolo. Nella classifica FIMI, la canzone, dopo essere sbalzata dalla trentaseiesima all'undicesima posizione in una sola settimana, \u00e8 ricaduta poco a poco, restando in totale nove settimane ai primi cinquanta posti.\nNei mercati angolassoni la canzone ha avuto un ottimo piazzamento: negli Stati Uniti \u00e8 arrivata alla numero 3 della Billboard Hot 100 e alla numero 2 della classifica pop; nel Regno Unito ha raggiunto la quarta posizione, mentre in Irlanda \u00e8 arrivata seconda; in Australia ha raggiunto la posizione numero 10, entrando ufficialmente nella top ten.\nIl singolo ha venduto in tutto il mondo pi\u00f9 di trecentomila copie.\nAltre versioni.\nUn remix del brano intitolato \"A3\" \u00e8 contenuto nell'album \"Chuck Person's Eccojams Vol. 1\" (2010) di Daniel Lopatin.\nNel 2018 JoJo ha ripubblicato il brano con un nuovo arrangiamento."}
{"id": "1498770", "revid": "339392", "url": "https://it.wikipedia.org/wiki?curid=1498770", "title": "Antique Cafe", "text": ""}
{"id": "1498773", "revid": "339392", "url": "https://it.wikipedia.org/wiki?curid=1498773", "title": "ANTIQUE CAFE", "text": ""}
{"id": "1498774", "revid": "599013", "url": "https://it.wikipedia.org/wiki?curid=1498774", "title": "Matej Kazijski", "text": "Carriera.\nClub.\nLa carriera di Matej Kazijski inizia nel 1995 nelle giovanili dello : nella stagione 2000-01 viene promosso in prima squadra, militante in Superliga. Nella stagione 2002-03 si trasferisce al , nella stessa divisione, per poi ritornare al club di Sofia per l'annata 2004-05, con cui vince la Coppa di Bulgaria.\nNella stagione 2005-06 si trasferisce in Russia, alla , in Superliga, conquistando lo scudetto 2005-06. Nella stagione 2007-08 si trasferisce alla , nella Serie A1 italiana: resta legato alla squadra di Trento per sei annate, ottenendo la vittoria di tre scudetti, tre Champions League, quattro campionati mondiali per club, tre Coppe Italia e la Supercoppa italiana 2011 e ricevendo numerosi riconoscimenti individuali. Nella primavera del 2013 si trasferisce all', in Qatar Volleyball League, dove vince la Coppa dell'Emiro.\nPer il campionato 2013-14 passa ai turchia dell', in Voleybol 1. Ligi, con cui conquista la Supercoppa, la coppa nazionale e lo scudetto. Nella stagione successiva ritorna alla Trentino, in Superlega, aggiudicandosi nuovamente il campionato: conclude l'annata all'Al-Rayyan, trionfando in campionato e nella Gulf Clubs Champions.\nNella stagione 2015-16 si accasa ai , nella V.Premier League, dove rimane per tre annate: tuttavia, al termine dell'annata 2015-16, terminati gli impegni con il club giapponese, torna alla Trentino, dove conclude la stagione. Per il campionato 2018-19 viene ingaggiato dai polacchi dello , in Polska Liga Siatk\u00f3wki: poco dopo l'inizio delle competizioni, a causa di problemi finanziari della squadra, rescinde il contratto, continuando la stagione alla , in Superlega; l'annata si conclude vestendo la maglia dell'.\nNell'annata 2019-20 \u00e8 nuovamente ai JTEKT Stings, vincendo lo scudetto: termina l'attivit\u00e0 stagionale al BluVolley Verona, dove resta anche nella stagione successiva. Per il campionato 2021-22 difende i colori della Trentino, sempre in Superlega, aggiudicandosi la Supercoppa italiana.\nNazionale.\nNel 2003 viene convocato nella nazionale bulgara Under-21, con cui conquista la medaglia di bronzo al campionato mondiale.\nNel 2003 ottiene le prime convocazioni nella nazionale maggiore. Nel 2006 vince la medaglia di bronzo al campionato mondiale: dello stesso metallo sono anche la medaglia alla Coppa del Mondo 2007 e al campionato europeo 2009. Nel 2012 decide di rinunciare alla nazionale, a seguito dell'esonero dell'allenatore Radostin Stoj\u010dev."}
{"id": "1498775", "revid": "339392", "url": "https://it.wikipedia.org/wiki?curid=1498775", "title": "ANTIC CAFE", "text": ""}
{"id": "1498777", "revid": "22475", "url": "https://it.wikipedia.org/wiki?curid=1498777", "title": "Chiesa della Santissima Trinit\u00e0 a Viaccia", "text": "La chiesa della Santissima Trinit\u00e0 a Viaccia si trova nel comune di Prato.\nStoria e descrizione.\nIl complesso di chiesa, canonica e opere parrocchiali (completato nel 2004 dall'impresa di costruzioni Co.e.g. di Ivan Galotta s.n.c. su progetto di Teo Giorgi e Dania Brogi) \u00e8 ricollegato da uno spazio aperto porticato. L'aula liturgica ha pianta quadrangolare e copertura a doppia falda con colmo inclinato."}
{"id": "1498781", "revid": "599013", "url": "https://it.wikipedia.org/wiki?curid=1498781", "title": "An Caf\u00e9", "text": ""}
{"id": "1498785", "revid": "599013", "url": "https://it.wikipedia.org/wiki?curid=1498785", "title": "An Caf\u00e8", "text": ""}
{"id": "1498786", "revid": "89577", "url": "https://it.wikipedia.org/wiki?curid=1498786", "title": "Galli della Loggia", "text": ""}
{"id": "1498787", "revid": "1573940", "url": "https://it.wikipedia.org/wiki?curid=1498787", "title": "Convento francescano di Bethlehem", "text": "L'ex convento francescano di Bethlehem si trova nel comune di Prato in zona Galceti adiacente al Centro di Scienze Naturali nell'Area protetta del Monteferrato,\nStoria e descrizione.\nIl convento venne costruito nel 1872-1873; la chiesa ha unasemplice facciata a capanna con all'interno decorazioni di padre Giosu\u00e8 Bagatti (1932-1936), conserva due tele di Ferdinando Folchi (1880). Di lato alla chiesa \u00e8 un garbato oratorio neoromanico in pietra alberese e serpentino (1880), donato dagli Strozzi, che conserva i busti dei fondatori del convento (Amalia Dupr\u00e9, 1888).\nI frati francescani hanno abbandonato il convento all'inizio del XXI secolo."}
{"id": "1498799", "revid": "663330", "url": "https://it.wikipedia.org/wiki?curid=1498799", "title": "Zo\u00eb Wanamaker", "text": "Biografia.\nFiglia di Sam Wanamaker e Charlotte Holland, entrambi morti di cancro, sebbene sia nata negli Stati Uniti, vive da moltissimo tempo in Inghilterra, dove ha perso del tutto l'accento americano. Possiede comunque sia la cittadinanza statunitense sia quella britannica, acquisita nel 2000. La sua famiglia fu costretta a trasferirsi nel Regno Unito a causa delle persecuzioni McCarthy, che colpirono anche il padre. Soffre inoltre di dislessia. Dal 1994 \u00e8 sposata con l'attore scozzese Gawn Grainger.\nCarriera.\nNonostante sia conosciuta a livello mondiale per il ruolo di \"Madama Bumb\" in \"Harry Potter e la pietra filosofale\", nel Regno Unito \u00e8 maggiormente conosciuta per interpretare \"Susan Harper\" nella sitcom \"My Family\".\nIn televisione ha partecipato, interpretando il ruolo di Ariadne Oliver, a sei episodi della serie televisiva Poirot: \"Carte in tavola\", \"Fermate il boia\", \"Sono un'assassina?\", \"Gli elefanti hanno buona memoria\", La sagra del delitto e \"Poirot e la strage degli innocenti\".\n\u00c8 principalmente attiva a teatro, dove ha ad esempio recitato nell\"'Elettra\" di Sofocle, per cui ha anche ottenuto un premio.\nDoppiatrici italiane.\nDa doppiatrice \u00e8 sostituita da:"}
{"id": "1498802", "revid": "116776487", "url": "https://it.wikipedia.org/wiki?curid=1498802", "title": "Lista di rocce", "text": "In questa pagina \u00e8 presente un elenco di tutti i tipi di roccia."}
{"id": "1498812", "revid": "2056376", "url": "https://it.wikipedia.org/wiki?curid=1498812", "title": "Roberto De Robertis", "text": "Biografia.\nNato in un'agiata famiglia di commercianti di tessuti ebbe la passione del disegno sin da piccolo. Terminati gli studi tecnici a Bari, dove si era trasferita la famiglia nel 1923, entr\u00f2 \"a bottega\" presso Mario Prayer, pittore e titolare di una fra le pi\u00f9 note imprese di decorazione della Puglia.\nNel 1925, si trasfer\u00ec a Milano e si iscrisse al corso inferiore della Scuola per Artefici annessa all'Accademia delle Belle Arti di Brera, dove ottenne il diploma del corso speciale di \"decorazione policroma\".\nGli anni milanesi furono fondamentali per la sua formazione. Qui assimil\u00f2 parte del nascente clima del Novecento, il gruppo che si andava costituendo sotto l'impulso di Margherita Sarfatti.\nNel 1930 torn\u00f2 a Bari. A dicembre fu ammesso alla prima Quadriennale nazionale di Roma. Un esordio che lo porter\u00e0 nel 1933 alla sua prima personale a Bari presso il giardino d'inverno dell'Hotel Oriente.\nTra i suoi lavori dell'epoca risaltano i quadri di figura: ritratti, nudi, figure intere. Impostati con pochi, solidi tratti, occupano tutto lo spazio, spesso annullando lo sfondo. Una plasticit\u00e0 che non penalizza l'elemento psicologico dei soggetti ritratti. Anzi, i primi piani dei volti hanno una magnetica concentrazione come nel \"Ritratto di Nino\" (1930).\nAnche dalle opere che ritraggono paesaggi e nature morte emergono l'essenzialit\u00e0 e la stringatezza. Roberto De Robertis era una presenza nuova e diversa nel panorama della pittura pugliese. I tentativi di affrancarsi dal naturalismo e dal verismo non esulavano, infatti, dalla matrice del paesaggismo meridionale.\nL'emersione del colore.\nIn realt\u00e0 si era messo in moto nella pittura di Roberto De Robertis un lento processo di revisione e di sfaldamento della iniziale fermezza plastica. Si corrodeva soprattutto la definizione delle forme, per dar luogo ad un'inquieta emersione del colore. E proprio in questo periodo si andarono infittendo i rapporti dell'ambiente barese con Roma e le importanti influenze di pittori come Armando Spadini che determinarono il nuovo orientamento di Roberto De Robertis.\nNella seconda met\u00e0 degli anni trenta del XX secolo, Roberto De Robertis organizz\u00f2 mostre una dopo l'altra. L'anno clou fu il 1939.\nIl pittore intanto mutava la sua tecnica espressiva. \u00c8 ormai avvenuto il definitivo passaggio dal novecentismo alla cultura impressionista, influenzata dal tonalismo romano. Il colore sempre pi\u00f9 definisce la forma come nel quadro \"I giocattoli di Eugenio\" (1938), animato da citazioni metafisiche se pur discrete.\nNel 1940 Roberto De Robertis \u00e8 ammesso ad esporre alla XXII Biennale di Venezia nella sezione ritratti con \"Donna con liuto (1940)\". Nello stesso anno scoppi\u00f2 la guerra e Roberto decise di trasferirsi a Roma dove si iscrisse all'Accademia delle Belle Arti e si arruol\u00f2 come volontario in Aeronautica. Nel reparto avevano bisogno di un disegnatore e lui si prest\u00f2 volentieri. Questa esperienza produrr\u00e0 varie opere di soggetto aeronautico tra cui diverse varianti del \"Pilota ferito\".\nParallelamente Roberto De Robertis dipingeva nudi in interno, decisamente nuovi. Macerati nel colore, che evoca un'atmosfera di desolata tensione, quasi espressionisti. Nelle nature morte diviene pi\u00f9 esplicito il richiamo a De Pisis.\nNel 1943, finito il servizio militare, Roberto De Robertis torna definitivamente a Bari. L'attivit\u00e0 culturale ferve. Nel 1945 si costituiva l'Associazione fra Artisti pugliesi. Aveva sede presso la bottega dei fratelli Spizzico in piazza del Ferrarese. I fondatori furono De Robertis, Conte, Ficarra, Morino, L. Russo, F. Spizzico, R. Spizzico e Speranza.\nNello stesso anno Roberto De Robertis si present\u00f2 al pubblico barese con una personale che raccoglieva i lavori degli ultimi due anni.\nOpere come \"Figura con ombrellino\" (1945), colpiscono per il raffinato gioco cromatico tra il bianco, il rosa, il grigio e il nero. Il suo uso del colore offre un'arte esuberante, spontanea, a volte addirittura facile, ma allo stesso tempo rapida ed elegante.\nIl tocco espressionista.\nA cavallo tra il 1949 e il 1950 emerge nella pittura di De Robertis una forte linea espressionista: le figure sono tracciate con asprezza sommaria e con dissonanze acidule di rossi e di verdi, come ad esempio nell'opera la \"Bagnante\" (1950).\nMa ancora una volta Roberto De Robertis non si esprime in maniera univoca e definitiva. La sua continua ricerca di approcci espressivi lo porter\u00e0 nel 1953 ad affievolire la vena espressionista e ad assestare i suoi temi. Le nature morte diventano preponderanti. In particolare le composizioni di fiori, vasi e ombrelli colorati si combinano mutando la scena come in un caleidoscopio. Le opere esposte a Roma per la \"Mostra dell'Arte nella vita del Mezzogiorno d'Italia\", tra cui \"Natura morta\" (1953), sono molto indicative di questa fase animata dalla pastosit\u00e0 di rilievi e rapidi scarti di luce.\nMa il vero interesse di De Robertis rimarranno sempre le donne. Esse suggeriscono in pi\u00f9 occasioni un modello di donna\u00a0\u2013 madre, soda e generosa, quasi ad incarnare il suo ideale di scapolo bisognoso di affetto come in \"Anna Maria\" (1953) esposta a \"La Bella Italiana\", Verona 1953.\nLe donne di Roberto De Robertis in questi anni saranno rivestite di colori caldi. La tavolozza \u00e8 pi\u00f9 temperata e ammorbidita in un'avvolgente atmosfera di sensitivit\u00e0. Nel 1953 Giuseppe Sciortino scrive che de Robertis:\nNel 1951 nasce a Bari il \"Maggio Barese\", una mostra nazionale di pittura.\nRoberto De Robertis fu il vicepresidente del comitato organizzatore, Luigi Russo il presidente e Vittore Fiore il segretario. La mostra dur\u00f2 fino al 1966 ed espresse la volont\u00e0 di dialogo della cultura artistica barese con il resto d'Italia, anche se l'interlocutore privilegiato fu l'ambiente figurativo romano. Critici, artisti e giornalisti vennero a Bari per far parte delle giurie, ricevere premi, visitare la mostra. \u00c8 cos\u00ec che De Robertis strinse profonde e durevoli amicizie con artisti come Guttuso, Orfeo Tamburi, Levi, Brancaccio e Domenico Cantatore.\nLa fase matura.\nNel 1953 Roberto De Robertis inizia ad insegnare presso l'Istituto Statale d'Arte, la prima scuola artistica che si apre a Bari anche grazie al suo interessamento. \u00c8 inoltre invitato regolarmente alle Quadriennali Romane, al premio Michetti, al Villa San Giovanni.\nUna fase matura del De Robertis, testimoniata dalla personale che si tenne nel gennaio 1956 al Sottano. Vittore Fiore, nel presentarla, mette in risalto che:\nTanto consenso di pubblico e le aspettative di equilibrio in lui riposte, un ambiente poco aperto alle invenzioni troppo audaci e sperimentali ma incline al moderatismo, frenarono il De Robertis nell'indagare e manifestare le curiosit\u00e0 che percorrono la sua pittura. Si affacceranno all'improvviso, come lampi, intuizioni senza seguito, come nelle opere esposte alla galleria del Vantaggio a Roma in occasione della sua personale del 1957, o \"Fiori e ombrelli\" (1958). Ma in generale prevalse l'immagine di De Robertis come di un pittore riposante.\nSe qualcuno aveva temuto una deriva astrattista di De Robertis, venne rassicurato dalla nuova personale del 1962 presso la Vernice di Bari. Nella prefazione al catalogo Mario Sansone confermava, infatti, che:\nIn questa fase De Robertis consolida e assesta il suo colorismo, gioca a disegnare le forme con sonorit\u00e0 di accordi. \u00c8 attivo nel partecipare, con i pi\u00f9 impegnati pittori e poeti meridionali, ai dibattiti ed alle riunioni che si svolgevano negli anni ' 60 nel cenacolo artistico organizzato nello studio di Bari del pittore e poeta Michele Marzulli e dei pittori Rosa Tosches e Guido Marzulli (con quest'ultimo ebbe anche frequenti contatti successivi in area romana).\nLa personale del 1964 alla Vernice di Bari fu presentata nel catalogo dal romano Gianfranco Alliata con parole di profonda stima nei confronti dell'artista. Le opere esposte raccontavano il percorso di Roberto De Robertis degli ultimi due anni: le ombre sono pi\u00f9 calde, raccolte, i colori pi\u00f9 bassi. Una tonalit\u00e0 dominante che potremmo chiamare della memoria nostalgica come nel dipinto \"Omaggio ai ricordi\" (1964).\nNel 1967 espose nuovamente a Roma alla Barcaccia dei fratelli Russo in piazza di Spagna. Il suo ritorno, dopo dieci anni, fu accolto molto positivamente dalla critica e si parl\u00f2 di \"sorpresa\". Nella prefazione alla mostra Mario Sansone notava come in Roberto De Robertis:\nDopo anni di impegno personale per la sua realizzazione, si istitu\u00ec finalmente a Bari il Liceo Artistico e De Robertis ne fu nominato direttore.\nDal punto di vista didattico De Robertis sosteneva che per imparare a dipingere bisognava applicarsi costantemente:\nNonostante gli impegni con il Liceo Roberto De Robertis riusc\u00ec a preparare una nuova personale che si tenne alla Vernice nel febbraio del 1969. Nelle nature morte ha maggiore rilievo il tema delle colombe bianche, che si affaccer\u00e0 spesso nelle opere successive.\nUn altro progetto che De Robertis aveva curato per anni, si realizz\u00f2 nell'autunno 1970. Nacque finalmente a Bari l'Accademia delle belle arti. De Robertis, nominato dal Ministero titolare della prima cattedra di pittura e direttore pass\u00f2 le consegne del Liceo a Vito Stifano.\nDe Robertis si dedic\u00f2 completamente alla nascita dell'Accademia. Mise insieme un ottimo corpo docente coinvolgendo sia validi artisti, amici dai tempi del Sottano, come lo scultore Amerigo Tot, sia meritevoli ex studenti come Mario Colonna. Si adoper\u00f2 per istituire, accanto ai corsi tradizionali come pittura, scultura, scenografia, anche moderni corsi speciali. Gi\u00e0 dal suo avvio l'Accademia si distinse per le aule spaziose, le attrezzature efficienti, gli ambienti ordinati, un'impronta dello stile di Roberto De Robertis amante della precisione e del bello, nel lavoro come nella vita. Mantenne il suo atteggiamento umile e discreto, sempre pronto alla collaborazione e capace di delegare, ma sempre deciso sulle scelte di fondo, sulla sua idea di scuola.\nQuesto impegno ridusse di parecchio le ore dedicate alla pittura. Ci\u00f2 nonostante, nel dicembre 1971 De Robertis tenne una nuova personale alla Barcaccia di Roma e continu\u00f2 a tenere rapporti artistici con il pittore barese Guido Marzulli, ivi trasferitosi. Fu in parte la consacrazione della sua ascesa ai vertici accademici, non poteva sapere che sarebbe stata la sua ultima mostra. Il poster del catalogo fa pensare a oscuri presagi. De Robertis ne affid\u00f2 l'ideazione a Mimmo Castellano, un amico che aveva richiamato da Milano per affidargli il corso speciale di design all'Accademia di Bari. Castellano isol\u00f2 da un quadro, \"La bugia\" (1970), il particolare di una spiaggia sovrastata da nuvole color sangue, un bucranio, e una conchiglia sulla battigia. L'effetto era affascinante ma rilevava l'aspetto drammatico dell'opera.\nIl punto sul percorso artistico di Roberto De Robertis era ben sintetizzato nelle parole di Pietro Marino tratte dal catalogo della mostra:\nMancano pochi anni alla morte di Roberto De Robertis, anni minati da un male progressivo che lo costringer\u00e0 a dolorosi interventi e ad umilianti restrizioni.\nIn questi anni De Robertis continu\u00f2 a dipingere, seppure saltuariamente. Soggetti come fiori carnosi e candide colombe riempiranno parecchie tele, tra cui l'opera incompiuta \"Colombe sul cestino\" (1978).\nRoberto De Robertis morir\u00e0 a Bari il 24 settembre 1978."}
{"id": "1498813", "revid": "287204", "url": "https://it.wikipedia.org/wiki?curid=1498813", "title": "Tour della Nazionale di rugby a 15 delle Figi 1981", "text": "La nazionale di \"rugby a 15\" delle Isole Figi si reca nel luglio-agosto 1981 alle isole di Tonga per un lungo tour. Il bilancio \u00e8 di 7 vittorie, un pareggio e 2 sconfitte di cui tre contro la nazionale Australiana. Vinceranno 3 dei 4 test contro la nazionale tongana."}
{"id": "1498820", "revid": "86599", "url": "https://it.wikipedia.org/wiki?curid=1498820", "title": "Cratere Respighi", "text": "Respighi \u00e8 un cratere lunare da impatto situato a sud-est del cratere Dubyago, nei pressi del lembo orientale della Luna.\n\u00c8 di forma circolare, con un diametro di circa 18 chilometri, ed ha alte creste perimetrali che decliviano piuttosto dolcemente verso il piano di fondo, relativamente scuro.\nPrende il suo nome dall'astronomo e matematico piacentino Lorenzo Respighi (Cortemaggiore, 1824 - Roma, 1889)."}
{"id": "1498826", "revid": "287204", "url": "https://it.wikipedia.org/wiki?curid=1498826", "title": "Nanyue", "text": "Nanyue (; cantonese: \"N\u0101m4y\u016bd6\") fu un antico regno che comprendeva parti delle moderne province cinesi del Guangdong, del Guangxi, dello Yunnan e gran parte del moderno Vietnam settentrionale. Il regno fu fondato dal generale Han Zhao Tuo (; cantonese: \"Z\u012bu6 T\u014d4\") della Dinastia Qin, che assimil\u00f2 i costumi dei popoli Yue e della Cina centrale nel suo territorio. La sua capitale era chiamata P\u0101ny\u00fa (), dove sorge l'odierna Canton, Cina. Nel Vietnam, il nome Dinastia Tri\u1ec7u (basato sulla pronuncia vietnamita del cognome \"Zh\u00e0o\") si usa in riferimento alla stirpe dei re di Nanyue, e per estensione all'era del governo e del regno di Nanyue.\nStoria.\nLa storia di N\u00e1nyu\u00e8 fu scritta nelle Memorie storiche dello storico della Dinastia Han Sima Qian, tra il 109 a.C. e il 91 a.C.\nDopo che il primo imperatore della Cina Qin Shi Huang ebbe unificato il paese conquistando tutti i sei regni nel 219 a.C., ordin\u00f2 ai suoi generali di conquistare le regioni degli attuali Guangdong e Guangxi. La conquista fu completata nel 214 a.C. Fu formata una nuova unit\u00e0 amministrativa, il Comando di N\u00e1nh\u01cei (\u5357\u6d77\u90e1), per governare l'area, che corrispondeva approssimativamente all'odierno Guangdong. A Zh\u00e0o Tu\u014d fu affidato l'incarico di dirigere un \"L\u00f3ngchu\u0101n\" (\u9f8d\u5ddd), un posto strategico dell'esercito. Egli chiese allora a Qin Shi Huang di inviare 500\u00a0000 persone dalla Cina centrale a N\u00e1nh\u01cei per assimilare tra loro la cultura Yu\u00e8 e quella della Cina centrale.\nFondazione.\nDopo la morte di Qin Shi Huang, un'ondata di sommosse anti-Qin dilag\u00f2 in tutta la Cina centrale e la Dinastia Qin presto capitol\u00f2. Nel 208 a.C., il capo del Comando di N\u00e1nh\u01cei, R\u00e9n Xi\u0101o (\u4efb\u56c2), nomin\u00f2 Zh\u00e0o Tu\u014d come suo successore, suggerendogli di fondare una nazione nel sud e di trarre vantaggio dal confine montuoso con la Cina settentrionale. Zhao presto rafforz\u00f2 le difese nei passi di montagna del nord e sostitu\u00ec gli ufficiali Qin con i propri seguaci. Nel 203 a.C., conquist\u00f2 altri due comandi, Gu\u00ecl\u00edn (\u6842\u6797\u90e1, approssimativamente il Guangxi) ed \"Elefante\" Xi\u00e0ng (\u8c61\u90e1, approssimativamente lo Yunnan, il Vietnam settentrionale e centrale), a sud della montagna. Nacque cos\u00ec il nuovo regno di N\u00e1nyu\u00e8, con P\u0101ny\u00fa come capitale; Zh\u00e0o Tu\u014d si proclam\u00f2 \"W\u01d4 W\u00e1ng\" (\u6b66\u738b, lett. \"re marziale\") di N\u00e1nyu\u00e8.\nLiu Bang, dopo anni di guerra con i suoi rivali, fond\u00f2 la Dinastia Han e riunific\u00f2 la Cina centrale nel 202 a.C. Liu e i suoi successori adottarono una politica di pace, per dare all'impero il tempo di rigenerarsi. Nel 211 a.C., l'imperatore Liu invi\u00f2 L\u00f9 Ji\u01ce (\u9678\u8cc8) a N\u00e1nyu\u00e8 per nominare Zh\u00e0o Tu\u014d re di N\u00e1nyu\u00e8. Furono stabilite relazioni commerciali al confine tra N\u00e1nyu\u00e8 e il regno Han di Changsha. Sebbene formalmente fosse uno stato soggetto agli Han, N\u00e1nyu\u00e8 conserv\u00f2 un'ampia misura di autonomia effettiva.\nDopo la morte di Liu Bang nel 195 a.C., il governo fu posto nelle mani di sua moglie, l'imperatrice di L\u01da (\u5442\u540e). Il re di Changsha chiese a L\u01da di bloccare il commercio tra il suo regno e quello di N\u00e1nyu\u00e8, preparandosi infine a conquistarlo. Zh\u00e0o Tu\u014d era adirato e si sentiva isolato. Per vendicarsi, egli si proclam\u00f2 allora imperatore di N\u00e1nyu\u00e8, attacc\u00f2 il regno di Changsha e ritorn\u00f2 quindi a N\u00e1nyu\u00e8. L\u01da mand\u00f2 il generale Z\u00e0o (\u7076) a punire Zh\u00e0o Tu\u014d. Il tempo torrido ed umido fece ammalare i soldati e rese l'esercito incapace di andare a sud delle montagne, costringendolo infine a ritirarsi. Grazie al successo militare, Zh\u00e0o Tu\u014d riunific\u00f2 lo stato circostante di M\u01d0nyu\u00e8 (\u95a9\u8d8a) ad est e di \u014culu\u00f2 (\u750c\u96d2) ad ovest, che divennero regni sottomessi a N\u00e1nyu\u00e8. Per rappresaglia, l'imperatrice stermin\u00f2 il clan di Zh\u00e0o tra gli Han e danneggi\u00f2 la tomba dei suoi antenati.\nNel 179 a.C., Liu Heng ascese al titolo di imperatore degli Han. Egli rovesci\u00f2 la politica dell'imperatrice nei confronti di Zh\u00e0o Tu\u014d. Ordin\u00f2 ai suoi ufficiali di visitare la citt\u00e0 della famiglia di Zh\u00e0o, Zh\u0113nd\u00ecng (\u771f\u5b9a), di presidiarla e di fare regolarmente offerte agli antenati del sovrano di N\u00e1nyu\u00e8. Il primo ministro di Liu Heng, Ch\u00e9n P\u00edng (\u9673\u5e73), sugger\u00ec quindi di inviare L\u00f9 Ji\u01ce a N\u00e1nyu\u00e8, in quanto lui e Zh\u00e0o Tu\u014d erano tra loro in rapporti familiari. Zh\u00e0o si mostr\u00f2 sorpreso dell'arrivo di L\u00f9. Egli allora rinunci\u00f2 al suo titolo di imperatore e N\u00e1nyu\u00e8 divenne uno stato sottomesso agli Han.\nGli Yu\u00e8, sotto il dominio degli Han (Han Wudi), furono sottoposti a violenze, annientati, torturati e schiavizzati per riparare e ampliare la Grande Muraglia Cinese.\nZh\u00e0o H\u00fa.\nNel 137 a.C., Zh\u00e0o Tu\u014d mor\u00ec. Suo nipote Zh\u00e0o H\u00fa (\u8d99\u80e1) successe al re di N\u00e1nyu\u00e8. Y\u01d0ng X\u00ecng (\u90e2\u8208), il re di M\u01d0nyu\u00e8, attacc\u00f2 allora N\u00e1nyu\u00e8. Zh\u00e0o H\u00fa chiese all'imperatore Liu Che di inviare truppe per fermare l'attacco di M\u01d0nyu\u00e8. L'imperatore mand\u00f2 quindi due dei suoi generali contro l'esercito di M\u01d0nyu\u00e8. Davanti all'avanzata degli Han verso M\u01d0nyu\u00e8, il fratello minore di Y\u01d0ng X\u00ecng, Y\u00fa Sh\u00e0n (\u9918\u5584), uccise Y\u01d0ng X\u00ecng e si arrese.\nL'imperatore Liu Che mand\u00f2 Zhu\u0101ng Zh\u00f9 (\u838a\u52a9) a N\u00e1nyu\u00e8. Zh\u00e0o H\u00fa ringrazi\u00f2 l'imperatore e invi\u00f2 suo figlio Zh\u00e0o Y\u012bngq\u00ed (\u8d99\u5b30\u9f4a) nella capitale Han, Chang'an. Anch'egli voleva andare a Chang'an, ma fu fermato dal suo ministro, nel timore che non potesse ritornare e che ci\u00f2 avrebbe segnato la fine del regno. Fece dunque finta di essere malato e rimase a N\u00e1nyu\u00e8. In seguito si ammal\u00f2 veramente per oltre 10 anni e mor\u00ec. Assunse poi il nome postumo di W\u00e9n D\u00ec (\u6587\u5e1d).\nZh\u00e0o Y\u012bngq\u00ed.\nZh\u00e0o Y\u012bngq\u00ed ritorn\u00f2 a N\u00e1nyu\u00e8 e successe a suo padre sul trono. Mentre era a Chang'an, aveva sposato una donna della famiglia Ji\u016b (\u6a1b) di Handan e avuto un figlio di nome Zh\u00e0o X\u00ecng (\u8d99\u8208). Chiese dunque all'imperatore di nominare Ji\u016b sua regina e Zh\u00e0o X\u00ecng suo principe ereditario. In seguito invi\u00f2 il suo secondo figlio a Chang'an. Zh\u00e0o Y\u012bngq\u00ed mor\u00ec con il nome postumo di M\u00edng W\u00e1ng (\u660e\u738b).\nZh\u00e0o X\u00ecng.\nZh\u00e0o X\u00ecng successe come re a Zh\u00e0o Y\u012bngq\u00ed. Essendo ancora giovane, sua madre Ji\u016b assunse il controllo del regno. Nel 113 a.C., l'imperatore mand\u00f2 \u0100ngu\u00f3 Sh\u01ceoj\u00ec (\u5b89\u570b\u5c11\u5b63) a N\u00e1nyu\u00e8 per chiedere al re e a sua madre di fargli visita. \u0100ngu\u00f3 Sh\u01ceoj\u00ec era in realt\u00e0 l'amante di Ji\u016b quando lei viveva a Chang'an. Essi ripresero la loro storia, il che port\u00f2 i sudditi di N\u00e1nyu\u00e8 a diffidare della madre del re. Per proteggere le loro posizioni, il re e sua madre volevano che N\u00e1nyu\u00e8 fosse un regno all'interno dell'impero Han. Il re, sua madre e \u0100ngu\u00f3 Sh\u01ceoj\u00ec tentarono di persuadere L\u01da Ji\u0101 (\u5442\u5609) e altri ministri a seguirli, ma L\u01da Ji\u0101 resistette e and\u00f2 via. La madre del re tent\u00f2 di ucciderlo ma fu fermata dal re stesso.\nL\u01da Ji\u0101 rifiut\u00f2 di incontrare il re e progett\u00f2 la ribellione. Poich\u00e9 sapeva che il re non aveva intenzione di ucciderlo, per mesi il progetto non fu eseguito.\nZh\u00e0o Ji\u00e0nd\u00e9.\nAlla fine il ministro L\u01da Ji\u0101 si ribell\u00f2, uccidendo il re e sua madre. Nomin\u00f2 quindi Zh\u00e0o Ji\u00e0nd\u00e9 (\u8d99\u5efa\u5fb7), il figlio maggiore di Zh\u00e0o Y\u012bngq\u00ed, re di N\u00e1nyu\u00e8. Nell'autunno del 112 a.C. l'imperatore invi\u00f2 una flotta di mille navi per attaccare N\u00e1nyu\u00e8. Infine, nell'inverno del 111 a.C. la capitale P\u0101ny\u00fa cadde e molti si arresero. L\u01da Ji\u0101 e Zh\u00e0o Ji\u00e0nd\u00e9 fuggirono sul mare ma furono presto catturati. N\u00e1nyu\u00e8 fu ufficialmente incorporata nell'impero Han.\nControversia.\nTra i Vietnamiti, quella della Dinastia Zh\u00e0o/Tri\u1ec7u \u00e8 un'epoca storicamente controversa. Molti la considerano un periodo di dominazione cinese, dal momento che fu governata da un generale cinese, mentre altri la ritengono un periodo di indipendenza, perch\u00e9 credono che Zh\u00e0o Tu\u014d abbia in realt\u00e0 finito per adottare i costumi Yu\u00e8/Vi\u1ec7t governando spesso in aperta sfida all'imperatore Han.\nLa maggior parte degli annali ufficiali vietnamiti, quali il \"\u0110\u1ea1i Vi\u1ec7t s\u1eed k\u00fd to\u00e0n th\u01b0\", registrano la Dinastia Trieu come una dinastia vietnamita. Ci sono state opinioni dissenzienti, ma solo a partire dal XX secolo \u00e8 stata ufficialmente accettata l'opinione che fossero aggressori stranieri. Oggigiorno, comunque, tutti i libri di storia ufficialmente approvati considerano la Dinastia Trieu un periodo di dominazione straniera.\nRitrovamenti archeologici.\nNel giugno del 1983, fu scoperta nel Canton la tomba di Zh\u00e0o H\u00fa. Furono ritrovati migliaia di manufatti, compresi utensili rituali in bronzo, strumenti musicali, armi, utensili agricoli, lacche, sete e gioielli di giada, oro, argento ed avorio. Ne furono trovati anche altri sepolti con il re. Inoltre, fu portato alla luce il sigillo d'oro di W\u00e9n D\u00ec.\nGuangdong e Vietnam.\n\"N\u00e1n/Nam\" (\u5357) significa \"nel sud\" e \"Yu\u00e8/Vi\u1ec7t\" (\u8d8a) indica \"il popolo Yu\u00e8/Vi\u1ec7t\" e \"il luogo del popolo Yu\u00e8/Vi\u1ec7t\". Il \"Nam Vi\u1ec7t\" \u00e8 quindi un paese meridionale nel luogo del popolo Vi\u1ec7t.\nIl carattere cinese \u8d8a (\"Yu\u00e8/Vi\u1ec7t\") e la sua variante omonima \u7ca4 (\"Yu\u00e8/Vi\u1ec7t\") erano usati nei tempi antichi per riferirsi al popolo o ai popoli che abitavano la Cina meridionale (vedi la voce Yue (popolo) per i dettagli). Oggi, il primo carattere si riferisce piuttosto al popolo, alla cultura e alle lingue della provincia cinese dello Zhejiang (sulla costa orientale) o del Vietnam, mentre il secondo carattere fa riferimento a quelli della provincia del Guangdong.\nDopo quasi mille anni di controllo da parte dei cinesi Han sull'area di N\u00e1nyu\u00e8, il popolo del Vietnam settentrionale risultava solo in parte sinizzato, mentre le aree degli attuali Guangdong e Guangxi lo erano quasi completamente.\nIl popolo del Vietnam settentrionale si stacc\u00f2 dalla Cina degli Han nel 938 d.C. dopo la sua vittoria sul fiume Bach Dang. Form\u00f2 il proprio regno chiamandolo \"\u0110\u1ea1i Vi\u1ec7t\" (\"Il Grande Regno Vi\u1ec7t\"). Questo regno si rafforz\u00f2, espandendosi a sud e conquistando il regno di Champa (nel Vietnam centrale) e la maggior parte dell'impero Khmer (nel Vietnam meridionale), costringendo i Khmer a emigrare. Nell'Ottocento, Nguyen Anh, un re Vi\u1ec7t, volle cambiare il nome del suo regno da \u0110\u1ea1i Vi\u1ec7t a Nam Vi\u1ec7t. Ma alcuni temevano che potesse essere confuso con il regno Nam Vi\u1ec7t di Zh\u00e0o Tu\u014d, cos\u00ec il re invert\u00ec il nome Nam Vi\u1ec7t e lo fece diventare Vi\u1ec7t Nam. Il popolo Kinh delle cento trib\u00f9 di Yu\u00e8 forma la maggioranza dell'odierno gruppo etnico del Vietnam.\nAltri antichi popoli Yue del Guangdong e del Guangxi furono assimilati, divenendo Cinesi Han."}
{"id": "1498835", "revid": "125839739", "url": "https://it.wikipedia.org/wiki?curid=1498835", "title": "Danilo Amerio", "text": "Biografia.\nNel 1987 ha collaborato con Raf ed Umberto Tozzi per scrivere \"Gente di mare\", partecipando poi con loro all'EuroFestival di quell\u2019anno.\nPoi come corista ha inciso alcuni album con artisti come Jovanotti, Mia Martini, Marco Masini, Aleandro Baldi.\nCome cantante ha avuto un certo successo nei primi anni novanta con \"Buttami via\", presentata al Cantagiro 1992, e con due apparizioni al Festival di Sanremo nel 1994 con \"Quelli come noi\" e nel 1995 con \"Bisogno d'amore\".\nNel 1993 aveva gi\u00e0 partecipato alla manifestazione come componente dei Ragazzi di Via Meda, gruppo di giovani cantautori che accompagnava Mietta nell'esecuzione di \"Figli di chi\".\nNel 1994 produce il brano \"Signor Tenente\", scritto e cantato da Giorgio Faletti, che arriva secondo al Festival di Sanremo.\n\u00c8 anche autore di successo: gi\u00e0 a 14 anni firma per Nicola Di Bari il brano \"Chi ha visto Elena\", e tra gli altri ha scritto \"Donna con te\" per Anna Oxa e \"Non finisce qui\", cantata al Festival di Sanremo 2008 da Little Tony.\nNell'aprile del 2008 \u00e8 il direttore artistico del gruppo emergente Lucenera e viene sancita la collaborazione con Mauro Vai e Gianluca Guzzetta dell'etichetta discografica Bit Records.\nSempre nello stesso anno nasce la collaborazione con Jois Audino e Mediakademy, la scuola europea di musica elettronica di Torino.\nDopo un silenzio discografico di sei anni, il 30 giugno 2008 segna il suo ritorno sulla scena musicale italiana: nel giorno del suo compleanno, la Soul Trade Music e la Bit Records annunciano l'uscita del nuovo singolo \"Dov'ero io\".\nScrive \"Il mercato degli angeli\" brano contro la pedofilia, interpretato con il Coro Le Voci Bianche di Novara in occasione del 14\u00ba compleanno del Telefono azzurro. Il brano, viene anche incluso in un dvd realizzato con Claudio Amendola e Francesca Neri per la regia di Duccio Forzano intitolato \"I bambini non si toccano\", tratto dalla trasmissione \"Amore Mio diciamo cos\u00ec\" trasmessa su Rai Uno. Negli anni successivi incide anche una versione inglese intitolata \"The market of the angels\". Il brano riscuote parecchio successo ed \u00e8 eseguito in diverse occasioni, anche televisive.\nNel 2009 esce il cd \"Ali digitali\", un concept album, come lui lo definisce, che come principale argomento ha internet e il mondo virtuale che ne deriva, dalla ormai conosciuta \"Il mercato degli angeli\" all'inedita \"Milioni di soli\".\nAmerio arricchisce il cd con un paio di brani riguardanti l'Africa, continente nel quale ha vissuto e del quale si \u00e8 innamorato.\nNel 2010 viene pubblicato il singolo \"L'amore ha un altro colore\", che anticipa l'uscita dell'omonimo album dell'anno seguente (contenente anche i singoli \"C6 H12 O6\" e \"Giorno per giorno\"). Nel 2012 incide l'album \"Dr. Jeckyll &amp; Mr. Hide\" in coppia con Giancarlo Sbriziolo, cantante dei Dik Dik.\nDal 2013 ad oggi ha prodotto degli album per giovani emergenti e nel 2015 lavora alla rappresentazione teatrale di \"Danilo Amerio Circus\", spettacolo di Alfia Bevilacqua che mescola diverse arti e vede la partecipazione di molti ospiti. A novembre del 2016 pubblica una reinterpretazione del brano \"Il pagliaccio e il musicista\", gi\u00e0 eseguito in duetto con Giorgio Faletti nel 1995."}
{"id": "1498837", "revid": "1442080", "url": "https://it.wikipedia.org/wiki?curid=1498837", "title": "Junkie XL", "text": " Usa l'acronimo JXL in quei casi in cui il termine Junkie potrebbe causare offesa. XL sta per \"Xpanding Limits\".\nBiografia.\nHa prodotto ed \u00e8 stato in tour con il gruppo olandese Weekend at Waikiki fino al 1995. Nel 1997 inizia a scrivere le proprie tracce sotto il nome di Junkie XL. Ha lavorato con diversi artisti della electronic music come Sander Kleinenberg, Ti\u00ebsto, Sasha, Yonderboi o David Gahan (frontman dei Depeche Mode).\nNel 2002 lascia l'Olanda per andare a vivere e lavorare negli USA dove lavora sulle colonne sonore di alcuni film e su giochi per PC.\nJXL \u00e8 autore di numerosi remix come per esempio quella di \"A Little Less Conversation\" di Elvis Presley. In effetti il citato remix fu usato nel 2002 in uno spot pubblicitario della Nike in occasione del Campionato mondiale di calcio 2002. L'artista ha anche prodotto una versione remixata della theme song del videogioco , la colonna sonora per il gioco Forza Motorsport, e una soundtrack per il videogioco automobilistico futuristico Quantum Redshift. Junkie XL ha anche fornito delle musiche per i film Kingdom of Heaven, Domino, Freddy vs. Jason e . La sua canzone \"Today\" fu pubblicata come colonna sonora di Burnout Legends, apparentemente prima che l'album fosse pubblicato. \"Today\" \u00e8 anche su Burnout Revenge. Il dj ha anche prodotto un remix di \"Destroy All Humans!\", tema che pu\u00f2 essere ascoltato perch\u00e9 corrisponde alla colonna sonora dell'omonimo gioco.\nCi sono anche due tracce remixate da JXL nel gioco di , e la canzone \"Action Radius\" presentata come soundtrack in . Ha composto anche diverse versioni di \"More\" per . I suoi lavori sono stati anche inclusi nel video game Test Drive 5.\nVideogiochi.\nVideogiochi che hanno utilizzato brani di Tom Holkenborg."}
{"id": "1498844", "revid": "697352", "url": "https://it.wikipedia.org/wiki?curid=1498844", "title": "Thatcher", "text": ""}
{"id": "1498848", "revid": "60848", "url": "https://it.wikipedia.org/wiki?curid=1498848", "title": "Leyla Gencer", "text": "Biografia.\nGli inizi.\nAy\u015fe Leyla \u00c7eyrekgil nacque ad Istanbul il 10 ottobre del 1928, figlia di Hasanzade \u0130brahim Bey (che in seguito alla legge del 1934 adott\u00f2 il cognome \"\u00c7eyrekgil\"), un preminente imprenditore turco discendente da una famiglia islamica sunnita originaria di Safranbolu, e di Lexanda Angela Minakovska, nobildonna polacca di religione cattolica, ma in seguito convertitasi all'Islam. \nTrascorre la maggior parte della propria infanzia a \u00c7ubuklu, in Anatolia, nella regione del Bosforo. \nStudia canto al Conservatorio di Istanbul e successivamente, in forma privata, ad Ankara, con il soprano italiano Giannina Arangi-Lombardi. \nL'11 dicembre 1946 sposa Ibrahim Gencer, dirigente di banca, membro di una famiglia altolocata. \nLa sua prima apparizione in pubblico, in una rappresentazione amatoriale, ha luogo ad Ankara nel 1950, con l'interpretazione di Santuzza nella \"Cavalleria rusticana\". \nIn Italia debutta il 16 luglio 1953, all'Arena Flegrea di Napoli, sempre nel ruolo di Santuzza, con grande successo di critica e di pubblico. \nAl Teatro San Carlo di Napoli interpreter\u00e0 nel corso dell'anno successivo una superba \"Madama Butterfly\" (febbraio 1954) diretta da Gabriele Santini e Tatjana nell\"Eugenio Onieghin\" (marzo 1954), con la conduzione orchestrale di Tullio Serafin con Jolanda Gardino, Agnese Dubbini, Oralia Dom\u00ednguez, Giuseppe Campora, Piero De Palma, Gino Bechi, Italo Tajo e Plinio Clabassi.\nLa maturit\u00e0 artistica.\nNel 1955 al Teatro Nuovo di Torino \u00e8 Butterfly e nel 1956 canta con successo a Losanna (\"Tosca\"), Palermo, Trieste (\"La traviata\") e debutta negli Stati Uniti al San Francisco Opera (\"Francesca da Rimini\" diretta da Oliviero De Fabritiis con Anselmo Colzani ed Alessio De Paolis). \nAl Teatro alla Scala di Milano nel gennaio 1957 ottiene grandi riconoscimenti nel ruolo di Madame Lidoine ne \"Les dialogues des Carm\u00e9lites\" di Poulenc, presentata con successo in prima mondiale nella citt\u00e0 meneghina diretta da Nino Sanzogno con Virginia Zeani, Eugenia Ratti, Gigliola Frazzoni, Gianna Pederzini, Fiorenza Cossotto, Nicola Filacuridi, Alvinio Misciano e Scipio Colombo ed in luglio \u00e8 Leonora ne La forza del destino diretta da Antonino Votto con Giuseppe Di Stefano, Aldo Protti, Franco Calabrese, Cesare Siepi ed Enrico Campi nella trasferta di Colonia (Germania). \nSempre nel 1957 per il San Francisco Opera \u00e8 Violetta Val\u00e9ry ne La traviata con Gianni Raimondi e Robert Merrill, Lucia di Lammermoor diretta da Francesco Molinari Pradelli con Gianni Raimondi e Nicola Moscona e Li\u00f9 in Turandot diretta da Molinari Pradelli con Leonie Rysanek e Moscona nella trasferta di Los Angeles ed al Teatro La Fenice Lucrezia Contarini ne I due Foscari diretta da Tullio Serafin con Mirto Picchi e Giangiacomo Guelfi.\nNel marzo dell'anno successivo (1958) interpreta \"Assassinio nella cattedrale\" di Ildebrando Pizzetti, presentata in prima mondiale alla Scala.\nApparir\u00e0 alla Scala per ben quindici stagioni, con diciannove titoli, fra il 1957 e il 1983, imponendosi come uno dei pi\u00f9 rappresentativi soprani del suo tempo. \nVictor de Sabata la volle nel 1957 a cantare il finale del Requiem di Giuseppe Verdi, durante i funerali di Arturo Toscanini nel Duomo di Milano. Fra le interpretazioni pi\u00f9 significative: Leonora ne \"La forza del destino\", Elisabetta di Valois nel \"Don Carlos\", Lady Macbeth in \"Macbeth\", Norma, nell'opera omonima. La Gencer si esibir\u00e0 successivamente in tutte le altre principali piazze operistiche italiane: a Roma (\"Don Giovanni\", 1960, \"Roberto Devereux\", 1964, \"La Vestale\" 1973, \"Anna Bolena\" 1977), all'Arena di Verona (\"Aida\" 1963, con Giulietta Simionato e la direzione di Tullio Serafin), a Bologna (\"Un ballo in maschera\" 1964), Firenze (\"Macbeth\" 1975, \"Lucrezia Borgia\" 1979), a Venezia (\"I due Foscari\", 1957, \"Beatrice di Tenda\", 1964, \"Medea\", 1968), a Torino (\"La dama di picche\", 1963, \"Don Giovanni\" 1978), a Genova (\"Il trovatore\", 1959, \"Otello\", 1962), a Spoleto (\"L'angelo di fuoco\", 1959). \n\u00c8 stata grande interprete di ruoli donizettiani, contribuendo alla riscoperta e rivalorizzazione di alcuni capolavori del compositore bergamasco (\"Belisario\", \"Les Martyrs\", \"Poliuto\", \"Caterina Cornaro\"), grazie soprattutto all'intenso legame artistico con il direttore Gianandrea Gavazzeni.\nAttivit\u00e0 internazionale.\nFra gli anni cinquanta e settanta la Gencer si esibisce, oltre che in Italia, negli Stati Uniti (San Francisco, \"Francesca da Rimini\", 1956; Dallas, \"Madama Butterfly\", 1960; Chicago, \"Don Carlos\" 1964), in Gran Bretagna (Royal Opera House, \"Don Giovanni\" 1962; Glyndebourne Festival Opera, \"Le nozze di Figaro\", 1962 e \"Anna Bolena\", 1965; Edimburgo, \"Elisabetta, regina d'Inghilterra\", 1972), in Russia (Mosca, Teatro Bol'\u0161oj, e San Pietroburgo, Teatro Kirov, \"La traviata\", 1960), in Spagna (Barcellona, Gran Teatre del Liceu, \"Norma\", 1962, e \"Poliuto\", 1975), Argentina (Buenos Aires, Teatro Col\u00f3n, \"I puritani\" e \"Rigoletto\", 1961, \"Norma\" e \"Simon Boccanegra\" nel 1964) oltrech\u00e9 Monaco (Monte Carlo, \"Don Giovanni\", 1963), in Germania, Austria, Polonia, Norvegia, Portogallo, Svizzera, Brasile e, ripetutamente, nella sua terra d'origine, la Turchia.\nIl ritiro e l'insegnamento.\nLeyla Gencer abbandona le scene con l'opera \"La prova di un'opera seria\" di Francesco Gnecco, che canta presso il Teatro la Fenice di Venezia e a Mestre nel febbraio del 1983. Successivamente si esibir\u00e0 in numerosi concerti in Italia e all'estero. Negli anni ottanta si dedica soprattutto all'insegnamento e nel decennio successivo verr\u00e0 chiamata da Riccardo Muti a dirigere l'Accademia della Scala, dove si formano le nuove promesse della lirica. Ha trascorso gli ultimi anni della sua vita fra Milano e Istanbul.\nMuore all'et\u00e0 di 79 anni, nella notte tra il 9 e il 10 maggio 2008 nella sua casa di Milano, a seguito di un arresto cardiaco dovuto a problemi respiratori. I funerali si sono svolti nella chiesa di San Babila, il 12 maggio. Per espressa volont\u00e0 della Gencer, le sue ceneri sono state disperse nel Bosforo, nei pressi di Ortak\u00f6y, Istanbul.\nTecnica vocale e repertorio.\nConsiderata come una delle ultime grandi dive del Novecento, dotata di una tecnica vocale superba, che le permetteva un eccellente controllo del fiato e del volume (restano celebri i suoi pianissimi e le filature) e, soprattutto nei primi anni di carriera fino almeno al 1970, un registro acuto facilissimo e un ampio centro, e di notevoli qualit\u00e0 interpretative abbinate ad una rara intelligenza musicale e ad un gusto teatrale inusuale, pur non potendo vantare una voce naturalmente dotata (senza l'estensione sovrumana della Sutherland, l'avvenenza timbrica della Caball\u00e9, la potenza vocale della Nilsson, la purezza del colore della Tebaldi e le sfumature vocali della Scotto), \u00e8 riuscita a imporsi ad un pubblico internazionale, proprio insieme alla Sutherland e alla Caball\u00e9, presentando un repertorio ampio e impegnativo, sorretta da un'indubbia presenza scenica, un timbro naturalmente drammatico e una grande versatilit\u00e0. Grande interprete donizettiana, divenne una delle massime protagoniste della \"Donizetti Renaissance,\" in quei ruoli poco esplorati fino ad allora (\"Maria Stuarda\"\",\" \"Lucrezia Borgia\", \"Anna Bolena\", \"Caterina Cornaro\", Elisabetta in \"Roberto Devereux\" ecc.), si \u00e8 distinta anche in certi grandi personaggi verdiani (Leonora ne \"Il trovatore,\" \"Aida\", Elisabetta di Valois nel \"Don Carlo\", Amelia in \"Un ballo in maschera\" e soprattutto in diversi ruoli del primo Verdi quali Lady Macbeth in \"Macbeth\", Lucrezia ne \"I due Foscari\" ed Elena in \"Gerusalemme\", Amelia nel \"Simon Boccanegra\", Elvira in \"Ernani\"), belliniani (\"Norma\", Elvira de \"I puritani\") e pucciniani (\"Madama Butterfly\" e \"Turandot\", nel ruolo di Li\u00f9, in particolare). La carriera della \"Diva turca\" fu contraddistinta dal grande, grandissimo amore del suo pubblico, testimoniato dalle tante registrazioni live, anche quando il declino inizi\u00f2 a farsi pi\u00f9 evidente.\n\u00c8 stata diretta dai massimi direttori italiani della seconda met\u00e0 del Novecento, da Tullio Serafin (\"La traviata\", \"I due Foscari\") ad Antonino Votto (\"Mefistofele\", \"La forza del destino\"), da Gabriele Santini (\"Don Carlos\", \"Madama Butterfly\") a Gianandrea Gavazzeni (\"Norma\", \"Un ballo in maschera\"), da Oliviero De Fabritiis (\"Turandot\", \"Norma\") a Riccardo Muti (\"Attila\", \"Macbeth\"). Fra i direttori d'orchestra non italiani si segnalano, fra i tanti, Herbert von Karajan, Georg Solti, Wolfgang Sawallisch e Thomas Schippers.\nNon ha mai stipulato contratti con alcuna casa discografica: a parte un LP antologico edito dalla Fonit Cetra, tutte le altre sono registrazioni pirata, tanto che la Gencer si merit\u00f2 proprio il titolo di \"Regina dei pirati\", soprannome che talvolta utilizzava lei stessa per sottolineare quel carattere di \"antidiva\" che la contraddistinse sotto diversi aspetti. Grazie all'appoggio del maestro Serafin fu sul procinto, negli anni cinquanta, di stipulare un contratto con La Voce del Padrone, ma le fu preferita la collega Antonietta Stella.\n\u00c8 stata tra le prime artiste a comparire, sempre negli anni cinquanta, nelle prime realizzazioni di film opera (\"Werther\", \"Il trovatore\").\nPremi e riconoscimenti.\nAlcuni anni dopo il suo definitivo ritiro dalle scene, la Gencer fu nominata dal Presidente turco allora in carica \"Artista di Stato\" (1988). Sempre in Turchia, ad Istanbul, venne istituito in suo onore un concorso internazionale di canto (1996), interrotto a partire dal 1999 per alcuni anni, poi successivamente ripreso. Tale concorso \u00e8 giunto ormai alla sua sesta edizione. \nA New York, negli Stati Uniti, \"The Licia Albanese - Puccini Foundation\" le confer\u00ec un premio speciale per le sue celebri interpretazioni pucciniane e, due anni pi\u00f9 tardi (2004), la Zecca di Stato turca coni\u00f2 una moneta commemorativa con l'effigie del grande soprano.\nDiscografia selettiva.\nRiportiamo di seguito alcune fra le incisioni storiche."}
{"id": "1498850", "revid": "599013", "url": "https://it.wikipedia.org/wiki?curid=1498850", "title": "Markus Brunner", "text": "Carriera.\nClub.\nCentro di stecca destra, dopo le giovanili nella squadra della sua citt\u00e0 natale, l'Hockey Club Merano, nel 1990 Brunner fu mandato a fare esperienza in Canada, in OHL, un'importante lega giovanile. Vi rimase due stagioni.\nSi guadagn\u00f2 la maglia azzurra U20, ed ai mondiali 1991 di categoria (l' militava nel gruppo C) fu il miglior realizzatore.\nTorn\u00f2 in Italia nella stagione '92-'93, e si accas\u00f2 all'HC Bolzano, con cui disput\u00f2 campionato ed Alpenliga, entrambe perse in finale.\nUna stagione dopo pass\u00f2 ai Lions Courmaosta, con i quali raggiunse per due stagioni consecutive le semifinali scudetto.\nPer il campionato 1995-96 torn\u00f2 in biancorosso; la squadra vinse il suo tredicesimo scudetto, il primo personale per Brunner.\nDopo una sola stagione, Brunner torn\u00f2 al Merano, con cui rimarr\u00e0 fino al termine della carriera. Il momento pi\u00f9 alto degli anni meranesi fu lo scudetto conquistato al termine del campionato 1998-99. Ma a Merano Brunner sub\u00ec anche un gravissimo infortunio.\nIl 16 febbraio 2005, infatti, in uno scontro di gioco apparentemente banale con il giocatore dell'HC Valpellice Andrei Butochnov, la spatola della stecca di quest'ultimo lo colp\u00ec nell'occhio sinistro, provocando una grave emorragia interna. Brunner perse l'uso dell'occhio. Poco pi\u00f9 di un anno dopo, tuttavia, scese nuovamente sul ghiaccio. Termin\u00f2 la stagione (11 incontri), poi si ritir\u00f2 definitivamente.\nNazionale.\nA livello giovanile ha esordito nel 1990 agli europei U18, giocando anche i successivi. A livello di U20 ha giocato i mondiali del 1991 e del 1993.\nCon la maglia della nazionale maggiore ha esordito nel 1992, in un incontro di avvicinamento ai mondiali di quell'anno, per i quali per\u00f2 non fu selezionato. Raccolse ancora diverse presenze in amichevoli o tornei minori, prima di fare il suo esordio in una competizione di livello mondiale ai mondiali 1995. Ha partecipato poi anche ai mondiali 1997 e 1998, ed ai Giochi di ."}
{"id": "1498851", "revid": "161374", "url": "https://it.wikipedia.org/wiki?curid=1498851", "title": "Durham Coalfield", "text": ""}
{"id": "1498852", "revid": "729019", "url": "https://it.wikipedia.org/wiki?curid=1498852", "title": "Poverty Bay Rugby Football Union", "text": "La Poverty Bay Rugby Football Union \u00e8 l'organo di governo del rugby a 15 nella regione di Gisborne. Prende il nome dalla baia della Povert\u00e0 su cui si affaccia la citt\u00e0 di Gisborne.\nLa squadra provinciale a esso afferente disputa l'Heartland Championship, terza divisione nazionale, e la provincia afferisce a sua volta alla \"franchise\" professionistica di Super Rugby degli Hurricanes.\nLa federazione rugbistica di Poverty Bay \u00e8 nata nel 1890; la squadra disputa i suoi incontri interni al MoreFM Rugby Park di Gisborne.\nIl suo colore sociale \u00e8 rosso.\nRanfurly Shield.\nIl Poverty Bay non ha mai conquistato il Ranfurly Shield.\nPoverty Bay in Super Rugby.\nPoverty Bay insieme con Wellington, Taranaki, Wairarapa Bush, Wanganui, East Coast, Hawke's Bay, Manawatu and Horowhenua-Kapiti costituisce la franchigia degli Hurricanes nel Super 14.\nAll Blacks.\nSei atleti sono stati selezionati in passato per gli All Blacks mentre giocavano per il club:\nClubs.\nEast Coast Rugby Football Union \u00e8 costituita da 12 club"}
{"id": "1498859", "revid": "2171714", "url": "https://it.wikipedia.org/wiki?curid=1498859", "title": "Enrico del Friuli", "text": "Biografia.\nEnrico era nato a Strasburgo, figlio di Geroldo di Vinzgouw e di Emma d'Alemannia, era fratello di Ildegarda, moglie di Carlo Magno; questo, che era dunque suo cognato, lo invest\u00ec forse della marca astigiana. Gli altri fratelli erano Geroldo di Baviera e Adriano d'Orl\u00e9ans.\nLa questione del comitato di Asti.\nIn realt\u00e0, la questione se Enrico fosse o meno conte di Asti e di Albenga \u00e8 controverso: questa nozione si basa sul carme di Paolino di Aquileia e su una iscrizione epigrafica\nPer quanto riguarda quest'ultima fonte, altri testimoni portano la parola \"Abtensis\" e non \"Astensis\"; inoltre non necessariamente i due Enrichi, quello della lapide e del carme, coincidono.\nSi sono susseguiti pi\u00f9 opinioni storiografiche nei secoli riguardo alla questione.\nMarca del Friuli.\nNel 788, dopo la morte di Marcario, venne nominato conte del Friuli.\nLa morte.\nNel 799, il conte Irico muore e il Durandi afferma di aver trovato nelle \"Dissertations sur l'histoire eccles. et civile de Paris\", scritte dall'abate Le-Beuf, l'elogio funebre di Paolino d'Aquileia, dove cita tutti i territori che sono stati governati dal conte del Friuli, tra cui probabilmente Asti e Albenga.\nEgli venne trasferito alla marca del Friuli dove combatt\u00e9 contro gli Avari e gli Slavi. Mor\u00ec durante la campagna contro gli Avari, caduto durante l'assedio della citt\u00e0 marittima di Tersatto in un agguanto degli abitanti, unico franco di rilievo a cadere, sempre secondo Eginardo, assieme al fratello e prefetto di Baviera Geroldo.\nDopo la morte di Irico non esistono pi\u00f9 notizie sui conti astigiani per quasi 75 anni ed il conte successivo che compare \u00e8 Suppone."}
{"id": "1498869", "revid": "110157", "url": "https://it.wikipedia.org/wiki?curid=1498869", "title": "Museo della giostra e dello spettacolo popolare", "text": "Il Museo della Giostra e dello Spettacolo Popolare \u00e8 un museo che nasce come centro culturale di ricerca e di documentazione storica per ci\u00f2 che concerne il mondo dello spettacolo popolare itinerante, dalle origini legate alle fiere di paese alle giostre presenti nei moderni luna park.\nSi trova a Bergantino, comune altopolesano sede del distretto industriale della giostra, presso il Palazzo Strozzi.\nStoria.\nInaugurato nel 1999, il percorso museale si sviluppa in diversi ambienti e fra le opere esposte sono presenti una giostra per bambini di fine ottocento, documenti di una ricerca storico-iconografica sulle origini dello spettacolo viaggiante di Bergantino, materiale iconografico proveniente dal Museo nazionale delle arti e tradizioni popolari di Roma. Hanno contribuito alla documentazione per l'allestimento del museo il Centro Etnografico di Ferrara e l\u2019Accademia dei Concordi di Rovigo. La prima testimonianza di una giostra nel paese risale al 1929 e fu costruita da due meccanici di biciclette. Di l\u00ec a poco, anche altre famiglie intrapresero l\u2019attivit\u00e0 di produttori di giostre e iniziarono a muoversi in modo itinerante per fiere. Nel 2000 viene creato il sito internet del museo anche grazie alla collaborazioni con musei antropologici europei, in modo da ricostruire la storia della fiera tradizionale in Europa. Nel 2011 il museo viene rinnovato con l\u2019ampliamento di spazi espositivi arricchite alcune sale con nuovi contenuti, un nuovo allestimento che include anche strumenti di comunicazione multimediale.\nIl percorso museale.\nL\u2019esposizione alterna documenti come fotografie stampe dipinti, oggetti d\u2019epoca e rari strumenti musicali dell'800, a modellini di giostre perfettamente funzionanti; vi sono inoltre immagini e filmati in monitor e videoproiezioni. Il visitatore una volta entrato nel museo inizier\u00e0 un viaggio fatto di festa e fantasia, passer\u00e0 da un mondo ad un altro, riscoprendo i giochi dell\u2019antichit\u00e0 fino a quelli moderni. Il tema fondante del percorso \u00e8 quello dei \u2018Luoghi dell\u2019altrove\u2019 dove il tempo sembra essersi fermato per inoltrarsi in atmosfere di magia e d\u2019incanto legate al momento di festa. Il museo segue un percorso cronologico e tematico e si snoda su due piani di Palazzo Strozzi. Il piano terra \u00e8 composto di cinque sezioni dedicate al tema della fiera e del parco dei divertimenti. Si percorre la Sala del Labirinto, la Sala della Fiera, la Sala delle marionette e dei burattini, la Sala barchessa con il parco divertimenti tra Ottocento e Novecento, la Galleria delle meraviglie con il Tunnel delle streghe. Al primo piano viene trattato il tema del luna park, partendo dalla Sala Mario Bragazzi che espone le origini del luna park nei giardini delle ville nobiliari del 700, con modelli funzionanti di giostre, segue sala del Luna park che illustra le origini del luna park nelle esposizioni universali, la terza sala \u00e8 dedicata alla gente del viaggio e documenta gli spettacoli viaggianti di Bergantino. Il percorso si conclude con la sala dell\u2019industria dei sogni, in cui viene illustrato il distretto industriale polesano della giostra e produzioni di attrazioni per luna park in Italia e Europa."}
{"id": "1498875", "revid": "767487", "url": "https://it.wikipedia.org/wiki?curid=1498875", "title": "Ghuta", "text": "La parola araba ghuta , ossia \"l'oasi\", designa le terre coltivate che circondano la citt\u00e0 di Damasco e costituiscono un'oasi nel deserto siriano. \nGeografia.\nL'acqua che irriga tale oasi viene essenzialmente dal Barada, un fiume che scende dall'Anti-Libano, scaturendo da una stretta spaccatura nella montagna. Il Barada \u00e8 stato forzato per consentire l'irrigazione di tutta la piana circostante, mentre le acque residue evaporano e s'infiltrano nel sottosuolo di un lago acquitrinoso al limite del deserto, a E di Damasco, il Ba\u1e25\u012bra `Atayba . \nQuesti lavori idraulici risalgono ad epoche antiche. Il Barada fu deviato gi\u00e0 dai Nabatei, dagli Aramei e dai Romani e la sua cura fu poi assicurata dai califfi omayyadi, a partire da Yaz\u012bd I. \nL'estensione attuale di Damasco tende a rendere sempre pi\u00f9 sterili le terre coltivabili intorno alla citt\u00e0. L'assenza attuale di nuove risorse idriche pone un grave problema a Damasco che dipende per l'agricoltura quasi solo dall'acqua del Barada. I progetti di captazione dell'acqua nel Golan sono stati abbandonati in seguito all'occupazione militare israeliana delle alture fin dal 1973.\nInsediamenti in Ghouta.\nGhuta orientale:\nGhuta occidentale:"}
{"id": "1498876", "revid": "110157", "url": "https://it.wikipedia.org/wiki?curid=1498876", "title": "Es mentira", "text": "Es mentira \u00e8 il primo album del gruppo musicale synth pop argentino Miranda!, pubblicato nel 2002 dalla Secsy Discos e in seguito riedito dalla Pelo Music e dalla EMI.\nDall'album sono stati estratti come singoli cinque brani: \"Bailarina\", \"Im\u00e1n\", \"Tu juego\", \"Romix\" e \"Agua\"."}
{"id": "1498880", "revid": "1305772", "url": "https://it.wikipedia.org/wiki?curid=1498880", "title": "Gubkinskij", "text": "Gubkinskij (anche traslitterata come \"Gubkinsky\") \u00e8 una cittadina della Russia siberiana nordoccidentale (Circondario Autonomo Jamalo-Nenec), sul fiume Pjakupur; \u00e8 amministrativamente compresa nel \"rajon\" Purovskij.\nFondata ufficialmente il 22 aprile 1986 in seguito allo sviluppo dell'industria dell'estrazione del petrolio e del gas naturale; ha ottenuto lo \"status\" di citt\u00e0 nel dicembre del 1996.\nLa citt\u00e0 \u00e8 stata battezzata in onore del geologo sovietico Ivan Michajlovi\u010d Gubkin.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1498882", "revid": "80339", "url": "https://it.wikipedia.org/wiki?curid=1498882", "title": "Gubkinsky", "text": ""}
{"id": "1498885", "revid": "1488558", "url": "https://it.wikipedia.org/wiki?curid=1498885", "title": "Carano (Sessa Aurunca)", "text": "Carano \u00e8 una frazione del comune di Sessa Aurunca (Caserta) distante dal comune circa 6\u00a0km. \nA Carano inoltre \u00e8 situato il santuario dedicato a Maria Santissima della Libera,venerata la prima domenica di maggio.\nIl Santuario \u00e8 stato riconosciuto tale per l'Apparizione della Madonna attraverso il quadro che ora \u00e8 custodito in Chiesa.\nL' importanza del culto mariano sta proprio nella manifestazione divina di Maria che chiese di essere venerata in questo paese. \nLa festa della prima domenica di maggio riconosce un grande successo, con la partecipazione di migliaia di persone.\nCollocazione.\n\u00c8 ubicata sulla strada provinciale SP 104 che collega la SS 7 Via Appia alla SS7 Quater Via Domiziana.\nToponimo.\nIl toponimo \"Carano\" deriva probabilmente dal nome Garano: il Dio della luce benefica.\nSecondo Diamare Carano significa \"Capo Superiore\".\nOrigini.\nSecondo Tommasino la citt\u00e0 romana di Vescia doveva trovarsi nei pressi delle odierne Carano e Piedimonte.\nIn localit\u00e0 Derola a circa 2\u00a0km dal centro di Carano come riporta il Professore Villucci di aver rinvenuto in passato resti significativi della presenza di una strada antica, il cui fondo era per qualche metro uguale a quello che si trova nei pressi del Liceo Pedagogico di Sessa Aurunca, Villucci interpreta i resti come un tratto della Via Adrianea, strada provinciale romana di grande comunicazione tra Suessa e Sinuessa dove avvenivano trasporti merci e prodotti tipici locali, olio, vino e cereali. Carano nel preromano gi\u00e0 colonia greca con vari insediamenti ai piedi del Monte Massico, dove poi nell'epoca romana si svilupp\u00f2 verso la pianura creando strade secondarie che comunque ricollegavano Suessa con Sinuessa. Nell'area collinare un dislogamento di varie ville rustiche ed urbane che nel dopo impero romano, furono distrutte per la ricostruzione di nuovi fabbricati come torri d'avvistamento che servirono nel periodo saraceno. e poi Regno delle Due Sicilie. "}
{"id": "1498886", "revid": "2153076", "url": "https://it.wikipedia.org/wiki?curid=1498886", "title": "Sin restricciones", "text": "Sin restricciones \u00e8 il secondo album del gruppo musicale synth pop argentino Miranda!, pubblicato nel 2004 dalla EMI Music.\nDall'album sono stati estratti ben sei singoli; \"Yo te dir\u00e9\", \"Navidad\", \"Don\", \"El profe\" e \"Uno los dos\"."}
{"id": "1498892", "revid": "62004", "url": "https://it.wikipedia.org/wiki?curid=1498892", "title": "Kiko Narv\u00e1ez", "text": ""}
{"id": "1498894", "revid": "767487", "url": "https://it.wikipedia.org/wiki?curid=1498894", "title": "En vivo sin restricciones!", "text": "En vivo sin restricciones \u00e8 il primo album live del gruppo musicale synth pop argentino Miranda!, pubblicato nel 2005 dalla EMI Music. \u00c8 il terzo album del gruppo.\nLa traccia numero due \u00e8 un \"mash up\" della canzone \"Tu gur\u00fa\" del gruppo insieme a \"Take on Me\", successo degli anni ottanta degli a-ha."}
{"id": "1498899", "revid": "37401", "url": "https://it.wikipedia.org/wiki?curid=1498899", "title": "Anti-Libano", "text": "LAnti-Libano \u00e8 una catena montuosa parallela alla catena montuosa del Monte Libano.\nLa parte settentrionale \u00e8 propriamente denominata Anti-Libano e culmina con il monte Talat Moussa di 2.669 metri d'altezza, in territorio siriano.\nNella parte meridionale vi \u00e8 il monte Hermon di 2.814 metri. \nTra le due catene Monte Libano e Anti-Libano si estende la pianura della Beqaa.\nLa vallata, che un tempo si chiamava Coele-Syria, ossia Celesiria - \u00e8 chiamata Biq\u0101\u2018 (pi\u00f9 volgarmente Beqaa), che in all'epoca delle Crociate era definita \"Buqaya\". \u00c8 percorsa dal fiume Litani verso Sud e Oronte verso Nord. \nLa cresta della catena definisce parte del confine tra Libano e Siria."}
{"id": "1498906", "revid": "767487", "url": "https://it.wikipedia.org/wiki?curid=1498906", "title": "Quereme!", "text": "Quereme! \u00e8 il primo EP pubblicato nel 2006 dalla band synth pop argentina Miranda!. \u00c8 un omaggio alle telenovelas."}
{"id": "1498910", "revid": "767487", "url": "https://it.wikipedia.org/wiki?curid=1498910", "title": "Bal\u0219a", "text": "Bal\u0219a \u00e8 un comune della Romania di 1.022 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 14 villaggi: Alma\u0219u Mic de Munte, Ardeu, Bal\u0219a, Bune\u0219ti, Galbina, Mada, Opri\u0219e\u0219ti, Poiana, Poieni\u021ba, Ro\u0219ia, St\u0103uini, Techereu, V\u0103li\u0219oara, Voia."}
{"id": "1498915", "revid": "767487", "url": "https://it.wikipedia.org/wiki?curid=1498915", "title": "Baru (Romania)", "text": "Baru \u00e8 un comune della Romania di 2.926 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: Baru, Livadia, Petros, Valea Lupului."}
{"id": "1498917", "revid": "1543377", "url": "https://it.wikipedia.org/wiki?curid=1498917", "title": "Cicli Olympia", "text": "La Cicli Olympia s.r.l. \u00e8 un'azienda italiana di Piove di Sacco, in provincia di Padova, specializzata nella progettazione, realizzazione e vendita di biciclette. \u00c8 uno dei pi\u00f9 antichi marchi italiani tuttora in attivit\u00e0.\nStoria.\nIl marchio fu fondato a Milano nel 1893 da Carlo Borghi, che vicino a Porta Romana avvi\u00f2 una fabbrica che produceva biciclette e motociclette. Alla fine degli anni '30 la Olympia riattiv\u00f2 una squadra di ciclismo (gi\u00e0 presente in gruppo a inizio decennio) che ebbe i suoi maggiori successi nel Giro d'Italia 1940, con il secondo posto in classifica generale di Enrico Mollo, e l'anno seguente, con la vittoria di Pietro Chiappini alla Milano-Torino.\nAgli inizi degli anni '60 l'attivit\u00e0 fu acquisita dalla famiglia Fontana che ne trasfer\u00ec la produzione in Veneto.\nL'azienda, come avvenuto con la Carnielli Graziella, segu\u00ec l'onda del successo delle bici pieghevoli, con l'innovativa \"Stellina\". La produzione ridotta e i dettagli di pregio la resero tuttavia antieconomica, e i problemi di tutela del sistema di piegatura e del nome, condiviso con una smontabile prodotta dalla OMP Filipetti di Torino, la destinarono all'oblio in favore della Graziella, il cui nome \u00e8 assurto negli anni a sinonimo di piccola bicicletta pieghevole.\nOggi la Olympia opera nello stabilimento di 4400 m\u00b2 di Piove di Sacco ed il gruppo comprende anche il marchio Scapin (dal 2005) e, con azionariato diverso, il marchio Frera (dal 1990, entrato ufficialmente nel gruppo nel 2016).\nIl marchio Scapin ha guadagnato una certa fama nel campo del design, vincendo il premio italiano \u201cCompasso d\u2019Oro\u201d. Anche Olympia, nel 2009, \u00e8 stata inserita nell\u2019ADI Design Index, annuario italiano del design che raccoglie le produzioni pi\u00f9 blasonate."}
{"id": "1498923", "revid": "767487", "url": "https://it.wikipedia.org/wiki?curid=1498923", "title": "B\u0103ni\u021ba", "text": "B\u0103ni\u021ba \u00e8 un comune della Romania di 1.304 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di tre villaggi: B\u0103ni\u021ba, Crivadia, Meri\u0219or."}
{"id": "1498924", "revid": "152625", "url": "https://it.wikipedia.org/wiki?curid=1498924", "title": "En vivo sin restricciones", "text": ""}
{"id": "1498926", "revid": "287204", "url": "https://it.wikipedia.org/wiki?curid=1498926", "title": "Banita", "text": ""}
{"id": "1498928", "revid": "2188789", "url": "https://it.wikipedia.org/wiki?curid=1498928", "title": "Giuseppe Amantea", "text": "Biografia.\nNacque il 24 Marzo 1885 a Grimaldi (CS) da Francesco Saverio e Maria Nigro. Frequent\u00f2 il Liceo Classico \u201cBernardino Telesio\u201d e dopo aver completato gli studi si trasfer\u00ec a Roma insieme alla famiglia iscrivendosi alla Facolt\u00e0 di Medicina e Chirurgia presso l\u2019Universit\u00e0 \u201cLa Sapienza\u201d di Roma. Nel luglio del 1910 consegu\u00ec la laurea con il massimo dei voti discutendo una tesi sperimentale di fisiologia grazie alla quale ottenne l'assegnazione del premio Girolami. &lt;mapframe latitude=\"39.14231\" longitude=\"16.23642\" zoom=\"10\" width=\"200\" height=\"100\" align=\"right\"&gt;\n \"type\": \"FeatureCollection\",\n \"features\": [\n \"type\": \"Feature\",\n \"properties\": {},\n \"geometry\": {\n \"type\": \"Point\",\n \"coordinates\": [\n 16.236431,\n 39.1409\n ]\n&lt;/mapframe&gt;\nCarriera.\nDopo la laurea divenne assistente nell'Istituto di Fisiologia Umana, allora diretto da Luigi Luciani, Senatore del Regno d\u2019Italia. Durante la Prima Guerra Mondiale lavor\u00f2 come medico nel XIII Corpo d\u2019Armata sia occupandosi dei servizi sanitari sul Carso e istruendo gli ufficiali medici. Per le sue attivit\u00e0 si guadagn\u00f2 un encomio solenne e fu insignito della croce di guerra. Nel 1925, dopo essere diventato professore di ruolo, ottenne la cattedra di fisiologia sperimentale dell'Universit\u00e0 di Messina dove rimase fino al 1930, per poi, nello stesso anno, trasferirsi di nuovo a Roma. Qui tenne dapprima la cattedra di Chimica Biologica dal 1931 al 1949 e, successivamente, la cattedra di Fisiologia Umana fino al 1955. Grazie ai suoi successi in ambito scientifico fu chiamato a far parte, come socio ordinario, dell'Accademia nazionale dei Lincei, dell'Accademia dei XL e di numerose altre accademie nazionali e straniere. Fu fregiato della medaglia d'oro al merito della scuola dal ministero della Pubblica Istruzione e, per lo stesso merito, dalla Accademia dei XL, e dalla Fondazione Santorio Santoro. \nUltimi anni.\n Nel 1955, raggiunti i limiti di et\u00e0, fu nominato professore emerito della Facolt\u00e0 medica di Roma. Ritiratosi dall'insegnamento attivo, continu\u00f2 a frequentare assiduamente il laboratorio di fisiologia romano fino agli ultimi anni di vita. Si spense a Roma il 6 settembre 1966. Pur non inattesa la sua scomparsa dest\u00f2 commozione, specialmente tra i suoi numerosi allievi. Una piazza del centro storico della citt\u00e0 di Grimaldi \u00e8 stata intitolata a suo nome. \nAttivit\u00e0 scientifica.\nNei primi anni di permanenza a Roma trov\u00f2 l'ambiente scientifico pi\u00f9 adatto per sviluppare le proprie doti di ricercatore e si fece notare molto presto per le sue innovative ricerche personali. Nello stesso periodo ebbe modo anche di frequentare il laboratorio di Chimica Fisiologica, diretto da Domenico Lo Monaco. La vicinanza con i suoi maestri, Luigi Luciani e Silvestro Baglioni, fu fondamentale nella scelta dei suoi ambiti di ricerca rivolti soprattutto alla neurofisiologia ed in particolare alle funzioni del sistema nervoso. \nL\u2019Epilessia Sperimentale.\nGiuseppe Amantea contribu\u00ec particolarmente nel campo dell\u2019epilessia sperimentale: dimostr\u00f2 per la prima volta la possibilit\u00e0 di indurre nell'animale accessi convulsivi combinando il metodo della stimolazione chimica della corteccia cerebrale con la stimolazione sensitiva specifica. Questo tipo di epilessia sperimentale \u00e8 noto ancor oggi come epilessia sperimentale riflessa o epilessia di Amantea. Queste ricerche, hanno fornito le basi fisiologiche per comprendere i meccanismi di alcune forme di epilessia umana. Altro merito in tema di epilessia fu l'aver notato che, mantenendo costanti gli altri parametri sperimentali, non in tutti gli animali sottoposti a sperimentazione era possibile indurre attacchi di epilessia. Egli intu\u00ec che fosse indispensabile per lo scatenamento dell'attacco epilettico anche una predisposizione costituzionale individuale dell'animale. Nell'epilessia riflessa di Amantea, gli stimoli cutanei possono scatenare convulsioni dato che le aree sensitivo-motorie della corteccia cerebrale si trovano in uno stato di ipereccitabilit\u00e0, questo stato si pu\u00f2 ricreare in laboratorio mediante l'applicazione topica di stricnina sulla corteccia cerebrale del cane. Applicando sulla corteccia motrice dischi di carta imbevuti con una soluzione di sale di stricnina all'1% osservarono che il trattamento topico con stricnina provocava convulsioni costituite da contrazioni ripetitive a carico dei muscoli del lato opposto all'area trattata con stricnina. Si cap\u00ec che la manifestazione motoria era sempre preceduta da iperestesia (sensibilit\u00e0 elevata agli stimoli) delle regioni cutanee vicine ai muscoli colpiti dall'evento epilettiforme e che la stricnina sembrava agire in modo selettivo anche sui centri sensitivi del nevrasse. L'evento epilettiforme poteva invece essere scatenato per stimolazione meccanica della cute corrispondente all'area corticale trattata con la sostanza convulsivante. L'evento si manifestava iniziando dai gruppi muscolari nelle vicinanze della regione cutanea stimolata e sfociava alla fine in una crisi epilettiforme generalizzata. Dopo il suo scatenamento, la crisi convulsiva poteva continuare per un certo periodo di tempo dopo la sospensione della stimolazione cutanea. \nUlteriori studi.\nEgli si interess\u00f2 anche alla fisiologia della nutrizione iniziando lo studio dei fattori vitaminici, in particolare delle vitamine B, C ed E, e delle relative carenze. Studi\u00f2 le problematiche legate all\u2019iponutrizione, al digiuno e alla rialimentazione. Analizz\u00f2 il valore nutritivo dei cereali e dei legumi nella alimentazione umana e formul\u00f2 il concetto di quoziente beri-berico che esprime il fabbisogno di vitamina B, in relazione al tasso del metabolismo glicidico. Infine ipotizz\u00f2 il concetto di \"fame specifica\", supponendo l'esistenza di meccanismi nervosi centrali capaci di promuovere un comportamento alimentare dell'animale orientato verso la preferenza e la ricerca di specifici alimenti di cui l'organismo ha necessit\u00e0.\nAlla fisiologia della riproduzione il Prof. Amantea studi\u00f2 i processi della spermatogenesi, la funzione della prostata e delle vescichette seminali, identificando per queste ultime una funzione secretoria e non di semplice serbatoio di spermatozoi. Mise inoltre a punto tecniche per la raccolta dello sperma, ideando la prima vagina artificiale, che ebbe positive ripercussioni in campo zootecnico per i procedimenti di fecondazione artificiale. "}
{"id": "1498932", "revid": "1666804", "url": "https://it.wikipedia.org/wiki?curid=1498932", "title": "Quinto Cecilio Metello Nepote", "text": "Biografia.\nEletto console nel 98 a.C. con Tito Didio, combatt\u00e9 nella penisola Iberica contro i Celtiberi e i Vaccei. riportando una sconfitta.\nSpos\u00f2 Licina Prima, da cui ebbe due figli, Quinto Cecilio Metello Celere e Quinto Cecilio Metello Nepote Minore, e una figlia, Cecilia Metella. In realt\u00e0 Quinto Cecilio Metello Celere dovrebbe essere il figlio del suo parente Quinto Cecilio Metello Celere, edile nell'88 a.C., che egli adott\u00f2 come proprio alla scomparsa del genitore naturale."}
{"id": "1498943", "revid": "63727", "url": "https://it.wikipedia.org/wiki?curid=1498943", "title": "Citro\u00ebn 15CV", "text": ""}
{"id": "1498947", "revid": "12940198", "url": "https://it.wikipedia.org/wiki?curid=1498947", "title": "Druuna Morbus Gravis", "text": ""}
{"id": "1498948", "revid": "1305772", "url": "https://it.wikipedia.org/wiki?curid=1498948", "title": "Presley", "text": ""}
{"id": "1498950", "revid": "287204", "url": "https://it.wikipedia.org/wiki?curid=1498950", "title": "Monte Libano", "text": "Il Monte Libano , in quanto designazione geografica, \u00e8 una catena montuosa che si estende attraverso l'intero Libano.\nGeografia.\n\u00c8 lunga circa 160 km, e corre parallelamente alla costa mediterranea, con la pi\u00f9 alta vetta, il Qurnat al-Sawda', che raggiunge i 3.088\u00a0m. Il Libano \u00e8 stato storicamente identificato grazie a questa catena montuosa che ha fornito protezione alle popolazioni locali. Le cime innevate hanno dato al Libano il suo stesso nome fin dall'antichit\u00e0: il termine \"laban\" infatti, in Aramaico significa \"bianco\" e ancor oggi, in Arabo ha il significato di \"latte\".\nDiversi fiumi hanno origine sul versante occidentale del Monte Libano per confluire poi nel Mar Mediterraneo, da nord verso sud Nahr Abou Ali, Nahr Ibrahim, Nahr El-Kelb, Nahr Beyrouth, Nahr El Damour e Nahr El Awali.\nIn Libano i cambiamenti non sono dettati dalle distanze geografiche bens\u00ec dalle altitudini. Le montagne sono diventate note per le loro foreste di querce e di pini. In alta quota sopravvivono boschi di cedri del Libano (\"Cedrus libani\"). I fenici adoperavano le foreste del Monte Libano per costruire le loro flotte e ne commercializzavano il legname coi loro vicini, tanto che il Tempio che si vuole sia stato costruito da re Salomone avrebbe fatto ampio uso di legno di cedro, a causa della sua resistenza agli effetti del tempo. I boschi di cedri sopravvissero quasi immutati grazie alle sapienti opere di riforestazione, almeno fino al XVI secolo.\nOggi la Foresta dei cedri di Dio \u00e8 protetta e alcune zone sono riserve naturali come la Riserva di Horsh Eden e la Riserva delle foreste di Tannourine.\nIl \"Monte Libano\" come nome politico.\nIl Monte Libano \u00e8 anche il nome con cui viene identificata l'entit\u00e0 semi-autonoma esistente in periodo ottomano e il governatorato centrale del moderno Libano (si veda Governatorato del Monte Libano).\nL'istituzione di una regione amministrativa del Monte Libano cominci\u00f2 a proporsi al tempo dell'affermazione del nazionalismo nell'Impero Ottomano. La locale comunit\u00e0 cristiana speriment\u00f2 periodi di oppressione sotto la leadership di esponenti musulmani. A partire dai primi del 1800, e per vari decenni, gli Ottomani consentirono l'insediamento di clan drusi, curdi e sunniti nell'area cristiana, sotto la protezione dell'esercito imperiale ottomano. La popolazione maronita della Montagna, vedendo questi insediamenti come una minaccia alla loro fragile identit\u00e0 arabo-cristiana, entr\u00f2 spesso in urto con questi insediamenti. Le potenze europee (essenzialmente la Francia e il Regno Unito) intervennero a sostegno della locale popolazione cristiana dopo i massacri del 1860, allorch\u00e9 10.000 cristiani furono sterminati in violenti urti con i Drusi. Nel 1861 il distretto autonomo del \"Monte Libano\" fu istituito all'interno della cornice statale ottomana, fruendo di una garanzia internazionale.\nEsso fu amministrato da un soggetto cristiano ottomano non-libanese (noto localmente come \"Mutasarrif\", (a guida quindi di una \"Mutasarrifiyya\", o Mutasarrifato). I cristiani costituirono la maggioranza della popolazione del Monte Libano, con un significativo numero per\u00f2 di Drusi al suo interno.\nDurante la prima guerra mondiale, l'Impero Ottomano lanci\u00f2 una campagna repressiva contro i maroniti, nel quadro di vasti massacri di cristiani condotti nell'area vicino-orientale. In questo ambito, la flotta ottomana decret\u00f2 un embargo dell'intera costa cosiddetta levantina, circondando la regione con truppe e tagliando fuori il Monte Libano dal resto del mondo. In Libano si stima oggi (forse con una certa sopravvalutazione) che met\u00e0 della popolazione del Monte Libano sia morta di carestia durante quel periodo, ma andrebbe anche ricordato che la carestia colp\u00ec assai duramente anche la popolazione musulmana della Siria, costringendo una buona parte dei suoi abitanti ad emigrare, per lo pi\u00f9 alla volta dell'America del Sud\nPer decenni i cristiani effettuarono pressioni sulle potenze europee e gli Stati Uniti perch\u00e9 fosse loro riconosciuto il diritto all'autodeterminazione, estendendo il loro minuscolo territorio libanese a quello che viene definito il \"Grande Libano\", riferendosi a quell'area geografica che comprende il Monte Libano e la sua costa alla valle della Biq\u0101\u02bf a est.\nLa Francia prese il controllo dei possedimenti ex-ottomani nell'area settentrionale della cosiddetta Mezzaluna Fertile e pot\u00e9 quindi ampliare i confini del Monte Libano nel 1920, formando in tal modo il Grande Libano che fu popolato da ci\u00f2 che rimaneva delle comunit\u00e0 cristiane del Vicino Oriente. I cristiani poterono vantare in tal modo un cospicuo vantaggio territoriale, valutabile in circa il doppio di quanto avevano richiesto (ad esempio al Libano fu annessa la provincia di Tripoli, storicamente da sempre parte della Siria) la speranza di offrire ospitalit\u00e0 a tutti i cristiani dell'area non si concretizz\u00f2 e le nuove frontiere e, anzi, con l'andar del tempo la stessa maggioranza cristiana del Libano non fu pi\u00f9 tale, allorch\u00e9 nei suoi confini entrarono oltre 2 milioni di profughi palestinesi (un'esigua minoranza della quale era di religione cristiana), gettando le basi della futura drammatica guerra civile che avrebbe squassato il Paese e che avrebbe portato in Libano, sotto le bandiere di una Forza Araba di Dissuasione (FAD), voluta dalla Lega degli Stati Arabi la potente vicina della Siria, da sempre interessata alla costruzione invece di una Grande Siria, al cui interno si sarebbe potuto comprendere lo stesso Libano."}
{"id": "1498951", "revid": "110157", "url": "https://it.wikipedia.org/wiki?curid=1498951", "title": "Bel\u00e9m (Para\u00edba)", "text": "Bel\u00e9m \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1498957", "revid": "20973", "url": "https://it.wikipedia.org/wiki?curid=1498957", "title": "Ilaria Damico", "text": ""}
{"id": "1498958", "revid": "110157", "url": "https://it.wikipedia.org/wiki?curid=1498958", "title": "B\u0103cia", "text": "B\u0103cia (in ungherese \"B\u00e1csi\", in tedesco \"Schaferdorf\") \u00e8 un comune della Romania di 1.832 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: B\u0103cia, Petreni, T\u00e2mpa, Totia.\nB\u0103cia ha dato i natali all'uomo politico Petru Groza (1884-1958)."}
{"id": "1498959", "revid": "287204", "url": "https://it.wikipedia.org/wiki?curid=1498959", "title": "Bacia", "text": ""}
{"id": "1498960", "revid": "51668", "url": "https://it.wikipedia.org/wiki?curid=1498960", "title": "Angeli Caduti", "text": ""}
{"id": "1498961", "revid": "287204", "url": "https://it.wikipedia.org/wiki?curid=1498961", "title": "Cosimo Ulivelli", "text": "Biografia.\nUlivelli fu attivo principalmente a Firenze, dove fu il maggiore allievo e assistente del Volterrano. Dopo la scomparsa del suo maestro intraprese una lunga carriera di successo, soprattutto come frescante per i maggiori conventi e palazzi privati fiorentini. Per esempio affresc\u00f2 la parte superiore della navata della basilica della Santissima Annunziata, le lunette dei chiostri del Carmine, di Santo Spirito e di San Marco, la sala capitolare di Santa Felicita. \nDipinse anche l'abside della abbazia di San Martino in Campo, distrutta durante i restauri degli anni '70 del '900.\nPer tutta la vita non si allontan\u00f2 dallo stile del suo maestro Volterrano, utilizzandolo in numerose opere facilmente riconoscibili soprattutto dai colori pastelli, dai panneggi morbidi come di velluto, dalle ombre ovattate; lo eguagli\u00f2 in alcune opere che in passato furono riferite al Volterrano stesso (come i ritratti nel palazzo Galli Tassi), ma in generale non ne raggiunse mai la spregiudicata inventiva, n\u00e9 la libert\u00e0 della pennellata fluida. "}
{"id": "1498962", "revid": "125774818", "url": "https://it.wikipedia.org/wiki?curid=1498962", "title": "Yari Gugliucci", "text": " \nBiografia.\nNato a Salerno, Yari (nome di origine Sioux) vi trascorre l'infanzia e l'adolescenza. Gi\u00e0 a 13 anni debutta presso il teatro San Genesio di Salerno. Dopo la maturit\u00e0 classica, nel 2001 si laurea in sociologia presso l'Universit\u00e0 degli studi di Salerno e successivamente consegue una laurea specialistica in filosofia.\nEsordisce nel cinema nel 1996 con il film \"Isotta\" di Maurizio Fiume, regista che nel 2003 gli affida il ruolo di Giancarlo Siani, giornalista napoletano assassinato dalla camorra nel 1985, nel film \"E io ti seguo\".\nNon mancano collaborazioni con grandi registi, come Lina Wertm\u00fcller in \"Ferdinando e Carolina\" (1999), dove veste i panni di Gennarino Rivelli, amico del Re Borbone, e nel film per la televisione \"Francesca e Nunziata\" (2001), e come i Fratelli Taviani nella miniserie televisiva \"Luisa Sanfelice\" (2004), nel ruolo del giacobino Michele Capopolo.\nIl regista polacco Rebinsky lo vuole nel suo riadattamento de \"La tempesta\" di William Shakespeare, nel ruolo Caliban, accanto a Michelle Pfeiffer e Kevin Kline. In Gran Bretagna Gugliucci gira anche il film televisivo coprodotto da BBC e Hbo, \"La mia casa in Umbria\", di Richard Loncraine (2003), accanto a Maggie Smith e Timothy Spall, con il quale lavora di nuovo nel 2008 nel remake di \"Camera con vista\", di Nicholas Renton prodotto da Itv.\nYari Gugliucci lavora quindi in televisione vestendo i panni di uno strampalato avvocato divorzista in \"Cuore contro cuore\" di Riccardo Mosca. Con Stefano Reali gira la miniserie televisiva \"Eravamo solo mille\" (2006), nel ruolo dell'ultimo Re di Napoli, Francesco II, e \"Caruso, la voce dell'amore\" (2012), in quello di Giovanni Caruso.\n\u00c8 autore del romanzo \"Billy Sacramento\"."}
{"id": "1498964", "revid": "767487", "url": "https://it.wikipedia.org/wiki?curid=1498964", "title": "Citro\u00ebn AC6", "text": " \nLa AC6 o C6 \u00e8 un'autovettura di fascia alta, costruita tra il 1928 ed il 1932 dalla Casa automobilistica francese Citro\u00ebn.\nStoria e profilo.\nLa \"AC6\" sanc\u00ec il debutto della Casa del \"double chevron\" nel segmento delle auto di lusso e nell'ambito dei motori a 6 cilindri.\nDebutto.\nFu presentata al Salone di Parigi nell'ottobre del 1928 assieme alla \"sorella minore\" AC4, con cui condivideva il telaio e numerose soluzioni tecniche. La denominazione \"AC6\" era composta dalle iniziali di Andr\u00e9 Citro\u00ebn, storico fondatore della Casa francese, e dalla cifra \"6\" che indicava il numero di cilindri del motore, anche se di l\u00ec a poco, questo modello fin\u00ec per essere denominato semplicemente \"C6\". La \"AC6\" fu prodotta parallelamente alla \"sorella minore\" AC4 e le rispettive storie dell'una e dell'altra vettura furono influenzate reciprocamente.\nCaratteristiche.\nLa \"AC6\" nasceva sullo stesso telaio della \"AC4\" a passo lungo, in realt\u00e0 leggermente pi\u00f9 corto (misurava infatti 2,95 metri contro i 2,97 della \"AC4\" a passo lungo). Vennero per\u00f2 mantenute le principali soluzioni meccaniche, e quindi le sospensioni ad assale rigido, le molle a balestra semiellittica, gli ammortizzatori a frizione e i freni a tamburo, ma gli obiettivi commerciali erano diversi: la \"AC6\" era una versione pi\u00f9 lussuosa della \"AC4\", con motore pi\u00f9 grande e potente. Quest'ultimo, accoppiato ad un cambio manuale a 3 marce, era anch'esso derivato dall'unit\u00e0 da 1.6 litri che equipaggiava la \"AC4\", ma con due cilindri in pi\u00f9. Perci\u00f2, ferme restando le misure di alesaggio e corsa (pari a 72x100 mm), la cilindrata crebbe fino a 2442 cm\u00b3, mentre la potenza massima sal\u00ec a 45 CV. La velocit\u00e0 massima era di 105\u00a0km/h (contro i 90\u00a0km/h della \"AC4\") a fronte di un consumo medio di 14 litri per 100\u00a0km. Sostanzialmente, la base meccanica della \"AC6\" era quindi simile a quella della \"AC4\", anche se per\u00f2 non mancarono alcune differenze significative, come ad esempio la distribuzione, che nella \"AC4\" era a cascata di ingranaggi, mentre nella \"AC6\" era a catena. Altra differenza stava nel tipo di trasmissione, che nella \"AC6\" era a giunto cardanico. Inoltre, la \"AC6\" disponeva di un serbatoio carburante da 55 litri, mentre la \"AC4\" aveva un serbatoio da 38 litri.\nEvoluzione.\nLe caratteristiche appena descritte sarebbero dovute bastare ad inserire la \"AC6\" un gradino sopra la \"AC4\" nella gamma Citro\u00ebn. In realt\u00e0, le somiglianze troppo evidenti con la \"AC4\" e le poche differenze strutturali tra l'una e l'altra ne penalizzarono le vendite, almeno nelle prime fasi della sua commercializzazione. La \"AC6\" fu vista come una versione pi\u00f9 lussuosa della \"AC4\" e niente pi\u00f9. Di sicuro il prezzo di listino, superiore mediamente di 8.500 franchi a parit\u00e0 di carrozzeria ed allestimento, non veniva giustificato dalla potenziale clientela.\nPerci\u00f2 Andr\u00e9 Citro\u00ebn corse ai ripari e gi\u00e0 nel maggio del 1929 sostitu\u00ec la \"AC6\" con la C6 E (dove la \"E\" stava per \"enlargie\", che in francese significa \"allargata\"). Questa versione si differenziava rispetto alla \"AC6\" per il telaio dalle carreggiate allargate (da 1.32 ad 1.39 metri) in modo da ospitare carrozzerie pi\u00f9 larghe di 8\u00a0cm e permettere una maggior abitabilit\u00e0 interna e per alcuni interventi estetici (pararti cromato a doppia lama, baule posteriore \"a conchiglia\", vetri \"Securit\"). Ci\u00f2 confer\u00ec anche un aspetto pi\u00f9 \"importante\" alla vettura, che quindi consolid\u00f2 ik suo ruolo di top di gamma della casa del \"double chevron\" alla fine degli anni '20 del XX secolo. Vennero introdotte anche due nuove varianti di carrozzeria, berlina e torpedo. Grazie a questi nuovi interventi e ad alcune migliorie al motore, gli ordini si fecero pi\u00f9 consistenti ed il successo cominci\u00f2 ad arrivare: il primo anno di produzione si concluse con circa 15.000 esemplari prodotti. \nAlla fine del 1929 la \"C6 E\" fu a sua volta sostituita dalla \"C6 F\", caratterizzata dalla presenza di nuovi e pi\u00f9 confortevoli ammortizzatori idraulici in luogo di quelli a frizione e di supporti in gomma per il motore, che ridussero le vibrazioni (un antipasto di quello che di l\u00ec a poco sarebbe divenuto noto con il nome di \"motore flottante\"). Le carreggiate vennero ulteriormente allargate, in questo caso di altri 3\u00a0cm, mentre la dotazione e l'equipaggiamento furono arricchiti. Vennero infine introdotte nuove varianti di carrozzeria, coup\u00e9 e landaulet.\nNel giugno del 1930 fu la volta della \"C6 S\", nota con la denominazione commerciale di \"C6 CGL\", dove la sigla stava per \"Citro\u00ebn Grand Luxe\" ed anticipava le numerose novit\u00e0 di questa evoluzione del modello \"C6\": innanzitutto il motore fu portato a 2650\u00a0cm\u00b3 con conseguente aumento della potenza massima a 53 CV. Il motore fu reso anche pi\u00f9 affidabile grazie ad un nuovo sistema di raffreddamento che interessava addirittura le candele, ma venne montato anche un nuovo albero a gomiti in acciaio e nuove bielle in lega. La vettura fu resa disponibile in due varianti di passo: oltre al gi\u00e0 presente telaio con interasse da 2.95 metri fu disponibile anche un nuovo telaio da 3.12 metri di interasse. Fu anche introdotta la versione roadster.\nNell'aprile del 1932 si ebbe l'ultima evoluzione della gamma \"C6\", denominata \"C6 G\" e caratterizzata dalla presenza del motore flottante, un sistema che consisteva nel poggiare il motore su supporti elastici in caucci\u00f9, progettati in modo da eliminare le oscillazioni e le vibrazioni del motore ed avere cos\u00ec una guida pi\u00f9 confortevole e silenziosa.\nAlla fine dell'estate la \"C6\" fu tolta di produzione per fare spazio alla Citro\u00ebn 15CV."}
{"id": "1498965", "revid": "110157", "url": "https://it.wikipedia.org/wiki?curid=1498965", "title": "B\u0103i\u021ba", "text": "B\u0103i\u021ba (in ungherese \"Boica\" oppure \"Medvepataka\", in tedesco \"Pernseifen\") \u00e8 un comune della Romania di 3.917 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 11 villaggi: Barbura, B\u0103i\u021ba, C\u0103inelu de Sus, Cr\u0103ciune\u0219ti, Fize\u0219, H\u0103r\u021b\u0103gani, Lunca, Ormindea, Pe\u0219tera, S\u0103li\u0219te, Trestia."}
{"id": "1498970", "revid": "767487", "url": "https://it.wikipedia.org/wiki?curid=1498970", "title": "B\u0103tr\u00e2na", "text": "B\u0103tr\u00e2na \u00e8 un comune della Romania di 161 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: B\u0103tr\u00e2na, Fa\u021ba Ro\u0219ie, Piatra, R\u0103chi\u021baua."}
{"id": "1498971", "revid": "287204", "url": "https://it.wikipedia.org/wiki?curid=1498971", "title": "Batrana", "text": ""}
{"id": "1498972", "revid": "93556", "url": "https://it.wikipedia.org/wiki?curid=1498972", "title": "Massimo V Hakim", "text": "Genealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "1498975", "revid": "767487", "url": "https://it.wikipedia.org/wiki?curid=1498975", "title": "Piero Brega", "text": "Architetto e musicista, Brega \u00e8 stato tra i soci fondatori del Circolo Gianni Bosio. Ha iniziato a occuparsi di musica nel 1970, con registrazioni sul campo e con lo studio di materiale musicale del Lazio. Da questo lavoro ha preso le mosse l'importante esperienza del Canzoniere del Lazio, di cui Brega \u00e8 stato animatore e voce solista fino al 1976. La fusione di elementi etnici e tradizionali (non solo dell'Italia centrale) con sonorit\u00e0 progressive e jazz e con la musica d'avanguardia, che aveva contraddistinto il Canzoniere del Lazio, ha poi avuto un breve seguito nel progetto Carnascialia. Negli stessi anni Brega si \u00e8 anche dedicato a musicare diversi spettacoli teatrali, ed \u00e8 stato voce solista nell'opera di Giovanna Marini \"Il regalo dell'Imperatore\".\nDopo un silenzio discografico piuttosto lungo a cui Brega si \u00e8 dedicato alla sua professione di architetto, negli anni duemila \u00e8 tornato a pubblicare dischi, questa volta a proprio nome, debuttando come cantautore in senso stretto.\nIl suo primo CD da solista, \"Come li viandanti\", prodotto nel 2004 dal Circolo Gianni Bosio e dal Manifesto, produzione artistica di Peter Quell, arrangiamenti di Enzo Pietropaoli vede la collaborazione di insigni musicisti: Enzo Pietropaoli (contrabbasso), Danilo Rea (pianoforte), Michele Ascolese (chitarra), Antonello Salis (fisarmonica), Paolo Fresu (tromba), Ambrogio Sparagna (organetto), Roberto Gatto (batteria), Nando Citarella (tammorra), Marcello Sirignano (violino), Gabriele Coen (clarinetto), Antonello Ricci (zampogna calabrese e canto), Elio Rivagli (batteria), Fulvio Maras e Piero Fortezza (percussioni) e altri ancora."}
{"id": "1498976", "revid": "2039709", "url": "https://it.wikipedia.org/wiki?curid=1498976", "title": "Leoncavallo (centro sociale)", "text": "Il Leoncavallo \u00e8 uno storico centro sociale autogestito di Milano, fondato nel 1975 e dagli anni 2000 autodefinito \"Spazio pubblico autogestito\" (Leoncavallo S.P.A.) anzich\u00e9 \"centro sociale\".\nPosizionato fino al 1994 in via Leoncavallo nel quartiere Casoretto, poi per un breve periodo in via Salomone, si \u00e8 quindi spostato in via Watteau.\nStoria.\n1975-1978, occupazione popolare, lotta all'eroina e omicidio di Fausto e Iaio.\nLa prima occupazione, il 18 ottobre 1975, fu di un piccolo stabile di via Mancinelli, nella periferia nord-est della citt\u00e0, ad opera di alcuni \"comitati di Caseggiato\" (in particolare di Casoretto e Lambrate), dei collettivi anti-fascisti della zona e Avanguardia Operaia, e di qualche esponente dei movimenti Lotta Continua e Movimento Lavoratori per il Socialismo. Erano quindi rappresentate un'ampia gamma di ideologie, dagli \"ex cattolici\" libertari ai marxisti-leninisti. L'edificio, precedentemente utilizzato da tre aziende, era in stato di abbandono da anni. Una volta entrati nello stabile gli occupanti si resero conto dell'enorme magazzino abbandonato adiacente, di oltre 3600\u00a0m\u00b2, che si affacciava su via Ruggero Leoncavallo e ne fecero la sede del centro sociale fino al 1994.\nNel piano regolatore del 1975, su pressione del Consiglio di zona, l'area avrebbe dovuto essere sottoposta a vincolo per \"servizi collettivi\", ma per un \"errore\" la variazione non comparve nella prima versione del documento, successivamente rivisto con l'introduzione del vincolo.\nIl Leoncavallo si profil\u00f2 quindi come una realt\u00e0 di importanza cittadina ma fortemente radicato nel quartiere, in particolare all'ampia componente operaia di questo. La periferia nord-est di Milano era infatti sede di moltissime fabbriche e veniva considerata una estensione cittadina dell'area di Sesto San Giovanni definita la \"Stalingrado d'Italia\". Un certo grado di dialogo con le istituzioni si venne a creare, in particolare con le realt\u00e0 del quartiere e con esponenti del PSI.\nLe prime attivit\u00e0 che furono realizzate dopo la pulizia ed il restauro della struttura, oltre ai concerti ed ai laboratori artistici ed artigianali, furono una stamperia per il materiale di controinformazione, l'allestimento di un capannone a teatro per alcune compagnie teatrali, la realt\u00e0 femminista \"Casa delle donne\", la \"Scuola Popolare\" per permettere di far giungere alla licenza media i lavoratori. Fu inoltre trasmessa, dal 1978 al 1980, la radio libera \"Radio Specchio Rosso\".\nNegli anni seguenti l'eroina divenne un'emergenza sociale sempre pi\u00f9 grave nelle periferie milanesi e al centro sociale venivano organizzate \"ronde anti-spaccio\" nel quartiere. Il 18 marzo 1978 vennero uccisi i due militanti leoncavallini Fausto e Iaio (Fausto Tinelli e Lorenzo Iannucci), a causa delle indagini sul traffico di eroina e cocaina nel quartiere che stavano portando avanti. Al centro sociale vennero stampati in una notte decine di migliaia di volantini, giunti in tutta Europa attraverso i canali del movimento. Ai funerali, avvenuti due giorni dopo il sequestro Moro, parteciparono 100.000 persone. Fu deciso di sfilare con bandiere rosse e striscioni operai, ma senza i simboli dei partiti e dei movimenti. Da quel momento le madri dei due ragazzi ed altre donne del quartiere iniziarono a partecipare alla vita del centro sociale, dando vita al gruppo delle \"mamme del Leoncavallo\".\n1978-1985, crisi del movimento operaio.\nA fine anni settanta il Leoncavallo fu partecipe delle fratture che divisero il movimento, in seguito alla radicalizzazione della lotta armata. Le attivit\u00e0 del centro sociale divennero pi\u00f9 frammentate, con parecchi gruppi sempre meno in contatto tra loro, seguendo la logica della non-esclusione di nessuno. Le Brigate Rosse, che avevano anche emesso un comunicato di solidariet\u00e0 per l'omicidio di Fausto e Iaio, godevano fino al 77'-78' di una certa simpatia in una parte del centro sociale. Dal 1978 parte di essi fuoriusc\u00ec dal Leoncavallo e si un\u00ec alla lotta armata. L'attivit\u00e0 politica verter\u00e0 negli anni seguenti principalmente attorno al tema della \"lotta alla repressione\". Si disperde nei primi anni 1980 buona parte degli occupanti della prima ora. Nel 1983 alcune persone legate al centro vengono inquisite per collusione con i movimenti armati.\nLa riconversione della periferia milanese da realt\u00e0 industriale a zona sempre pi\u00f9 residenziale port\u00f2 il centro sociale a perdere progressivamente l'identit\u00e0 operaia e strettamente legata al quartiere che lo contraddistingueva. Movimenti giovanili e studenteschi divennero sempre pi\u00f9 protagonisti della realt\u00e0.\n1985-1994, apertura alle nuove culture giovanili e tentato sgombero del 1989.\nDal 1980 il gruppo immobiliare \"Scotti\" proprietario dello stabile cerc\u00f2 di riottenere l'utilizzo di gran parte della struttura, ma gli fu negato. Vinse negli anni successivi un ricorso al TAR ed uno al Consiglio di Stato, facendo leva sull'assenza del vincolo nella prima stesura del piano regolatore del 1975 e sull'attesa riconversione della vicina stazione dei tram in area per servizi, poi non avvenuta.\nNel 1985 il centro sociale si apr\u00ec, con alcune contraddizioni interne, a un collettivo di giovani punk e ad appartenenti ad altre subculture giovanili minori (dark, industrial, neopsichedelici), molto lontani dagli schemi della politica esistente fino ad allora; una fetta consistente di essi era costituito da ex-occupanti del centro sociale Virus. Da tale incontro prese vita l\"'Helterskelter\", collettivo che per alcuni anni organizz\u00f2 concerti ed altre iniziative culturali negli spazi del Leoncavallo, ospitando diversi gruppi, performer e artisti di livello internazionale (Henry Rollins, DOA, Scream, O!Kult, Borghesia, \u00c9tant donn\u00e9s). Negli anni seguenti il centro sociale divenne un punto di riferimento della musica indipendente italiana.\nNella seconda met\u00e0 degli anni ottanta il centro fu punto di riferimento, tra gli altri, di collettivi che facevano riferimento all'Autonomia Operaia.\nNella primavera del 1989 l'immobiliare \"Scotti\" vendette l'area al gruppo \"Cabassi\", che ottenne dall'amministrazione comunale guidata da Paolo Pillitteri la decisione dello sgombero del centro sociale, al fine di demolirlo e costruire uffici e negozi. Il 16 agosto approfittando del periodo vacanziero fu tentato lo sgombero, ma gli occupanti opposero inaspettata resistenza. Ne seguirono violenti scontri, con il lancio di centinaia di lacrimogeni nel centro sociale e gli occupanti che dal tetto dell'edificio lanciavano pietre e bottiglie molotov su carabinieri e polizia. I reparti speciali con l'esplosivo aprirono un varco nei muri ed entrarono nell'edificio. Furono arrestate le persone presenti sul tetto e denunciati a piede libero altri 55 manifestanti che erano riusciti a fuggire in via Lambrate. I 26, accusati in particolare per l'utilizzo delle molotov, furono condannati successivamente ad 1 anno e 6 mesi di carcere, con la condizionale. La sentenza concesse per\u00f2 loro attenuanti per \"aver agito per alti valori morali e sociali\" e sugger\u00ec pesanti responsabilit\u00e0 dell'amministrazione comunale:\nI muri interni dell'edificio vennero abbattuti, e con essi gli storici murali; nello sgombero vennero devastati tutti gli oggetti trovati all'interno del centro, compresi parecchi computer funzionanti. Gi\u00e0 a partire dai giorni seguenti per\u00f2 l'area venne rioccupata e part\u00ec la ripulitura e ricostruzione del centro. Il Leoncavallo prosegu\u00ec cos\u00ec l'attivit\u00e0 negli anni seguenti, divenendo sempre pi\u00f9 punto di riferimento per i centri sociali di tutta Italia.\nLa resistenza allo sgombero, dal punto di vista dell'immaginario, costitu\u00ec un formidabile volano di aggregazione giovanile e fu la base della nascita del movimento dei centri sociali in Italia. Ebbe riscontri anche in Inghilterra, Francia, Usa.\nA partire dallo sgombero si cre\u00f2 una frattura all'interno del centro sociale tra coloro che vedevano il centro come parte di un movimento pi\u00f9 ampio (\"Transiti\", collettivo \"Ma chi vi ha autorizzato?\", cani sciolti, etc.) e coloro che volevano fare del Leoncavallo una realt\u00e0 politica con leader riconosciuti (Daniele Farina) e punto di riferimento per gli altri centri sociali.\nGran parte di coloro che furono arrestati sul tetto facevano parte del primo gruppo e si allontanarono dal Leoncavallo quando prevalse la linea del secondo gruppo.\nInizialmente i seguaci di Farina portarono il Leoncavallo ad una pratica di violenza di piazza che culmin\u00f2 negli scontri del primo maggio 1991 in piazza del Duomo.\nGradualmente per\u00f2, venuta meno l'esigenza di mantenere una leadership dentro e fuori il Leoncavallo con una \"immagine rivoluzionaria\" e creatasi invece una lunga lista di denunce nei loro confronti, i seguaci di Farina rimisero in discussione le loro modalit\u00e0 d'azione e le loro alleanze.\nL'avvicinamento a posizioni nonviolente port\u00f2 ad un ripensamento critico della strategia di resistenza attiva effettuata nel 1989 e inizi\u00f2 il percorso che li port\u00f2 ad entrare nel Partito della Rifondazione Comunista dieci anni dopo.\nDal 1994, trasferimento in via Watteau.\nNel 1994 la sede storica viene definitivamente abbandonata. In linea con le posizioni nonviolente assunte e con la scelta di cercare la mediazione con partiti ed istituzioni gli occupanti scelsero di non cercare lo scontro con le forze dell'ordine. Fu concordato con la questura uno sgombero in cui i leoncavallini avrebbero opposto resistenza passiva e fu assegnata per sei mesi una sede in via Salomone.\nIl 20 gennaio 1994 i presenti al presidio di protesta che venne indetto vennero portati fuori dalla polizia e \"scortati\" in una sorta di corteo che attravers\u00f2 la citt\u00e0 fino alla nuova sede. Durante le operazioni di trasferimento si verificarono per\u00f2 disordini e scontri con le forze dell'ordine, che portarono alla denuncia di numerosi manifestanti, 72 dei quali vennero condannati.\nDa questo momento i militanti del Leoncavallo iniziarono ad utilizzare delle tute bianche con cappuccio come \"divisa\" (o meglio come \"non divisa\", secondo le teorizzazioni del movimento) per il servizio d'ordine interno durante le manifestazioni e le azioni di resistenza passiva. La scelta fu presa come ironica risposta ad una battuta del sindaco leghista Marco Formentini che disse \"che da quel momento, solo spettri si sarebbero aggirati per la citt\u00e0\". L'utilizzo di tali abiti era stato suggerito da esponenti dei centri sociali legati al movimento zapatista e divenne da allora tratto distintivo della rete politica \u00a1Ya basta! fino al 2001, quando furono abbandonate nei mesi precedenti ai fatti del G8 di Genova in quanto rischiavano di diventare un \"tratto identitario\" di quello che venne effettivamente definito movimento delle Tute Bianche.\nLe tute bianche furono utilizzate per la prima volta nell'autunno del 1993 durante una performance a sostegno di Radio Onda Diretta sul tetto di via Leoncavallo e successivamente durante la manifestazione del 10 settembre 1994.\nIl centro sociale si trasfer\u00ec quindi temporaneamente in via Salomone 71, nella periferia sud-est della citt\u00e0, in un capannone industriale assegnato per sei mesi dal prefetto. Questo verr\u00e0 sgomberato a sorpresa il 9 agosto dopo assicurazioni in senso contrario della polizia. Per un mese il Leoncavallo rimane senza sede, quindi l'8 settembre venne occupata una ex cartiera in via Watteau, in zona Greco, con l'avallo non ufficiale del proprietario Marco Cabassi, figlio del proprietario della sede storica. La famiglia Cabassi per alcuni anni non richiese lo sgombero dell'immobile, che si trova in un'area sottoposta a vincolo di destinazione industriale e quindi di minor valore rispetto a via Leoncavallo.\nIl 10 settembre 1994 si svolse una manifestazione di protesta dello sgombero di agosto che fin\u00ec in scontri da piazza Cavour fino alla sede che verr\u00e0 cinta d'assedio dalle forze dell'ordine.\nSempre nel 1994 iniziarono le trasmissioni di Radio Onda d'urto di Milano, legata al Leoncavallo.\nIl nuovo spazio, ampio 4.000\u00a0m\u00b2 al coperto, pi\u00f9 cortili, spazi verdi e sotterranei, venne strutturato come un piccolo quartiere, con una \"piazza\" centrale sempre aperta e le varie strutture attorno.\nNel Dicembre 1995 la sede di via Watteau fu oggetto di una violenta perquisizione in cui furono danneggiati libri, quadri ed altri oggetti mentre i presenti furono legati e costretti ad assistere ai vandalismi. Una manifestazione di protesta organizzata da Primo Moroni si tenne sotto Natale senza incidenti in una citt\u00e0 blindata. In un'altra occasione degli agenti furono malmenati..\nIl 19 settembre 1998 i centri sociali del nordest vicini al Leoncavallo presentarono presso il centro sociale milanese la \"Carta di Milano\", un documento politico che sintetizza le rivendicazioni dell'area che verr\u00e0 identificata come \"tute bianche\". Le richieste principali riguardano l'amnistia per i detenuti politici, la liberalizzazione delle droghe leggere, la chiusura dei CPT, la scarcerazione dei malati gravi e dei malati di AIDS. L'impegno a\n profila una propensione al dialogo con i partiti e comporta una frattura insanabile con le aree anarchiche e dell'Autonomia.\nDivengono quindi centrali nell'attivit\u00e0 politica temi quali il reddito di cittadinanza, l'antiproibizionismo, la contestazione del precariato e la critica alla criminalizzazione dei migranti ed alla loro detenzione nei CPT. Il centro sociale prende il nome \"Leoncavallo S.P.A.\" (Spazio Pubblico Autogestito). Negli ultimi anni si stringe il rapporto con il partito Rifondazione Comunista, nelle cui fila viene eletto come indipendente Daniele Farina, esponente del Leoncavallo, dal 2001 al 2006 nel consiglio comunale di Milano e dal 2006 al 2008 Deputato in parlamento.\nDal 1999, la famiglia Cabassi, proprietaria della struttura di via Watteau, torna a chiedere di rientrare in possesso dell'immobile. Negli anni successivi viene pi\u00f9 volte annunciato lo sfratto e lo sgombero, mentre le trattative proseguono con la mediazione dell'amministrazione comunale. Viene ipotizzata la costituzione di una cordata di \"garanti\", tra i quali la famiglia Moratti, ed il centro sociale si dice disponibile a pagare un affitto di 80.000 euro, cifra molto lontana dalle richieste dei proprietari.\nNel 2006 l'assessore alla cultura Vittorio Sgarbi ha inserito nella programmazione della \"Giornata del Contemporaneo\" i murali dell'ex cartiera, definendoli \"Cappella Sistina della contemporaneit\u00e0, un luogo d'arte permanente da visitare come il Pac, la Triennale, Palazzo Reale, gli altri luoghi al centro della Giornata del Contemporaneo\". \u00c8 stato anche pubblicato un catalogo: \"I graffiti del Leoncavallo\", 2006, Skira.\nNel 2011 la giunta del nuovo sindaco Giuliano Pisapia ha aperto un tavolo tra il centro e la propriet\u00e0 Cabassi affinch\u00e9 la posizione venga regolarizzata entro Natale. L'annuncio \u00e8 stato diffuso dal portavoce del Leoncavallo nonch\u00e9 coordinatore cittadino di Sinistra Ecologia Libert\u00e0, Daniele Farina, e la decisione ha alimentato le polemiche dell'opposizione. In seguito a questi accordi, dopo oltre 30 sfratti accumulati dal 1975, le associazioni del Leoncavallo devono pagare un affitto di 500\u00a0000 euro annui (contro i 700\u00a0000 richiesti dalla famiglia Cabassi).\nIniziative.\nIl Leoncavallo \u00e8 stato promotore e sede di molte iniziative e attivit\u00e0 politiche, musicali e culturali a carattere sia italiano che internazionale:"}
{"id": "1498977", "revid": "584834", "url": "https://it.wikipedia.org/wiki?curid=1498977", "title": "CSOA Leoncavallo", "text": ""}
{"id": "1498983", "revid": "144796", "url": "https://it.wikipedia.org/wiki?curid=1498983", "title": "Maria Vetsera", "text": "Maria e Rodolfo furono trovati morti nella tenuta di caccia di Mayerling, nella Bassa Austria. Tutto fa pensare a un caso di omicidio-suicidio; alcuni, per\u00f2, hanno avanzato l'ipotesi che non solo la baronessa, ma anche l'arciduca fossero stati in realt\u00e0 uccisi (vedi: \"Fatti di Mayerling\").\nOrigini delle famiglie Vetsera e Baltazzi.\nLa famiglia Vetsera (in origine 'V\u00e9csera', 'V\u00e9cera' o 'V\u00e9scera' ) era originaria di un piccolo paese a sud di Presburgo denominato all'epoca \u00dazor (in ungherese, dal 1948 \u00daszor) e oggi Kvetoslavov. Il padre di Maria, Albin (Presburgo, 1825 - \u2020 Alessandria d'Egitto, 14 novembre 1887), era figlio di Georg Berhard Vetsera (1796 - 1870) che tra il 1839 e il 1849 fu capitano della citt\u00e0 di Bratislava.\nAlbin, grazie ai servigi resi da suo padre all'imperatore Francesco Giuseppe, pot\u00e9 studiare all'Accademia diplomatica di Vienna iniziando cos\u00ec una carriera che lo avrebbe portato ad assumere incarichi in importanti ambasciate in Europa e nel Medio Oriente.\nNel 1863 Albin conobbe a Costantinopoli Elena (H\u00e9l\u00e8ne) Baltazzi (Marsiglia, 1847 - \u2020 Vienna, 1\u00ba febbraio 1925), di origini italiane, figlia di Theodor Baltazzi, ricco consigliere finanziario del sultano e uno tra gli uomini pi\u00f9 facoltosi di Costantinopoli. I due si sposarono il 2 aprile 1864 a Costantinopoli, ma nel 1868 la famiglia si divise e, mentre Elena si stabiliva a Vienna, Albin fu trasferito a San Pietroburgo.\nA Vienna nasceva quindi Maria, terza di quattro fratelli (Ladislaus 1865; Johanna 1868; Maria 1871; Franz Albin 1872). Albin Vetsera fu nominato nel 1867 cavaliere dell'Ordine di Leopoldo (ordine imperiale austriaco) per meriti inerenti al suo lavoro diplomatico e, sempre per tali meriti, il 2 ottobre del 1869 gli fu conferito l'Ordine di Santo Stefano (ordine reale ungherese), venendo cos\u00ec egli innalzato al ceto baronale; di qui deriva il \"Freiin\" aggiunto al cognome di Maria Vetsera: difatti \"Freiin\" (propriamente \"Freiherrin\") significa 'baronessa' in tedesco e solitamente il \"von\" si anticipa ai cognomi degli aristocratici germanici. La famiglia Vetsera al suo arrivo a Vienna abit\u00f2 inizialmente in Schuttelstra\u1e9ee 11; pi\u00f9 tardi si trasfer\u00ec nel palazzo Vetsera-Baltazzi in Salesianer Gasse 11, che rimase di loro propriet\u00e0 fino al 1897.\nNel corso degli anni ottanta dell'Ottocento il salotto dei Vetsera divenne uno dei pi\u00f9 frequentati dall'alta borghesia e dalla nobilt\u00e0 viennese.\nLa vita.\nDalla nascita al 1888.\nMarie Alexandrine von Vetsera nacque quindi a Vienna il 19 marzo 1871 e durante l'infanzia e l'adolescenza visse a Londra e al Cairo seguendo gli spostamenti del padre nella sua carriera diplomatica. Bruna, formosa e di aspetto piacente, dotata di temperamento melodrammatico e passionale, la ragazza era soprannominata dagli intimi \"Mary dear\". Negli anni settanta e ottanta dell'Ottocento, durante la stagione estiva, si recava spesso con la famiglia in villeggiatura a Pardubice, nell'odierna Repubblica Ceca, dove prima Elena e poi Maria conobbero la contessa Marie Louise von Larisch-Wallersee che tanta parte avr\u00e0 nella tragedia di Mayerling.\nPer quanto riguarda la vita di Maria Vetsera sembra non esserci molto da registrare fino al 1888, anno in cui la semplice infatuazione adolescenziale per il \"Kronprinz\" (erede al trono) Rodolfo si trasformer\u00e0 in una vera relazione sentimentale. La sua educazione fu affidata a un precettore amico del padre. Sembra che tra gli insegnamenti ci fossero, oltre alla lingua inglese, anche lezioni d'arte, di conversazione e di canto; la Vetsera infatti faceva parte del coro dell'Augustinerkirche.\nOltre a tale educazione modesta, ma assolutamente in linea con quanto insegnato alle giovani fanciulle della media aristocrazia austriaca, Maria era molto appassionata di equitazione.\nTale passione le fu trasmessa dagli zii Baltazzi (fratelli della madre): difatti la piccola veniva spesso portata dagli zii al Prater e, in adolescenza, sui pi\u00f9 prestigiosi campi d'equitazione d'Europa. Secondo la madre, la baronessina (come Maria viene denominata nel libro della madre) si sarebbe infatuata del principe Rodolfo proprio durante le corse di primavera che si tennero al Prater nel 1888.\nMolti biografi sono tuttavia concordi nell'attribuire alla piccola Vetsera un'infatuazione per l'erede al trono gi\u00e0 prima di tale data (probabilmente fin dall'inizio dell'et\u00e0 adolescenziale), esaltazione probabilmente diffusa tra numerose altre giovani aristocratiche e che in Maria si sarebbe trasformata poi in un amore quasi ossessivo nel corso del 1888.\nNella puntata di uno degli \"Speciali Superquark\" di Piero Angela dal titolo \"Quella notte a Mayerling\" (i cui filmati sono tratti dallo sceneggiato televisivo \"Il destino di un principe\"), viene fatta risalire l'epoca di questa infatuazione a un incontro di dieci anni prima al Teatro dell'Opera di Vienna quando Maria, bambina, in compagnia della madre, venne presentata a Rodolfo. Il giovane principe, durante quella breve e casuale presentazione, le fece dono di un piccolo fiore che ella conserver\u00e0 gelosamente per tutta la sua breve vita.\nIl primo incontro con Rodolfo d'Asburgo.\nMaria Vetsera era gi\u00e0 da tempo invaghita del principe ereditario quando si verificarono i primi incontri tra i due nella primavera del 1888 al Prater di Vienna. Per primi incontri s'intendono soltanto i momenti in cui i due si trovarono nello stesso luogo nel medesimo momento e non quando ebbero modo di parlarsi o di stare insieme da soli. Alle corse dei cavalli al Prater ella lo vedeva spesso seduto in tribuna o alla fine della gara, quando egli passava in rivista o in saluto lungo la \"Prater Allee\". Durante questi primi incontri vi furono solo giochi di sguardi e sorrisi, da cui sorse la convinzione della Vetsera, poi verificatasi fondata, di essere corrisposta dal principe o quantomeno notata.\nNell'estate del 1888 Maria part\u00ec per un viaggio di studi in Inghilterra, e in tale occasione confess\u00f2 in una lettera alla sua amica Hermine Tobis di provare un dolore molto profondo come se si dovesse separare dalla cosa pi\u00f9 preziosa che vi fosse nella sua vita; si augur\u00f2 inoltre di ammalarsi per rimanere a Vienna. Al suo ritorno dall'Inghilterra la baronessina scrisse alla sua amica Hermine, la quale tentava di dissuaderla da questo amore impossibile. Ma Maria lo amava ancora pi\u00f9 profondamente; l'amore per Rodolfo d\u2019Asburgo era ormai diventato una vera ossessione.\nLa Vetsera, secondo la contessa Larisch, ai primi di ottobre, saputo che questa si sarebbe incontrata con il principe ereditario, la preg\u00f2 di riferirgli che \u00abuna che gli vuole bene gli manda un saluto affezionato\u00bb, dopodich\u00e9 arriv\u00f2 al punto di scrivere una lettera indirizzandola a lui, dove probabilmente (la lettera non \u00e8 stata mai ritrovata) gli esprimeva tutti i suoi sentimenti. I due si rividero nel corso del mese di ottobre all'inaugurazione delle corse a Freudenau e all'inaugurazione della stagione teatrale, probabilmente al Burgtheater di Vienna. Secondo le rivelazioni fatte da Agnes Jahoda, cameriera personale della baronessina, la vicenda ebbe una vera svolta quando, a fine ottobre, Maria ricevette una raccomandata dal principe in persona, dove egli le confidava di sentire il suo medesimo bisogno, quello di parlarle, e le chiedeva un appuntamento al Prater.\nIn seguito a questo episodio entra prepotentemente in gioco una figura centrale nella relazione tra il principe ereditario e Maria Vetsera: la contessa Marie Louise Larisch von Moennich-Wallersee. Costei era figlia del duca Ludovico in Baviera, fratello di Elisabetta d'Austria (Sissi), la madre di Rodolfo; era dunque prima cugina di quest'ultimo. Come si \u00e8 gi\u00e0 detto anche Maria Vetsera conosceva bene la contessa Larisch, in quanto quest'ultima era amica di famiglia, villeggiante a Pardubice, nonch\u00e9 frequentatrice del salotto dei Vetsera. La Larisch diventer\u00e0 da questo momento in poi l'anello centrale della catena che unir\u00e0 Rodolfo a Maria. La Larisch sfrutt\u00f2 anche l'occasione per chiedere, sembra, forti somme di denaro al ricco cugino.\nAlla fine di ottobre del 1888 sia Maria sia Rodolfo scrissero, indipendentemente l'una dall'altro, alla contessa Larisch, che si trovava a Pardubice, chiedendole di ritornare al pi\u00f9 presto a Vienna al fine di permettere un incontro tra i due al Prater per parlare. Tale richiesta si spiega con il fatto che Maria non poteva uscire di casa se non accompagnata dai genitori, o da qualcuno molto vicino alla famiglia, vista la sua minore et\u00e0 (17 anni); in questo frangente la Larisch avrebbe potuto con un pretesto far uscire Maria di casa con lei e permettere cos\u00ec il suo incontro con Rodolfo.\nLa Larisch arriv\u00f2 a Vienna e l'incontro venne organizzato per il 5 novembre 1888, ma non al Prater bens\u00ec al castello (Burg). Di tale incontro si \u00e8 certi perch\u00e9 la Vetsera lo racconta in una lettera alla sua amica Hermine. Alcuni autori (Holler, Haman e altri) sostengono che in realt\u00e0 il primo incontro sia avvenuto precedentemente a tale data, ma non vi sono prove documentali di ci\u00f2. La tesi che anticipa gli incontri della Vetsera con Rodolfo addirittura alla primavera del 1888 viene sostenuta al fine di giustificare una presunta gravidanza della Vetsera che sarebbe iniziata il 5 novembre; non quindi data del primo incontro, ma data del primo rapporto intimo tra i due. Tuttavia tale evenienza non \u00e8 mai stata provata.\nLa \"liaison\" tra Maria Vetsera e Rodolfo d'Asburgo.\nDopo il primo incontro con Rodolfo ne seguirono altri. La madre di Maria nelle sue memorie giustificative, scritte poco dopo la morte della figlia, accusa direttamente la contessa Larisch di aver altre volte favorito le visite di Maria al \"Kronprinz\", con la scusa di farsi accompagnare per delle commissioni.\nLa Larisch, pur ammettendo di aver favorito gli incontri tra Rodolfo e Maria, rivela anche che una carrozza aspettava la Vetsera tutte le notti in Salesianer Gasse, in modo tale che, se la baronessina avesse potuto sgattaiolare fuori di casa senza essere vista dalla famiglia, sarebbe stata condotta immediatamente al castello dal principe. Quasi tutti gli autori sono d'accordo nel considerare tale eventualit\u00e0 improbabile e frutto della volont\u00e0 della Larisch di non apparire come l'unica persona che abbia permesso la \"liaison\", poi finita in tragedia. In seguito il cocchiere personale del principe, Josef Bratfisch, dichiarer\u00e0 di aver portato Maria al castello per una ventina di volte, ma sempre aspettandola dietro il Grand-Hotel in Maximilianstra\u1e9ee (oggi Mahlertra\u1e9ee), dove alloggiava la contessa Larisch.\nTra i vari incontri intercorsi risulta di particolare importanza quello che avvenne in data 13 gennaio 1889. Si \u00e8 certi di tale data in quanto la Vetsera scrisse il giorno seguente alla sua amica Hermine, confessandole di essere stata la sera precedente dal principe Rodolfo e che entrambi avevano perso la testa, aggiungendo che ora lei gli apparteneva e che doveva fare tutto ci\u00f2 che lui voleva. In tale occasione Maria ricevette in regalo dal principe un anello in ferro con le iniziali I.L.V.B.I.D.T (\"In Liebe Vereint Bis In Den Tod\"), cio\u00e8 \u201c\"uniti nell'amore fino alla morte\"\u201d. Tale avvenimento viene interpretato da alcuni autori come il primo rapporto intimo tra i due, da altri come il momento in cui decisero di uccidersi.\nIl 25 gennaio 1889 la Vetsera si rec\u00f2 da una chiromante, accompagnata dalla cameriera Agnes, per chiedere lumi sul proprio futuro. Probabilmente i due amanti avevano discusso della possibilit\u00e0 di uccidersi nell'incontro del 13 gennaio e anche nei due incontri successivi del 19 e del 24 dello stesso mese. Rodolfo d'Asburgo aveva da tempo manifestato intenti suicidi e aveva gi\u00e0 proposto alla sua amica (intima) Mizzi Caspar di suicidarsi insieme; questa per\u00f2 non solo non accett\u00f2, ma si rec\u00f2 alla polizia dove denunci\u00f2 l'accaduto.\nIl giorno 26 gennaio 1889 avvenne un duro scontro tra l'imperatore Francesco Giuseppe e il figlio Rodolfo in merito al pessimo andamento del matrimonio di quest'ultimo, alla sua vita sregolata, alla sua frequentazione scandalosa con la giovanissima baronessa Vetsera, nonch\u00e9 per le sue idee liberali troppo vicine a una certa opposizione ungherese. Lo stesso giorno la madre di Maria, Elena, scopr\u00ec per la prima volta, o perlomeno cos\u00ec lei afferma nel suo opuscolo giustificativo, la relazione tra Maria e Rodolfo; in seguito Elena scrisse di non aver tuttavia sospettato che fosse gi\u00e0 avvenuto un rapporto intimo.\nIl giorno 27 gennaio ebbe luogo il ballo all'ambasciata germanica dove Maria e Rodolfo si rividero. \u00c8 da smentire il fatto, da pi\u00f9 autori riportato, che in tale occasione la Vetsera non si fosse inchinata al passaggio della consorte di Rodolfo, la principessa Stefania del Belgio. Tale fatto, completamente inconcepibile a quei tempi, non \u00e8 stato mai riportato in nessuna memorialistica e in nessun diario delle persone presenti al ballo e nemmeno in nessun articolo di giornale dai giornalisti presenti. Il giorno 28 gennaio Maria Vetsera e la contessa Larisch uscirono di nuovo insieme, ufficialmente per delle commissioni ma invece per andare insieme al castello dal principe ereditario.\nDa tale data iniziano i cosiddetti \u201cfatti di Mayerling\u201d. In questa occasione Rodolfo chiese alla contessa Larisch di lasciargli Maria per un paio di giorni e di utilizzare come scusa nei confronti della famiglia il fatto che Maria le fosse scappata di mano mentre lei stava facendo una commissione. I due amanti si poterono cos\u00ec recare a Mayerling, nel Wienerwald, dove il principe possedeva un casino di caccia.\nMorte di Maria Vetsera a Mayerling.\nA Mayerling erano ospiti anche Filippo di Coburgo e il conte Hoyos, due amici di Rodolfo invitati col\u00e0 per una battuta di caccia. Maria venne sistemata nella stanza del principe e da l\u00ec non si mosse durante il pomeriggio-sera del 28 e per tutta la giornata del 29. Il giorno 29 Filippo di Coburgo torn\u00f2 a Vienna; a Mayerling rimasero solo il conte Hoyos e la servit\u00f9, pi\u00f9 i due amanti. \u00c8 appurato il fatto che il conte Hoyos non sapesse nulla della presenza della Vetsera, in quanto questa era sempre rimasta chiusa nella stanza di Rodolfo e l\u00ec aveva consumato anche i pasti.\nNella notte tra il 29 e il 30 gennaio 1889 Maria Vetsera perdeva la vita, e su tale elemento tutti gli autori sono concordi. Quasi tutti gli autori concordano inoltre che Maria sia morta alcune ore prima di Rodolfo. La versione ancora oggi pi\u00f9 accreditata \u00e8 che Rodolfo spar\u00f2 alla tempia della Vetsera, pienamente consenziente, e poi rivolse l'arma contro di s\u00e9 dopo aver scritto alcune lettere d'addio ai suoi familiari. La Vetsera avrebbe preso la decisione di morire con il suo amato dopo aver constatato l'impossibilit\u00e0 della loro relazione in vita. Altri autori sostengono invece che la Vetsera fosse morta durante la notte per le complicazioni di un aborto effettuato mediante una sonda che le sarebbe stata inserita al castello, prima di partire per Mayerling (versione Holler).\nI corpi, completamente ricoperti di sangue, furono trovati dal conte Hoyos e dal servitore Loschek la mattina del 30 gennaio 1889; la baronessa Vetsera giaceva distesa sul letto alla sinistra del principe con il capo semi sommerso dai cuscini e un fazzoletto stretto nella mano sinistra, il principe invece era piegato in avanti su s\u00e9 stesso e seduto sul bordo del letto. La notizia della morte del principe ereditario fu portata a Vienna dallo stesso conte Hoyos. Dalla corte arriv\u00f2 l'ordine di non rendere noto che il principe ereditario era morto insieme alla sua amante, e venne cos\u00ec diffusa la notizia che Rodolfo d'Asburgo era morto per un colpo apoplettico; da Mayerling inoltre doveva uscire un solo cadavere.\nNel pomeriggio del 31 gennaio il conte Stockau e Alexander Baltazzi (fratello della madre di Maria) si recarono a Mayerling e alla presenza di un alto funzionario di polizia trasportarono il corpo della povera Vetsera nel cimitero del monastero di Heiligenkreuz, poco distante da Mayerling. Affinch\u00e9 non si venisse a sapere che a Mayerling era morta una seconda persona, il cadavere della Vetsera venne rivestito e sul capo fu posto il cappello a piume della defunta. Il corpo venne trasportato da Stockau, Baltazzi e dal funzionario di polizia in carrozza fino a Heiligenkreuz, in questo frangente alla defunta fu infilato un manico di scopa tra il vestito e la schiena in modo che questa sembrasse ritta e non continuasse a cadere. Il cadavere venne seppellito in fretta nell'angolo dei suicidi del cimitero e nessuna lapide fu apposta. Il 16 maggio 1889 la famiglia Vetsera fece erigere la tomba che ancora oggi si pu\u00f2 visitare a Heiligenkreuz.\nLe famiglia Vetsera dopo la morte di Maria.\nSubito dopo la morte della baronessa Vetsera, alti funzionari di polizia dissero alla madre che Maria aveva avvelenato s\u00e9 stessa e il principe, e pertanto le consigliarono di lasciare Vienna immediatamente. Elena Vetsera part\u00ec il 31 gennaio per Venezia in treno, ma dilaniata dal dolore non riusc\u00ec a portare a termine il viaggio e torn\u00f2 indietro. Nei mesi seguenti la famiglia Vetsera fu sempre pi\u00f9 isolata dagli ambienti dell'alta societ\u00e0 viennese, in quanto si imputava a Elena Vetsera di essere stata a conoscenza della relazione di sua figlia con il principe Rodolfo e di non aver fatto nulla per evitarla.\nNel 1889 la Vetsera pubblic\u00f2 un opuscolo giustificativo, subito sequestrato dalla polizia, dove venivano ricostruiti fedelmente i mesi che avevano preceduto e i giorni che avevano seguito la tragedia di Mayerling. Tali scritti, che furono comunque pubblicati in Germania, contribuirono all'isolamento della famiglia Vetsera. Elena Vetsera chiese pi\u00f9 volte di poter parlare con Francesco Giuseppe, ma questi rifiut\u00f2 sempre, facendo interloquire per lui alcuni funzionari. Dopo la tragedia, l'imperatore fece trasformare il casino di caccia di Mayerling in un convento di carmelitane, dove tuttora si prega per l'anima di Rodolfo.\nSviluppi dei fatti di Mayerling.\nNel 1945 la tomba di Maria Vetsera fu profanata da soldati sovietici in cerca di preziosi nascosti nelle tombe del cimitero; il teschio della defunta fu ritrovato appoggiato all'esterno della fossa e solo in seguito fu ricollocato nella bara. Il 7 luglio 1959 le spoglie mortali di Maria Vetsera furono traslate dalla vecchia bara danneggiata dal saccheggio del 1945 in una nuova, e in quell'occasione i testimoni presenti dissero che il cranio della defunta non presentava due fori di proiettile, ma mancava soltanto una piccola porzione di cranio su un lato dello stesso.\nDa questa particolarit\u00e0 furono elaborate nuove congetture e teorie sulle cause della morte della Vetsera. Tuttavia un colpo di scena lo si ebbe il giorno 22 dicembre 1992, quando la \"Neue Kronen Zeitung\" rivel\u00f2 che la tomba di Maria Vetsera era vuota. Il giorno 8 luglio 1991 Helmut Flatzelsteiner, un mercante di mobili di Linz ossessionato dal bisogno di risolvere il mistero di Mayerling, aveva rubato il corpo di Maria Vetsera e, dopo averlo analizzato, aveva spedito alcune ossa all'istituto di medicina legale di Vienna. Il responso delle analisi afferm\u00f2 che i resti si riferivano a una ragazza tra i 15 e i 20 anni morta circa cento anni prima, in pi\u00f9 sembra che fossero individuati nel cranio, che difettava per\u00f2 di un pezzo, un probabile foro d'entrata e un foro di uscita di una pallottola. Tuttavia l'analisi dei resti fu fermata in quanto si venne a sapere che erano i resti rubati della Vetsera.\nIl 28 ottobre 1993 i resti della Vetsera furono tumulati per l'ennesima volta nella tomba di Mayerling, questa volta sigillata con cura. Dal 2007 la bara fatta costruire dalla famiglia Vetsera nel 1889 \u00e8 visibile nel museo del convento di Mayerling."}
{"id": "1498991", "revid": "125688611", "url": "https://it.wikipedia.org/wiki?curid=1498991", "title": "Corte costituzionale federale", "text": "La Corte costituzionale federale (in tedesco: \"Bundesverfassungsgericht\" - \"BVerfG\") \u00e8 l'organo di giustizia costituzionale della Repubblica Federale di Germania. Ha sede nella citt\u00e0 di Karlsruhe.\nPoteri.\nLa \"Legge Fondamentale\" (cos\u00ec \u00e8 denominata la Costituzione tedesca) le ha attribuito il diritto di annullare i provvedimenti legislativi che, seppur promulgati secondo le norme democratiche, v\u00ecolino i principi della Costituzione. \u00c8 un organo di natura giurisdizionale formato da sedici giudici eletti per met\u00e0 dai membri del Bundestag e per met\u00e0 dal Bundesrat.\nLa Corte costituzionale federale non ha il potere d'intervenire d'ufficio, e i legittimati a presentare istanza alla Corte sono organi federali, il presidente federale, il Bundestag, il Bundesrat, il Governo federale o organi ad esso appartenenti, i deputati, nonch\u00e9 i governi dei L\u00e4nder.\nEssa interviene nei giudizi che hanno ad oggetto la separazione dei poteri garantita nella Legge Fondamentale.\nSono legittimati a presentare \"ricorso costituzionale\" i singoli cittadini che ritengano lesi i propri diritti fondamentali da parte di pubblici poteri. \u00c8 organo esclusivo di interpretazione delle leggi costituzionali e per tutta la giurisdizione. Tutti i giudici hanno l'obbligo di ricorrere alla Corte costituzionale quando si trovino ad applicare una legge di cui ritengano dubbia la costituzionalit\u00e0.\nIl BVerfG gode di autorit\u00e0 e considerazione indiscusse e ha saputo conquistare la profonda fiducia dei cittadini ergendosi a \"primo giudice\" di questi ultimi, anche grazie alla previsione, fra le sue competenze, del ricorso costituzionale diretto (\"Verfassungsbeschwerde\"). Con la sua azione, ha rivestito un ruolo fondamentale nel bilanciamento dei poteri, nella garanzia dei diritti fondamentali, nella tutela delle minoranze politiche, nel rafforzamento del federalismo.\nStoria.\n\u00c8 con la Costituzione di Francoforte (o Costituzione della Paulkirche, dal nome della chiesa protestante di San Paolo, a Francoforte sul Meno, dove ebbero luogo le sedute del primo parlamento democratico tedesco) del 1849 che si realizz\u00f2 per la prima volta sul suolo tedesco il proposito di una compiuta giurisdizione costituzionale con l'istituzione di un Tribunale dell'Impero (\"Reichgericht\") cui eran affidate una nutrita serie di competenze. Pur mai entrata in vigore, la costituzione del 1849 costitu\u00ec un passaggio di basilare importanza ai fini del successivo sviluppo della codificazione costituzionale. La Costituzione tedesca del 1871 invece non previde alcun modello di giurisdizione costituzionale.\nLa costituzione di Weimar (1919), pur non caratterizzandosi per la realizzazione di un disegno organico di giustizia costituzionale, istitu\u00ec una Corte statale di giustizia per il Reich tedesco (\"Staatsgerichtshof f\u00fcr das Deutsche Reich\"), con competenze limitate (era assente la previsione del controllo di costituzionalit\u00e0 delle leggi). La Legge Fondamentale del 1949 contempl\u00f2 (art. 93 GG) un Tribunale costituzionale federale che, rispetto alla Corte di giustizia weimariana, aveva competenze pi\u00f9 ampie e pregnanti, tanto da divenire vero custode della Costituzione (\"H\u00fcter der Verfassung\"). Gli artt. 93 e 100 GG ne delinearono la competenza; l'art. 94,1\u00b0 comma, GG riserv\u00f2 la nomina dei giudici costituzionali a organi politici.\nI costituenti scelsero peraltro di non risolvere una serie di questioni aperte e dibattute demandando a una successiva legge ordinaria la definizione della struttura e del procedimento (art. 94, 2\u00b0comma, GG). La legge sul Tribunale costituzionale federale (\"Bundesverfassungsgerichtsgesetz\" - BVerfGG) fu promulgata il 12 marzo 1951 e, nel settembre dello stesso anno, il Tribunale costituzionale federale inizi\u00f2 la sua attivit\u00e0.\nStato e struttura del Tribunale.\nIl \u00a7 1, 1\u00b0 comma, BVerfGG definisce quest'ultimo come \"Corte di giustizia della Federazione, separata e indipendente da tutti gli altri organi costituzionali\". Viene pertanto affermata la doppia qualificazione di organo giurisdizionale e organo costituzionale. Il Tribunale non \u00e8 soggetto a direzione o controllo da parte di un ministero e pu\u00f2 intrattenere rapporti diretti e paritari con gli altri organi costituzionali. In coerenza con il proprio rango costituzionale, al Tribunale \u00e8 garantita autonomia di amministrazione e di bilancio.\nLa composizione del Tribunale si articola in due sezioni, o senati (\"Senate\"), indipendenti e di uguale autorit\u00e0, di 8 giudici ciascuna pienamente rappresentative del BverfG. I senati sono a loro volta divisi in camere (\"Kammern\"), le quali sono commissioni interne di tre membri ciascuna le cui pronunce sono imputabili direttamente al Tribunale costituzionale federale. Il \"Plenum\" \u00e8 invece l'organo formato da tutti i giudici in seduta congiunta. Esso ha il compito di dirimere i contrasti interpretativi tra le due sezioni e di regolarne le competenze.\nGiudici: nomina e posizione.\nLa nomina dei 16 giudici compete per met\u00e0 al Bundestag (il parlamento federale) e per met\u00e0 al Bundesrat (la camera che rappresenta i L\u00e4nder). Il Bundestag designa i giudici di propria competenza attraverso un comitato di 12 grandi elettori, di cui fanno parte parlamentari eletti dalla medesima camera con metodo proporzionale, che delibera con la maggioranza dei due terzi dei voti. Il Bundesrat designa i giudici di propria competenza, su proposta di una apposita commissione, attraverso il voto pubblico e diretto dell'intero consesso espresso con una maggioranza di due terzi. I requisiti per l'elettorato passivo richiedono l'et\u00e0 di 40 anni, la cittadinanza tedesca, l'eleggibilit\u00e0 al Bundestag, la qualifica di magistrato o avvocato. \u00c8 stabilito che almeno tre dei componenti di ogni \"Senat\" provengano dai ranghi delle supreme magistrature federali.\nI giudici costituzionali sono differenti, per posizione e disciplina, da ogni altro giudice.\nLa durata della carica \u00e8 fissata a 12 anni, ma termina comunque al raggiungimento dell'et\u00e0 di 68 anni; \u00e8 esclusa la rielezione; alla scadenza del mandato il giudice continua a esercitare in regime di prorogatio. Il presidente del Tribunale costituzionale federale e il suo vice sono scelti tra gli altri giudici dal Bundestag e dal Bundesrat (una volta ciascuno) e presiedono le due sezioni. Il presidente ha compiti essenzialmente di rappresentanza e di organizzazione. Pu\u00f2 convocare il Plenum e condurne le sedute. \u00c8 membro della commissione deputata a risolvere conflitti di competenza tra le due sezioni e, in caso di parit\u00e0, il suo voto \u00e8 decisivo. Al contrario, il suo voto non \u00e8 decisivo quando presiede un Senat. Egli necessita dell'assenso del relatore per i comunicati stampa relativi a una decisione e di quello del vicepresidente per esprimere opinioni generali.\nIl giudice costituzionale non \u00e8 soggetto ad alcun potere gerarchicamente sovraordinato e gli \u00e8 riconosciuta piena libert\u00e0 di coscienza e di scelta. Esso \u00e8 inamovibile, eccettuati i casi di inidoneit\u00e0 permanente o di gravi violazioni dei doveri d'ufficio verificati dal Plenum, cui spetta pure di decidere sul giudizio di accusa intentato dal Bundestag ai sensi dell'art. 98 GG. Il Plenum delibera in queste ipotesi con la maggioranza dei due terzi. Rappresentano cause di incompatibilit\u00e0 con la funzione ogni genere di incarico politico e attivit\u00e0 professionale diversa dalla docenza universitaria. Rappresentano causa di astensione o ricusazione l'essere parte in causa, l'esistenza di rapporti di parentela con le parti o l'aver svolto attivit\u00e0 professionale con riferimento alla stessa questione oggetto del giudizio. Al contrario, non costituiscono cause di astensione e ricusazione le circostanze relative allo stato civile, alla professione, alla provenienza, all'appartenenza a un partito politico n\u00e9 la manifestazione di opinioni scientifiche su una questione di diritto rilevante per la causa e la partecipazione al procedimento legislativo.\nFunzionamento.\nIl senato \u00e8 correttamente costituito con la presenza di almeno 6 giudici. La decisione \u00e8 adottata con la maggioranza semplice dei giudici che hanno partecipato alla discussione. In caso di parit\u00e0 dei voti, tenuto conto che quello del presidente \u00e8 ininfluente, \u00e8 previsto che non possa essere dichiarata alcuna violazione della costituzione. Sono contemplate ipotesi di maggioranze qualificate. I Senati deliberano invece all'unanimit\u00e0 quando si tratti di respingere un'istanza o un ricorso diretto per inammissibilit\u00e0 o manifesta infondatezza.\nTra i due Senate esiste una ripartizione delle competenze che, di massima, attribuisce al primo la tutela dei diritti fondamentali dei cittadini attraverso l'esame del Verfassungsbeschwerde e il controllo di legittimit\u00e0 delle norme (\"Normenkontrollverfahren\"), al secondo l'onere di pronunciarsi sui conflitti tra poteri e organi (\"Staatsgerichtsbarkeit\").\nA causa per\u00f2 dell'enorme mole di lavoro, causata in particolare dall'immenso numero di ricorsi individuali, si \u00e8 avvertita l'esigenza di una maggiore flessibilit\u00e0 nel ripartire i carichi di lavoro tra le due sezioni, con il risultato che entrambi i Senati vantano una competenza generale e paritaria. Le camere hanno il compito di alleggerire l'attivit\u00e0 di ogni Senato. Esse possono infatti decidere (all'unanimit\u00e0) da un lato, l'inammissibilit\u00e0 di questioni di legittimit\u00e0 sollevate in via incidentale quando l'istanza non sia proposta dalle corti costituzionali dei L\u00e4nder o da supreme magistrature federali, dall'altro, la non accettazione di ricorsi costituzionali diretti inammissibili o manifestamente infondati o l'accoglimento di ricorsi costituzionali manifestamente fondati. La scelta di definire nelle Kammern la maggior parte dei procedimenti \u00e8 stata oggetto di pesanti critiche. Il pericolo \u00e8 quello di una notevole differenziazione dei livelli di elaborazione della giurisprudenza costituzionale.\nVoto dissenziente.\nPrevisto dal \u00a7 30, 2\u00b0 comma, BVerfGG, si tratta di un istituto tipico dei sistemi giuridici del common law, ovvero l'attribuzione ai giudici costituzionali della facolt\u00e0 di esprimere una opinione dissenziente, o voto particolare (\"Sondervotum\"). \u00c8 previsto che il giudice, che nel corso del procedimento abbia constatato l'esistenza di un dissenso con gli altri giudici, ne dia immediata comunicazione al Senat di appartenenza. Egli ha poi tre mesi di tempo (prorogabili) dalla redazione della decisione per trasmettere al Presidente la propria opinione dissenziente. Quest'ultima sar\u00e0 poi pubblicata insieme alla decisione con l'indicazione del nome del giudice dissenziente. La decisione di formalizzare all'esterno il proprio dissenso \u00e8 comunque per il giudice facoltativa. Egli pu\u00f2 anche limitarsi al semplice voto contrario e il Senato pu\u00f2 anche decidere di non rendere noto il risultato numerico della votazione. L'opinione dissenziente, pur non avendo alcuna efficacia giuridica, gode spesso di enorme considerazione e si pone sia come un rilevante fattore di influenza (con la dottrina) nei confronti della successiva giurisprudenza costituzionale sia come occasione di dibattito scientifico.\nCompetenze.\nLe competenze del Tribunale costituzionale federale sono elencate dalla Legge Fondamentale. Peraltro \u00e8 riconosciuta al legislatore ordinario una facolt\u00e0 di integrazione in materia. Esse sono:\nSentenze.\nLa BVerfG regola in maniera dettagliata dispositivo ed effetti delle decisioni. Queste sono inoppugnabili e vincolanti per tutti gli organi dello Stato. Il contenuto di ogni sentenza \u00e8 determinato in concreto dallo scopo che essa persegue e dal procedimento in cui essa \u00e8 adottata.\nRelativamente al procedimento sui conflitti tra organi,\nAnaloga disciplina si applica al procedimento sui conflitti tra Federazione e L\u00e4nder. Sar\u00e0 bene precisare che la sentenza in questo tipo di procedimento non pone direttamente in capo agli organi interessati l'obbligo giuridico di conformarsi. La sentenza si limita ad accertare la violazione di una disposizione della Legge Fondamentale. Ma l'autorit\u00e0 indiscussa di cui gode il Tribunale e lo stesso spirito della Legge Fondamentale garantiscono nella realt\u00e0 concreta il pronto adeguamento degli organi interessati.\nIn sede di controllo astratto e concreto delle norme, e di ricorso costituzionale diretto contro una legge, il Tribunale pu\u00f2 pronunciare decisioni di accoglimento o di rigetto.\nA tutte le decisioni la dottrina riconosce la capacit\u00e0 di esplicare effetti di giudicato (\"Rechtskraft\"), sia in senso formale (irrevocabilit\u00e0 e non impugnabilit\u00e0 della decisione) che materiale (divieto per ogni altro giudice di prendere decisioni divergenti nel merito del giudizio, salvo successive modifiche dei contesti normativi e fattuali della normativa oggetto del giudizio). Con l'accoglimento del ricorso il Tribunale dichiara la nullit\u00e0 ex tunc delle norme costituzionalmente illegittime. La sentenza \u00e8 pubblicata nel Bollettino ufficiale federale e ha forza di legge erga omnes. Contro una sentenza penale passata in giudicato che si fonda su una norma incostituzionale dichiarata nulla oppure su una norma interpretata in violazione della Legge Fondamentale, \u00e8 ammissibile la riapertura del procedimento secondo le relative norme del codice di procedura penale. Tutte le altre sentenze definitive sono invece intangibili (\"Bestandskraft\") e continuano a produrre effetti.\nIn alternativa alla dichiarazione di nullit\u00e0 e al fine di evitare alcuni effetti controproducenti sulla certezza del diritto e sulla stabilit\u00e0 delle situazioni individuali coinvolte, il Tribunale ha escogitato ulteriori formule della decisione aggirando l'efficacia ex tunc delle sentenze di nullit\u00e0. La dichiarazione di incompatibilit\u00e0 di una norma con la costituzione (\"Verfassungswidrigerkl\u00e4rung\") sortisce effetti che variano a seconda del caso concreto, ma generalmente il Tribunale concede un periodo di transizione con un invito al legislatore ad adoperarsi per rimuovere l'incompatibilit\u00e0 (\"Appellentscheidung\").\nPossono essere nel frattempo disposti sia la sospensione del giudizio in corso sia la limitazione dell'applicazione della norma contestata. Ulteriori varianti di decisioni possibili sono quelle che dichiarano la \"legge ancora conforme a Costituzione\" (\"Unvereinbarerkl\u00e4rung\"), con un appello al legislatore a rimuovere le cause di una possibile incostituzionalit\u00e0 futura, e quelle che, tra le tante possibili, individuano \"l'interpretazione costituzionalmente conforme a Costituzione\" (\"Verfassungskonforme Auslegung\") negando la legittimit\u00e0 delle altre. Infatti, se il giudice remittente ritiene la norma incostituzionale e invece il Tribunale costituzionale, alla luce di un'altra interpretazione, la ritiene conforme a costituzione, allora il rispetto per il legislatore democraticamente eletto impone di conservare la legge, tuttavia con la riserva che l'interpretazione conforme a costituzione sia ritenuta vincolante."}
{"id": "1498994", "revid": "339392", "url": "https://it.wikipedia.org/wiki?curid=1498994", "title": "Swoop", "text": ""}
{"id": "1499003", "revid": "121994117", "url": "https://it.wikipedia.org/wiki?curid=1499003", "title": "Teatro Mercadante", "text": "Il Teatro Mercadante (gi\u00e0 Teatro del Fondo) \u00e8 uno storico teatro di Napoli.\nStoria.\nCostruito tra il 1776 e il 1778 su progetto del colonnello messinese Francesco Sicuro, grazie ai beni confiscati ai Gesuiti in seguito alla loro espulsione da Napoli, che costituivano il cosiddetto \u201cFondo di separazione dei lucri\u201d (da cui l'originario nome del teatro: Teatro del Fondo), venne inaugurato il 31 luglio 1779 con la rappresentazione \"L'infedele fedele\" di G.B. Lorenzi, musicata da Domenico Cimarosa, visitato da Mozart.\nDopo il breve periodo della Repubblica Napoletana del 1799, in cui il Teatro assunse il nome di \"Teatro Patriottico\", il \"Teatro del Fondo\" venne affidato dal 7 luglio 1809 al celebre impresario Domenico Barbaja. Sotto la sua gestione il Teatro ospit\u00f2 i pi\u00f9 grandi musicisti dell'epoca, da Gioacchino Rossini a Gaetano Donizetti.\nIl 4 dicembre 1816 avviene la prima assoluta di Otello (Rossini) con Andrea Nozzari, Isabella Colbran, Giovanni David e Michele Benedetti.\nIl 29 giugno 1822 avviene la prima assoluta di La lettera anonima di Gaetano Donizetti con Giovanni Battista Rubini.\nIl 19 agosto 1827 avviene la prima assoluta di Il borgomastro di Saardam di Donizetti con Caroline Unger.\nIl 2 agosto 1828 avviene la prima assoluta di Gianni di Calais di Donizetti con Rubini, Antonio Tamburini e Michele Benedetti.\nIl 26 febbraio 1829 avviene la prima assoluta di Il gioved\u00ec grasso di Donizetti con Rubini, Luigi Lablache e Giovanni Pace.\nIl 18 giugno 1831 avviene la prima assoluta di La romanziera e l'uomo nero di Donizetti con Luigia Boccabadati, Tamburini e Gennaro Luzio.\nDopo notevoli interventi di restauro, alcuni dei quali radicali (nel 1893 fu rifatta la facciata su disegno dell'ingegner Pietro Pulli), nel dicembre del 1870 il Teatro assunse l'attuale denominazione in onore del musicista pugliese Saverio Mercadante, napoletano d'adozione.\nDopo circa un secolo, segnato soprattutto dai successi di Eduardo Scarpetta, il Teatro, gi\u00e0 gravemente danneggiato dai bombardamenti della Guerra, chiuse definitivamente nel 1963 per inagibilit\u00e0 dovuta a ragioni statiche.\nDalla met\u00e0 degli anni Ottanta vi furono allestite mostre e alcune rappresentazioni, come \"Histoire du soldat\" di Igor' F\u00ebdorovi\u010d Stravinskij con regia di Roberto De Simone e partecipazione straordinaria di Arturo Brachetti nel 1987, e \"Rasoi\" di Mario Martone nel 1990. Solo dal 1995 in poi il Mercadante ha ripreso regolarmente la sua attivit\u00e0 con stagioni teatrali regolari e progetti di teatro contemporaneo.\nDalla stagione teatrale 2003-2004 il Mercadante \u00e8 gestito dal Teatro Stabile di Napoli."}
{"id": "1499004", "revid": "100676", "url": "https://it.wikipedia.org/wiki?curid=1499004", "title": "Sottogruppo caratteristico", "text": "In matematica, un sottogruppo caratteristico di un gruppo formula_1 \u00e8 un sottogruppo formula_2 tale che formula_3 per ogni automorfismo formula_4 di formula_1. Esempi di sottogruppi caratteristici sono il sottogruppo banale formula_6 formato dal solo elemento neutro di formula_1, formula_1 stesso, il centro e il sottogruppo derivato di formula_1."}
{"id": "1499006", "revid": "963244", "url": "https://it.wikipedia.org/wiki?curid=1499006", "title": "Moderatore supremo", "text": "A norma del diritto canonico (CIC, can. 622), il moderatore supremo (detto in passato generale) \u00e8 il capo di un istituto di vita consacrata o di una societ\u00e0 di vita apostolica che ha potest\u00e0 su tutti i membri, le case e le province della congregazione.\nLe costituzioni dei singoli istituti stabiliscono i requisiti, le modalit\u00e0 di elezione e il mandato dei rispettivi moderatori: generalmente vengono eletti dal capitolo generale al massimo per dodici anni (ma anche a vita, come per i gesuiti e i rosminiani), devono aver compiuto quarant'anni di et\u00e0 e almeno dieci di professione religiosa; hanno l'obbligo di risiedere presso la casa generalizia dell'istituto e hanno poteri simili a quelli dei vescovi (in caso di concilio ecumenico hanno voto deliberativo, ma non possono celebrare alcuni sacramenti come l'ordine e la cresima).\nLa figura del generale nasce al principio del XIII secolo insieme agli istituti centralizzati, quindi con gli ordini domenicano e francescano (i religiosi appartenenti a ordini pi\u00f9 antichi, come i Benedettini, erano organizzati in case o monasteri autonomi).\nI moderatori supremi possono assumere denominazioni diverse, a seconda dell'istituto che governano:"}
{"id": "1499007", "revid": "36426", "url": "https://it.wikipedia.org/wiki?curid=1499007", "title": "Casa Martelli", "text": ""}
{"id": "1499009", "revid": "339392", "url": "https://it.wikipedia.org/wiki?curid=1499009", "title": "Carlo, Principe del Galles", "text": ""}
{"id": "1499015", "revid": "599013", "url": "https://it.wikipedia.org/wiki?curid=1499015", "title": "Diego Ronchini", "text": "Professionista dal 1956 al 1966, conta la vittoria di un Giro di Lombardia.\nCarriera.\nDopo una brillante carriera dilettantistica, durante la quale vinse il Piccolo Giro di Lombardia nel 1955 e indoss\u00f2 la maglia azzurra ai mondiali di Ballerup nel 1956, in undici anni di professionismo vinse tredici corse, tra le quali il Giro di Lombardia nel 1957 e il titolo di campione d'Italia nel 1959, che fu il suo anno migliore.\nIn quest'annata infatti, oltre alla conquista della maglia tricolore, arriv\u00f2 terzo al Giro d'Italia e quinto ai mondiali di Zandvoort. Al Giro d'Italia arriv\u00f2 anche quinto nel 1963. Vinse il Giro dell'Emilia nel 1958 e nel 1961 e il Giro del Veneto nel 1960. Nello stesso anno conquist\u00f2 il Trofeo Baracchi, in coppia con Romeo Venturelli. Corse con Bianchi, Carpano, Ghigi, Salvarani e Cynar. Ottimo nelle prove a cronometro.\nCessata l'attivit\u00e0 agonistica rimase nell'ambiente ciclistico come direttore sportivo."}
{"id": "1499017", "revid": "339392", "url": "https://it.wikipedia.org/wiki?curid=1499017", "title": "Principe Filippo, Duca di Edimburgo", "text": ""}
{"id": "1499019", "revid": "3082", "url": "https://it.wikipedia.org/wiki?curid=1499019", "title": "Flavio Ablabio", "text": ""}
{"id": "1499025", "revid": "287204", "url": "https://it.wikipedia.org/wiki?curid=1499025", "title": "Architettura romanica nel Canavese", "text": "Larchitettura romanica nel Canavese \u00e8 rappresentata soprattutto dalle vestigia pi\u00f9 antiche di importanti edifici religiosi, quali il duomo di Ivrea e l'abbazia di Fruttuaria, nonch\u00e9 da un ampio repertorio di chiese di modeste dimensioni (talvolta superstiti solo nel loro campanile) che sorgono suggestivamente in luoghi isolati di campagna o sulle colline moreniche che caratterizzano il paesaggio canavesano.\nTale complesso di chiese plebane e di superstiti torri campanarie, per quanto manifestazione di un'arte romanica minore, trova interesse come testimonianza di quel fervore di costruzioni che, assieme alla diffusione dei pellegrinaggi, caratterizz\u00f2 lo sviluppo economico e sociale dopo l'anno Mille.\nIl contesto storico-culturale.\nLa presenza nel Canavese di un vasto patrimonio di edifici religiosi in stile romanico (che risalgono in massima parte ai secoli XI e XII) assume una particolare risonanza nell'immaginario popolare in virt\u00f9 della lettura in chiave romantica che, a partire dal XIX secolo, \u00e8 stata data al Medioevo, lettura che collega tali edifici a specifiche e suggestive vicende storiche.\nVi sono, innanzi tutto, le vicende politiche e belliche che, attorno all'anno 1000, videro come protagonista re Arduino d'Ivrea: parlano di tali gesta e della sua \"leggenda\" numerosi edifici: il \"duomo di Ivrea\" che fu al centro degli asperrimi scontri con il vescovo Warmondo; l\"abbazia di Fruttuaria\", a San Benigno Canavese, alla quale Arduino fu legato in vita da rapporti di patronato e in cui riposarono a lungo le sue spoglie mortali; la \"roccaforte e la chiesa di Santa Croce\" a Sparone, dove nel 1004 tenne testa alle truppe imperiali di Enrico II di Germania.\nOltre a ci\u00f2, gioca in favore del diffuso interesse per quanto sopravvive delle chiese romaniche la suggestione connessa, anche nel Canavese, all'esplosione di interesse (e il tentativo di messa in valore sul piano turistico) della Via Francigena, che evoca i lunghi e pericolosi viaggi dei pellegrini in marcia devozionale verso Roma; pellegrini che, proprio nelle abbazie e nelle chiese del tempo, potevano trovare rifugio per la notte.\nLa Via Francigena che, dall'altro versante delle Alpi, entra in Italia dal colle del Gran San Bernardo, percorre la valle d'Aosta, entra nel Canavese a Carema e, seguendo a mezza costa il corso della Dora Baltea, giunge ad Ivrea per continuare verso il lago di Viverone, Roppolo, Cavagli\u00e0 e Santhi\u00e0. Apposite segnalazioni indicano oggi le numerose superstiti chiese romaniche che si incontrano lungo quello che poteva essere il tracciato di tale via.\nProfilo architettonico.\nSotto il profilo architettonico le chiese e le pievi romaniche in terra di Canavese ubbidiscono al modello basicale con la facciata a capanna, l'interno ad una o a tre navate culminanti in absidi semicircolari. Uno degli esempi pi\u00f9 eleganti e meglio conservati \u00e8 rappresentato dalla \"chiesa di San Secondo\" a Magnano.\nNon mancano tuttavia strutture architettoniche differenti come la Pieve di San Lorenzo a Settimo Vittone a pianta centrale cruciforme Alquanto originale \u00e8 anche la struttura del cosiddetto \"Gesion\", chiesa ormai ampiamente diroccata posta nel territorio di Piverone, la cui unica navata \u00e8 interrotta da un tramezzo con tre archi sostenuti da due colonne che separa la zona presbiteriale.\nUn elemento architettonico peculiare, che si riscontra con una qualche frequenza nelle chiese romaniche canavesane \u2013 elemento che mette in evidenza la contigiut\u00e0 culturale con la Francia\u00a0\u2013 \u00e8 il cosiddetto \"clocher \u2013 porche\", vale a dire la costruzione in facciata del campanile, alla cui base si apre un vestibolo che funge da ingresso alla chiesa. Si tratta di una soluzione alquanto rara in area padana e che, invece, si riscontra nel Canavese con una certa frequenza: a Lugnacco (\"chiesa parrocchiale della Purificazione di Maria Vergine\"), a Chiaverano (\"chiesa di Santo Stefano in Sessano\") e in altre localit\u00e0.\nLe chiese.\nIl duomo di Ivrea.\nLa decisione di costruire una nuova cattedrale sulle antiche fondamenta di precedenti luoghi di culto fu assunta dal vescovo Warmondo verso la fine del X secolo; i lavori proseguirono nel corso dell'XI secolo realizzando un'importante cattedrale romanica a pianta longitudinale con tre navate.\nDi tale antica cattedrale -nonostante le trasformazioni barocche e la facciata neo classica- sono oggi visibili cospicue tracce: il muro esterno dell'abside, ai cui lati si ergono le due torri campanarie ornate di monofore, bifore e trifore, il deambulatorio e la cripta, pi\u00f9 volte ampliata. Sono sopravvissuti altres\u00ec, poco discosti dall'abside, alcuni archi sostenuti da esili colonne appartenenti all'antico \"Chiostro dei Canonici\".\nUn importante frammento di mosaico raffigurante le \"Arti liberali\" (XII secolo), posto oggi nel vicino Seminario Vescovile proviene, con tutta probabilit\u00e0, dall'antico pavimento del coro del duomo.\nL'abbazia di Fruttuaria.\nL'abbazia benedettina di Fruttuaria fu fondata nel 1003 nel territorio di San Benigno Canavese dall'abate Guglielmo da Volpiano, che fu anche insigne figura di architetto, attivamente impegnato tra Francia e Italia nell'edificazione di edifici religiosi appartenenti al proprio ordine.\nLa chiesa e il complesso abbaziale hanno subito nei secoli profonde trasformazioni che, delle vecchie strutture, hanno lasciato intatto solo il massiccio campanile, quasi un simbolo della solidit\u00e0 dell'ordine monastico. Sappiamo che esso funzion\u00f2 da prototipo dell'architettura benedettina in area padana.\nAccurati scavi archeologici avviati alla fine degli anni settanta del secolo scorso hanno consentito di riportare alla luce, sotto il piano pavimentale, resti della struttura originale progettata da Guglielmo. Si sono potuti altres\u00ec recuperare resti della originale pavimentazione musiva che sorprende per la raffinatezza dei disegni fantastici e la delicatezza dei colori.\nLa Torre di Santo Stefano ad Ivrea.\nOltre alle parti sopravvissute della cattedrale warmondiana, esistono ad Ivrea altre testimonianze dell'architettura romanica: il campanile originale della \"chiesa di Sant'Ulderico\" (ora inglobato nella chiesa), la \"Cappella dei Tre Re\" presso il Santuario di Monte Stella e, soprattutto, la \"Torre di Santo Stefano\", superstite vestigia dell'omonima abbazia benedettina costruita verosimilmente a partire da 1044.\nLa chiesa and\u00f2 distrutta nel 1558 per mano dell'esercito francese al fine di poter fortificare le mura della citt\u00e0; il resto del monastero fu abbattuto nel 1757 per far posto ai giardini dell'allora palazzo del conte Baldassarre Perrone.\nIl bel campanile superstite \u00e8 costruito in basso in laterizi e conci di pietra e, pi\u00f9 in alto, in solo laterizi per diminuirne il peso; \u00e8 ornato al culmine di ogni ripiano da archetti pensili in cotto e illuminato attraverso una teoria di monofore, bifore e trifore che conferiscono eleganza al suo aspetto. Palese \u00e8 l'influenza del modello delle torre campanaria dell'abbazia di Fruttuaria, essendo stato l'antico monastero benedettino di Santo Stefano una filiazione diretta di tale abbazia.\nLa chiesa di Santa Croce a Sparone.\nLa \"chiesa di Santa Croce\" sorge sulla \"Rocca di Sparone\" ove esisteva, gi\u00e0 prima dall'anno 1000, l'antico \"castrum\" che, secondo la tradizione, vide nel 1004 Re Arduino sostenere con successo l'assedio delle truppe dell'imperatore Enrico II di Germania.\nDel castello e delle antiche fortificazioni rimangono solo suggestive rovine, all'interno delle quali \u00e8 situata -unico edificio integro- la chiesa romanica di Santa Croce. L'aspetto della chiesa \u00e8 alquanto sobrio: il suo fianco sinistro \u00e8 addossato alle mura perimetrali della rocca; l'abside e il fianco destro sono decorati con lesene intervallate da archetti pensili binati, elementi tipici, almeno dall'XI secolo, dallo stile romanico.\nLa primitiva architettura romanica della chiesa venne modificata, senza tuttavia essere stravolta, negli anni successivi. Recenti lavori di restauro hanno riportato alla luce, nel catino absidale, importanti affreschi gotici databili verso la fine del Trecento.\nLa pieve di San Lorenzo a Settimo Vittone.\nIl complesso paleocristiano formato dalla pieve di San Lorenzo e dal battistero di San Giovanni Battista a Settimo Vittone , rappresenta una delle vestigia pi\u00f9 antiche del Canavese, risalente verosimilmente alla seconda met\u00e0 del IX secolo.\nPosta in posizione elevata rispetto al paese e al corso della Dora Baltea, la pieve e l'annesso battistero, dovevano costituire, nel medioevo, una tappa importante per viaggiatori e pellegrini che si muovevano lungo la via Francigena.\nIl battistero e la pieve, sorti in piena et\u00e0 carolingia, costituiscono uno dei principali esempi di architettura \"pre-romanica\" in Piemonte. Sono costruiti essenzialmente con ciottoli e schegge di pietra locale; le coperture sono quasi interamente realizzati con le caratteristiche \"lose\" (lastre naturali di pietra). \nIl battistero presenta una pianta ottagonale ed \u00e8 coperto da una volta a spicchi. Il campanile in laterizi, posto sopra la volta, costituisce manifestamente un'aggiunta pi\u00f9 tarda (probabilmente nel XIII secolo). Successiva \u00e8 anche l'abside rettangolare che si fuoriesce dal perimetro ottagonale, con funzione di presbiterio del battistero.\nIn origine, come per altre costruzioni simili, il battistero doveva essere staccato dalla chiesa; pi\u00f9 tardi si costru\u00ec, sul lato sud, un passaggio che lo unisce ad essa. La pieve, ad aula unica, presenta una pianta a croce latina, con tre cappellette, con volte a botte, che si aprono nell'area presbiteriale. Vi si entra attraverso il campanile che si appoggia alla navata, costruito anch'esso in epoca pi\u00f9 tarda (forse XIII secolo), annullando contemporaneamente l'ingresso primitivo.\nIl \"Gesi\u00f9n\" a Piverone.\nLe rovine dell'edificio sacro comunemente noto col nome dialettale di \"Gesi\u00f9n\" (letteralmente \"chiesona\", a dispetto delle modeste dimensioni dell'edificio) sorgono completamente isolate ad est dell'abitato di Piverone, in localit\u00e0 Torrone, all'incrocio di due stradine di campagna in mezzo a vigneti e campi coltivati. Per le sue caratteristiche architettoniche il Gesi\u00f9n rappresenta una delle testimonianze pi\u00f9 singolari, e anche anomale, dell'architettura romanica nel Canavese e sicuramente uno dei punti pi\u00f9 suggestivi del tratto canavesano della via Francigena.\nNon si hanno notizie storiche sull'origine della chiesa; alcune caratteristiche architettoniche dell'edificio portano a collocare la datazione tra la fine del X e la met\u00e0 dell'XI secolo, altre - in particolare la struttura con colonnine e archi (triforium) che divide la navata dal presbiterio - fanno pensare a una datazione ancora pi\u00f9 antica.\nIl battistero di San Ponso.\nIl battistero presenta un aspetto architettonico alquanto inconsueto, con la sua forma esageratamente slanciata a causa dell'alto campanile posto sulla cupola.\nL'edificio \u00e8 a pianta ottagonale con lati di diversa lunghezza; su di essi si aprono otto absidi alternativamente a sezione rettangolare e semicircolare. Le mura sono alquanto poderose, con uno spessore quasi ovunque superiore al metro.\nSu tale massiccia struttura si erge un tiburio che sostiene una cupola emisferica con copertura esterna a \"lose\" (pietre piatte e sottili). La soluzione architettonica adottata (caratterizzata dall'alternanza di absidi rettangolari e semicircolari e dalla presenza di un tiburio a pianta ottagonale) mostra marcate similitudini con soluzioni lombarde (in particolare con il battistero di Lomello). L'alto campanile posto sopra la cupola rappresenta una curiosa aggiunta del 1585, incongrua con lo stile romanico. \nL'aspetto del battistero \u00e8 assai rustico: gli unici motivi decorativi sono rappresentati da coppie di archetti su lesene, di dimensioni alquanto irregolari; le finestre hanno profonde strombature, che danno vita ad un'apertura a feritoia.\nIl \"clocher \u2013 porche\" della parrocchiale di Lugnacco.\nLa soluzione architettonica del cosiddetto \"clocher \u2013 porche\", vale a dire la costruzione in facciata del campanile, alla cui base si apre un vestibolo che funge da ingresso alla chiesa, \u00e8 alquanto diffusa nel Canavese. Oltre alla \"pieve di San Lorenzo\" a Settimo Vittone, troviamo soluzioni analoghe a Chiaverano, a Bollengo, a Pecco.\nLa \"chiesa parrocchiale della Purificazione di Maria Vergine\" (ovvero Santa Maria della Candelora) sorge isolata a poca distanza dal centro di Lugnacco, nei pressi del cimitero; essa costituisce l'edificio di culto pi\u00f9 antico della Valchiusella, realizzato verosimilmente sui resti di un tempio pagano. Il campanile romanico in pietra, che sporge dalla superficie della facciata, risale all'XI secolo; \u00e8 suddiviso in cinque ripiani con rustiche aperture e decorazioni con motivi di archetti pensili.\nL'attuale corpo della chiesa\u00a0\u2013 con interno a tre navate, quella centrale con volta a botte, le due laterali con volte a crociera, tutte prive di absidi- \u00e8 stato realizzato successivamente, sempre in epoca medievale. Sono tuttora visibili sulla parete esterna della navata nord, verso il bosco, resti del muro della primitiva chiesa.\nLa chiesa di Santo Stefano del Monte a Candia Canavese.\nLa chiesa di Santo Stefano del Monte sorge, isolata, sulla cima di una collina che sovrasta l'abitato di Candia Canavese, in una posizione panoramica dalla quale si domina il bacino morenico canavesano, con il lago di Candia e la sovrastante dalla cerchia alpina.\nLe prime notizie documentali sulla chiesa risalgono al 1177, in virt\u00f9 di una bolla redatta in occasione del passaggio della chiesa e dell'annesso priorato in propriet\u00e0 ai canonici dell'Ospizio dei Santi Nicolao e Bernardo di Monte Giove (Gran San Bernardo). Alcuni storici ipotizzano che verso il 1100 la chiesa fosse un priorato benedettino di Fruttuaria.\nLa chiesa ha una struttura in mattoni e ciottoli di fiume e un aspetto alquanto spoglio. La facciata a salienti lascia intuire, all'interno, la presenza di tre navate. All'esterno, lungo i fianchi della chiesa, corre una decorazione ad archetti pensili in cotto posta in prossimit\u00e0 della copertura. La parte posteriore mostra un'abside che chiude la navata centrale. La costruzione risponde ai canoni classici dell'architettura romanica, impiegati anche in chiese campestri: la forma absidale a tre navate trova corrispondenza in altre chiese coeve presenti in zona, come di San Secondo a Magnano, San Giacomo della Bessa a Sala Biellese.\nLa chiesa di Santo Stefano di Sessano a Chiaverano.\nLa chiesetta romanica dedicata a Santo Stefano (\"Sancti Stephani de Sexano\") nel comune di Chiaverano sorge isolata ove un tempo si trovava l'abitato di Sessano, in una localit\u00e0 alquanto suggestiva con grandi massi dioritici che affiorano nel suolo e, sullo sfondo, i boschi che ricoprono le pendici dell'Anfiteatro morenico di Ivrea.\nCostruita nell'XI secolo, la chiesa rappresentava il luogo di culto per gli abitanti dell'antico abitato di Sessano che si spopol\u00f2 gi\u00e0 nel XIII secolo. Assai suggestiva, dall'esterno, \u00e8 la veduta dell'abside decorata con una serie di nicchiette cieche. In facciata presenta la soluzione del \"clocher porche\", alquanto diffusa nel Canavese.\nLa chiesa custodisce al suo interno un ciclo di affreschi databili alla met\u00e0 dell'XI secolo che, per quanto compromessi dal tempo e dall'incuria, rappresenta verosimilmente il momento pi\u00f9 alto dell'arte romanica in Canavese.\nArchitetture romaniche ad uso civile.\nRelativamente scarne sono nel Canavese le testimonianze di strutture architettoniche ad uso civile di epoca romanica, rappresentate per lo pi\u00f9 dalle torri di antichi manieri, spesso rimaneggiate nel corso dei secoli. Tra le costruzioni superstiti possono essere citate:\nTra gli altri edifici civili, pi\u00f9 vistosamente rimaneggiati nel tempo, possono essere menzionati: la Torre comunale di Romano Canavese; la Torre Rossa di Bairo; il \"Gran Mason\" e la Casa degli Ugoni a Carema."}
{"id": "1499028", "revid": "66387", "url": "https://it.wikipedia.org/wiki?curid=1499028", "title": "Diana, principessa del Galles", "text": ""}
{"id": "1499029", "revid": "339392", "url": "https://it.wikipedia.org/wiki?curid=1499029", "title": "Camilla, Duchessa di Cornovaglia", "text": ""}
{"id": "1499037", "revid": "2108263", "url": "https://it.wikipedia.org/wiki?curid=1499037", "title": "Sultanato di Zanzibar", "text": "Il sultanato di Zanzibar fu uno Stato indipendente dal 1856 al 1890 e protettorato britannico dal 1890 al 1963. Fu di nuovo pienamente autonomo per circa un mese tra il dicembre 1963 e il 12 gennaio 1964, quando la rivoluzione fece decadere la monarchia.\nStoria.\nNel 1698, Zanzibar divenne parte dei possedimenti d'oltremare dell'Oman e assoggettata al potere del suo sultano. I portoghesi ne furono espulsi e il traffico degli schiavi sotto il governo omanita prosper\u00f2 insieme ad un fiorente commercio delle spezie.\nSa'id bin Sultan trasfer\u00ec la capitale da Mascate, in Oman, a Stone Town (isola di Zanzibar) nel 1840. Dopo la sua morte nel 1856, i figli entrarono in conflitto per la successione. Il 6 aprile 1861 Zanzibar e l'Oman si divisero in due principati separati. Majid bin Said Al-Busaid (1834-1870), il sesto figlio, divenne sultano di Zanzibar, mentre suo fratello, il terzogenito, Thuwaini bin Said divenne sultano dell'Oman.\nDurante questo periodo, il sultano di Zanzibar dominava una parte rilevante della costa orientale africana, nota come Zanj, comprendente Mombasa e Dar-es-Salaam, e le rotte commerciali che si estendevano molto all'interno dell'Africa, come Kindu sul fiume Congo. Nel novembre 1886, una commissione anglo-tedesca fiss\u00f2 i confini in una striscia larga dieci miglia nautiche (19\u00a0km) lungo la costa da Capo Delgado (nell'odierno Mozambico) a Kipini (ora in Kenya), che includeva tutte le isole e molte citt\u00e0 in quella che oggi \u00e8 la Somalia. Tuttavia, dal 1887 al 1892, tutti questi possedimenti di terraferma furono progressivamente perduti a vantaggio delle potenze coloniali del Regno Unito, della Germania e dell'Italia, sebbene alcune non furono formalmente vendute o cedute fino al XX secolo (Mogadiscio agli italiani nel 1905 e Mombasa ai britannici nel 1963).\nL'Impero britannico ebbe il sopravvento e la sua egemonia fu formalizzata nel 1890 dal trattato di Helgoland-Zanzibar, in cui la Germania si impegnava a non interferire con gli interessi di Londra sull'isola africana. Zanzibar acquis\u00ec lo \"status\" di protettorato nello stesso anno. Gli inglesi nominarono i propri visir dal 1890 al 1913 e, in seguito, i \"residenti\" dal 1913 al 1963.\nI sultani continuarono ad avvicendarsi, seppure con potere ridotto, e a soggiornare nelle loro sfarzose residenze. Il 27 agosto 1896 il protettorato fu protagonista della pi\u00f9 breve guerra documentata della storia, che si concluse con la resa e l'abdicazione del sultano usurpatore Khalid bin Barghash dopo 45 minuti di cannoneggiamento sul palazzo del sultano da parte della marina britannica, il cui intervento era stato richiesto dal sultano legittimo spodestato.\nIl sultanato riottenne la completa indipendenza il 19 dicembre 1963, ma la rivolta del 12 gennaio successivo (rivoluzione di Zanzibar) pose fine alla monarchia costituzionale appena istituita. Subito cominciarono le trattative per la fusione con l'ex colonia inglese Tanganica, realizzata formalmente il 26 aprile 1964: aveva cos\u00ec origine l'odierno Stato della Tanzania."}
{"id": "1499040", "revid": "729019", "url": "https://it.wikipedia.org/wiki?curid=1499040", "title": "Plasticard", "text": "Il plasticard \u00e8 un materiale plastico venduto in fogli di diverso spessore, colore e trasparenza. Questi particolari fogli vengono utilizzati per compiere lavori quali costruzioni, modelli in scala o qualsiasi altro impiego modellistico o creativo.\nPlasticard \u00e8 il nome commerciale del materiale altrimenti noto come stirene o polistirene che viene adoperato per la fabbricazione delle custodie CD, per le smartcard, altri oggetti.\nIl plasticard si incolla con un tipo particolare di colla che ha la funzione di sciogliere localmente il materiale. Accostando due parti dopo pochi minuti queste si saldano insieme e ad avvenuta essiccazione l'insieme \u00e8 perfettamente carteggiabile e si presenta come un pezzo unico."}
{"id": "1499045", "revid": "641883", "url": "https://it.wikipedia.org/wiki?curid=1499045", "title": "Rettangolo spaziale", "text": "Per rettangolo spaziale, nell'ambito delle arti marziali, si intende lo spazio fittizio che delimita i confini da difendere del proprio corpo: in pratica qualunque colpo che supera tali confini \u00e8 da considerarsi pericoloso o persino ricevuto, in quanto troppo vicino per deviarne il tragitto o ridurne la forza.\nSeppur si parli di \"rettangolo\", questi confini sono ovviamente tridimensionali quale appunto \u00e8 lo spazio che deve difendere attorno a s\u00e9 una persona. \nTale spazio ha 2 riferimenti fondamentali:\nSimbolicamente da sopra la testa il \"rettangolo spaziale\" arriva ad un palmo di distanza da ogni spalla, per poi scendere parallelamente al corpo e richiudersi all'altezza delle ginocchia."}
{"id": "1499046", "revid": "1652134", "url": "https://it.wikipedia.org/wiki?curid=1499046", "title": "Paolo Braccini", "text": "Biografia.\nPaolo Braccini nacque a Canepina, in provincia di Viterbo, da Braccio Braccini, medico condotto, e da Ersilia Lorenzetti. Il padre, fondatore del partito socialista a Orvieto, pi\u00f9 volte candidato di questo partito e poi attivo organizzatore sindacale dei medici condotti, si trasfer\u00ec con tutta la famiglia di cinque figli dapprima a Nocera Umbra, nel 1911, e poi, nel 1921, a Terni, dove, nonostante la sua schedatura nel registro dei sovversivi, continu\u00f2 a fare il medico condotto nel quartiere operaio di S. Agnese, e anche il sanitario delle Ferrovie dello Stato. Paolo Braccini, ultimata la scuola secondaria, si trasfer\u00ec a Milano e poi a Torino, dove si dedic\u00f2 agli studi, conseguendo dapprima la laurea in Agraria nel 1930 a Milano, e successivamente (dopo l'espulsione dal corso per allievi ufficiali nel 1931, causa la \"professione di idee antifasciste\" per una lettera spedita al padre e sequestrata dalla polizia in una delle frequenti perquisizioni nello studio paterno) una seconda laurea a Torino in Veterinaria nel 1940. A Milano si spos\u00f2 con Marcella Cariola di Robassomero il 21 dicembre 1938; il 25 febbraio 1940 nascer\u00e0 l'unica figlia Gianna. Lo stesso anno ottenne la cattedra di docente universitario in Zootecnica, sempre presso l'Universit\u00e0 di Torino. Le sue oltre venti pubblicazioni scientifiche, dal 1932 al 1942, testimoniano una intensa ricerca sul campo nella tecnica agraria e in zootecnia. A Torino ebbe occasione di incontrare e frequentare il fratello Fabio Braccini, che si laureer\u00e0 ingegnere chimico al Politecnico di Torino e che sar\u00e0 anche lui partigiano combattente, prima a Roma e nei Castelli romani fino alla liberazione di Roma nel giugno 1944, e poi come capitano del Battaglione san Marco nella Divisione Cremona fino al 25 aprile 1945.\nAll'indomani dell'8 settembre 1943, periodo cruciale della sua esistenza, Braccini diede largo spazio ai suoi ideali e al suo sentimento antifascista avvicinandosi al movimento di resistenza , essendo entrando in contatto con il Partito d'Azione nella primavera del 1943, per poi diventare l'organizzatore delle Brigate Giustizia e Libert\u00e0. Ne fu il primo comandante (alla sua morte subentr\u00f2 Duccio Galimberti), nominato il 4 dicembre del 1943 da Vittorio Foa in casa di Ada Gobetti, come lei stessa scrisse nel suo \"Diario partigiano\".\nIl 31 marzo del 1944 venne arrestato in seguito a un'irruzione della Federazione dei fasci repubblicani nel duomo di Torino, durante una riunione del Comitato militare regionale piemontese (CMRP), in cui era rappresentante per il Partito d'Azione. Processato nei giorni successivi all'arresto, ne venne ordinata la condanna a morte per fucilazione, eseguita il 5 aprile dalla Guardia nazionale repubblicana nel poligono di tiro del Martinetto di Torino. Alla moglie Marcella, alla figlia Gianna, al fratello Fabio e alle sorelle scrisse importanti lettere, tutte riportate nelle \"Lettere di condannati a morte della Resistenza italiana\".\nInsieme a lui furono uccisi Franco Balbis, Quinto Bevilacqua, Giulio Biglieri, Errico Giachino, Eusebio Giambone, Massimo Montano e il generale Giuseppe Perotti.\nIl suo sacrificio venne riconosciuto con l'assegnazione della Medaglia d'oro al valor militare alla memoria.\n\u00c8 sepolto nel Cimitero monumentale di Torino."}
{"id": "1499049", "revid": "2108263", "url": "https://it.wikipedia.org/wiki?curid=1499049", "title": "Chigi", "text": "La famiglia Chigi \u00e8 un'importante famiglia nobiliare di origine senese, fra cui si annoverano diversi papi e cardinali, e in particolare papa Alessandro VII.\nStoria.\nOrigini.\nOriginaria di Siena (possedeva nel senese il castello di Macereto), discendente da un ramo collaterale dei conti Ardengheschi, era in origine una famiglia di banchieri, divenuta nobile alla fine del Trecento.\nDiede alla Chiesa un beato, Giovanni da Lecceto (1300-1363), eremitano, ricordato per aver soccorso i bisognosi nel corso della celeberrima epidemia di peste del 1348 ricordata anche da Boccaccio nel Decamerone, e la beata Angela, pure eremitana (secolo XIV). Divennero preminenti in Siena con Mariano (1439-1504), famoso banchiere, che ricostru\u00ec il palazzo della famiglia e Sigismondo (1479-1525), che fece costruire la Villa delle Volte e decorare il Palazzo Chigi di Siena.\nAscesa.\nUno dei pi\u00f9 celebri personaggi della famiglia Chigi fu Agostino, detto il Magnifico (1465-1520), nato a Siena e vissuto al tempo di papa Leone X, banchiere della corte romana e generoso mecenate, amico di Pietro Bembo, di Paolo Giovio e di Pietro Aretino.\nAlessandro VII papa.\nLa famiglia raggiunse l'apice della importanza storica con l'elezione a pontefice del cardinale Fabio Chigi col nome di Alessandro VII (1655-1667), che ebbe due nipoti cardinali: Flavio I (1631-1693), principale artefice delle collezioni artistiche di famiglia, e Sigismondo (1649-1678); l'altro nipote Agostino (1634-1705) spos\u00f2 Maria Virginia Borghese, nipote di papa Paolo V. \nPrincipi di Farnese.\nA partire dalla seconda met\u00e0 del Seicento si form\u00f2 il grande patrimonio immobiliare dei Chigi fino a divenire nella met\u00e0 dell'Ottocento tra i cinque maggiori proprietari terrieri dello Stato Pontificio. Nel 1658, a causa dei forti debiti contratti dalla famiglia Farnese per mantenere lo sfarzo della corte di Parma, Ranuccio II Farnese decise di vendere il principato di Farnese (presso Viterbo) con l'annesso titolo di \"Principe\" alla famiglia Chigi i quali, data la loro posizione di grande ricchezza, necessitavano ora solo di un degno titolo nobiliare per poter emergere in societ\u00e0: fu cos\u00ec che Agostino Chigi divenne \"I Principe di Farnese\". Dopo pochi anni, nel 1662 Flavio Chigi acquista dagli Orsini di Bracciano oberati di debiti il principato di Campagnano.\nXVIII secolo.\nNel Settecento i Chigi ebbero un altro cardinale nella figura di Flavio II (1711-1771), filogesuita e papabile al conclave di Clemente XIV. Grande personalit\u00e0 fu nel XVIII secolo quella di Sigismondo Chigi (1735-1793), intellettuale di cultura illuminista e filofrancese.\nXIX secolo.\nNell'Ottocento un importante matrimonio ha messo in contatto i Chigi con la grande aristocrazia europea, quando Mario Chigi (1832-1914) spos\u00f2 la principessa Antonietta Sayn Wittgenstein (1839-1918), nipote del celebre generale tedesco Peter Wittgenstein, che ferm\u00f2 Napoleone a San Pietroburgo, e figlia della bellissima Leonilla Bariatinsky (1816-1918), appartenente ad una delle pi\u00f9 importanti famiglie russe (la nonna era cugina carnale dello zar Paolo I di Russia).\nSempre nel XIX secolo i Chigi ebbero l'ultimo cardinale: Flavio III (1810-1885), gi\u00e0 Nunzio Apostolico a Parigi.\nChigi di Siena e gli altri rami familiari.\nDa Benedetto Chigi, vissuto nel secolo XV, discese il ramo dei Chigi di Siena, i cui rappresentanti pi\u00f9 notevoli furono il musicista e uomo politico Scipione (1584-1633) e Carlo Corradino (1802-1881), ufficiale della marina sarda, poi governatore dell'Elba per conto del granduca di Toscana (1840-46), combattente di Curtatone nel 1848 e senatore del regno d'Italia dal 1860. A incominciare dal figlio Fabio Chigi (1849-1906) il ramo assunse il nome di Chigi-Saracini-Lucherini. Dal cardinale Flavio Chigi, nipote di Alessandro VII, che lasci\u00f2 i suoi beni e titoli al nipote Bonaventura (1693), deriv\u00f2 il ramo dei Chigi-Zondadari di Siena; da Francesco Chigi, fratello di Agostino il Magnifico, discesero infine i Chigi Montoro di Viterbo.\nA Roma l'ultimo Principe era Don Agostino Chigi Albani della Rovere (1929 - 2002), storico dell'arte, mecenate artisti italiani filantropo, ha ceduto al comune di Ariccia il Palazzo Chigi, con annesso parco e beni immobili di famiglia, il 29 dicembre 1988.\nAttualmente la famiglia Chigi \u00e8 rappresentata dal principe Mario Chigi (1929), figlio di Francesco, che risiede nella villa di Castel Fusano e dal figlio, il duca Flavio Chigi (1975). La tenuta di Castel Fusano fu rimodernata nel seicento da Pietro da Cortona che ne cur\u00f2 anche la decorazione interna assieme ai suoi allievi.\nDa loro prende il nome Palazzo Chigi, un edificio storico di Roma, acquistato dagli Aldobrandini nel 1659. Dal 1712 (pontificato di Clemente XI) al 1966 (pontificato di Paolo VI) il primogenito della famiglia Chigi di Ariccia ha rivestito la dignit\u00e0 ereditaria di maresciallo di Santa Romana Chiesa e custode perpetuo del Conclave.\nUltimo Maresciallo fu don Sigismondo Chigi (1894 - 1982) che ha sposato l'americana Marian Berry (1901 - 1989)\nGenealogia della famiglia Chigi.\nPrincipi di Farnese (dal 1659).\nErede presunto al titolo \u00e8 il principe Flavio Chigi Albani della Rovere (n. 1975)."}
{"id": "1499051", "revid": "174925", "url": "https://it.wikipedia.org/wiki?curid=1499051", "title": "Metamorfosi incompleta", "text": ""}
{"id": "1499054", "revid": "124821698", "url": "https://it.wikipedia.org/wiki?curid=1499054", "title": "Finalmente soli (serie televisiva)", "text": "Finalmente soli \u00e8 una sitcom italiana prodotta dalla RTI a partire dal 19 settembre 1999 fino al 23 maggio 2004. Alla serie, sono stati in seguito aggiunti tre film TV, legati sempre alle vicende della famiglia protagonista.\nLa sitcom \u00e8 composta da cinque stagioni, trasmesse su Canale 5. \u00c8 stata in seguito riproposta in replica varie volte sulla stessa Canale 5, su Mediaset Extra, su Italia 1 e su Rete 4.\nIn pi\u00f9 occasioni Gerry Scotti e Maria Amelia Monti hanno manifestato la volont\u00e0 di rifare insieme questa sitcom.\nTrama.\nSpin-off di \"Io e la mamma\", con la quale condivide lo stesso protagonista maschile, Gigi, che qui mette finalmente su famiglia per lasciare la casa di sua madre Delia, racconta le vicende della famiglia Mantelli, composta da Luigi detto Gigi, di professione dentista, Alice Fumagalli di professione tassista (dalla quarta stagione, inizialmente \u00e8 impiegata in un'agenzia di turismo), moglie apprensiva ma anche molto estroversa che sar\u00e0 spesso la chiave di siparietti comici o equivoci grotteschi e i due figli (nati durante il corso delle serie) Riccardo, detto Riccardino, e Nicoletta, detta Niki (quarta stagione). L'allegria della sitcom non \u00e8 solo frutto della simpatia della coppia, ma anche dalle situazioni imbarazzanti e divertenti nelle quali spesso mettono lo zampino il vicino Spartaco, tenuto sotto torchio dalla moglie Elvira, e la madre di Alice Wanda.\nIspirandosi alla sitcom \"Casa Vianello\", in cui ogni episodio si conclude con i protagonisti a letto, in \"Finalmente soli\", le varie puntate si concludono con la coppia che in bagno si lava i denti e puntualmente Alice, che spesso chiama Gigi con il nome di \"topo\", sputa l'acqua con cui si risciacqua i denti nel lavandino di Gigi.\nFilm TV.\nDalla sitcom sono stati tratti tre film per la televisione:\nCuriosit\u00e0.\n- Alla serie hanno partecipato, come attori, alcuni doppiatori milanesi come Claudio Moneta, Pietro Ubaldi e Daniele Demma."}
{"id": "1499055", "revid": "584834", "url": "https://it.wikipedia.org/wiki?curid=1499055", "title": "Centro Sociale Leoncavallo", "text": ""}
{"id": "1499056", "revid": "52076", "url": "https://it.wikipedia.org/wiki?curid=1499056", "title": "Porta Appia", "text": ""}
{"id": "1499058", "revid": "52076", "url": "https://it.wikipedia.org/wiki?curid=1499058", "title": "Porta San Valentino", "text": ""}
{"id": "1499059", "revid": "46291", "url": "https://it.wikipedia.org/wiki?curid=1499059", "title": "Nepenthes ampullaria", "text": "Nepenthes ampullaria \u00e8 una pianta carnivora della famiglia Nepenthaceae, diffusa in Borneo, Molucche, Nuova Guinea, Malaysia Peninsulare, Singapore, Sumatra e Thailandia, dove cresce a 0\u20132100 m.\nDescrizione.\nGli steli sono di colore marrone chiaro e possono arrampicarsi fino a 15 m di altezza. Le foglie sono verde chiaro, lunghe fino a 25\u00a0cm e larghe circa 6\u00a0cm. I viticci sono lunghi fino a 15\u00a0cm. Gli ascidi superano raramente i 10\u00a0cm di altezza ed i 7\u00a0cm di larghezza. Gli ascidi superiori vengono prodotti molto raramente e sono considerevolmente pi\u00f9 piccoli di quelli inferiori, che formano dei veri e propri tappeti sul terreno. Il colore degli ascidi varia dal verde chiaro al rosso scuro, con macchie rosse, marroni o viola. Le forme interamente rosse vivono principalmente in Borneo.\n\"Nepenthes ampullaria\" \u00e8 l'unica specie di \"Nepenthes\" presente in Sumatra e Malaysia a produrre un'infiorescenza panicolata.\nTutte le parti della pianta sono ricoperte da un indumento di peli marroni.\nCarnivorosit\u00e0.\n\"N. ampullaria\" si \u00e8 largamente allontanata dalla carnivorosit\u00e0 e la maggior parte dei nutrienti vengono acquisiti per mezzo della digestione delle foglie morte che cadono all'interno dei suoi ascidi. Si tratta quindi di una pianta parzialmente detritivora.\nQuesta specie ha sviluppato diverse caratteristiche esclusive come conseguenza del suo adattamento alla \"cattura\" del detrito fogliare:\n\u00c8 stato dimostrato che la presenza dell'isotopo stabile 15N nelle piante di \"N. ampullaria\" che crescono sotto gli alberi delle foreste \u00e8 significativamente pi\u00f9 bassa rispetto a quella delle piante che crescono in assenza di lettiera.&lt;br&gt;Di contro, la concentrazione di azoto totale \u00e8 pi\u00f9 alta in queste piante rispetto a quelle delle \"Nepenthes\" che vivono in zone aperte, senza lettiera.\n\u00c8 stato stimato che piante di \"N. ampullaria\" che crescono sotto gli alberi, e quindi in presenza di lettiera, derivano circa il 35.7% (\u00b10.1%) del loro azoto dalla digestione del detrito fogliare.\nTaxa infraspecifici.\nLa variet\u00e0 scoperta pi\u00f9 di recente, \"N. ampullaria\" var. \"racemosa\", si trova a Sarawak e presenta un'infiorescenza racemosa. B. H. Danser, nel 1928, consider\u00f2 le altre variet\u00e0 meno importanti.\nIbridi naturali.\n\"N. ampullaria\" fiorisce una o due volte all'anno e la sua fioritura persiste per diverse settimane. Il suo periodo di fioritura spesso coincide con quello di altre specie di \"Nepenthes\"; di conseguenza forma facilmente degli ibridi naturali.\nFinora sono stati riconosciuti i seguenti ibridi:\nConservazione.\nLa Lista rossa IUCN classifica \"Nepenthes ampullaria\" come specie a rischio minimo."}
{"id": "1499061", "revid": "767487", "url": "https://it.wikipedia.org/wiki?curid=1499061", "title": "'O sistema", "text": "O sistema \u00e8 un documentario realizzato e autoprodotto da Ruben H. Oliva e Matteo Scanni, uscito nel 2006 in un cofanetto comprendente un libro.\nTrama.\nSecondo le parole degli autori, \"descrive la vita di un territorio in bilico fra normalit\u00e0 apparente e follia criminale\". Utilizzando il termine con cui in loco viene chiamata la camorra napoletana e casalese, racconta 'O Sistema come struttura criminale e affaristica, che causa centinaia di morti ogni anno ma raccoglie scarsa attenzione dai media.\nRiconoscimenti.\nIl documentario ha vinto il premio Ilaria Alpi nel 2006, sezione Produzione, e il premio Marcello Torre. Nella versione televisiva di 54 minuti \u00e8 stato tradotto in diverse lingue."}
{"id": "1499064", "revid": "52076", "url": "https://it.wikipedia.org/wiki?curid=1499064", "title": "Porta Viminalis", "text": ""}
{"id": "1499066", "revid": "52076", "url": "https://it.wikipedia.org/wiki?curid=1499066", "title": "Porta Carmentalis", "text": ""}
{"id": "1499068", "revid": "1543377", "url": "https://it.wikipedia.org/wiki?curid=1499068", "title": "Bill Hicks", "text": "Con Richard Pryor, Lenny Bruce, Woody Allen e George Carlin \u00e8 uno dei pi\u00f9 rappresentativi autori e cabarettisti satirici della scena stand-up comedy americana. I suoi monologhi trattavano principalmente, con taglio aggressivo e cinico, la politica, l'umanit\u00e0 in genere, la religione, le droghe, l'alcolismo (che lo afflisse a lungo), il proprio tabagismo, il consumismo, la sessualit\u00e0, le teorie del complotto e il razzismo, ed erano improntati alla derisione verso i valori tradizionali americani, facendo ampio uso di humour nero e invettive politicamente scorrette.\nHicks mor\u00ec a soli 32 anni a causa di un tumore al pancreas; negli anni successivi alla sua scomparsa, il suo lavoro, in vita talvolta oggetto di censura, ha ottenuto notevoli consensi nei circoli creativi e da parte della critica, anche musicale, in particolare dopo una serie di pubblicazioni postume dei suoi album, ed \u00e8 diventato un autore di culto pi\u00f9 di quanto lo fu in vita, con una nutrita schiera di appassionati e ammiratori. La sua opera \u00e8 stata anche studiata e apprezzata dal punto di vista di una critica filosofica di tipo nichilista e costruttiva al contempo, rivolta alla societ\u00e0 e al mondo.\nBiografia.\nPrimi anni.\nNato a Valdosta, in Georgia, Bill era il figlio di Jim e Mary Reese; aveva due fratelli pi\u00f9 grandi, Steve e Lynn. La famiglia visse in Florida, Alabama e New Jersey, prima di stabilirsi a Houston, in Texas, quando Bill aveva sette anni. La famiglia ha reso pubblico un documento della scuola materna in cui la maestra sottolinea la sua passione per il parlare aggiungendo: \"Mi auguro sinceramente che Bill possa avere un maestro di prima elementare che lo sfidi al meglio, in modo che egli sia cos\u00ec interessato ad imparare tante cose nuove da non avere pi\u00f9 tempo semplicemente per parlare.\"\nHicks venne cresciuto nella fede battista e inizi\u00f2 a mostrare il suo talento comico nella scuola domenicale di catechismo: da quell'educazione Hicks ricav\u00f2 una totale sfiducia verso la religione e nel corso della sua vita si form\u00f2 una propria personale filosofia, mettendo in ridicolo le contraddizioni del moralismo. Hicks divenne scettico, agnostico e in seguito praticante della meditazione trascendentale.\nFin da ragazzo, sulle orme di Woody Allen, inizi\u00f2 a scrivere sketch comici con l'amico Dwight Slade. Preoccupati per il suo comportamento, i suoi genitori lo portarono da uno psicoanalista quando aveva 17 anni, ma questi non trov\u00f2 in lui nulla di anormale: a quanto sembra, anzi, avrebbe affermato scherzosamente che a suo parere erano i suoi genitori, pi\u00f9 che Bill, ad aver bisogno di qualche seduta.\nNel 1978 venne aperto a Houston il locale Comedy Workshop, e Hicks e i suoi amici Slade, John S. e Kevin Booth iniziarono ad esibirvisi. I primi tempi Hicks era ancora troppo giovane per guidare da solo fino al locale e aveva bisogno di uno speciale permesso dal lavoro per esibirsi. I suoi show si tenevano tutti i marted\u00ec notte; nel frattempo continuava a frequentare la Stratford High School a Houston. Ottenne un discreto successo, e inizi\u00f2 a sviluppare il suo talento per l'improvvisazione, anche se il suo sketch all'inizio non era molto lungo. Bill Hicks, Kevin Booth e Jay Leno parlano dei loro anni al Comedy Workshop nel documentario \"It's Just a Ride\".\nGli anni ottanta.\nQuando Bill frequentava l'ultimo anno della high school, la sua famiglia si trasfer\u00ec a Little Rock, nell'Arkansas, ma dopo il diploma, nella primavera del 1980, Bill and\u00f2 a vivere a Los Angeles e inizi\u00f2 a esibirsi al Comedy Store di Hollywood, dove all'epoca lavoravano anche Andrew Dice Clay, Jay Leno, Jerry Seinfeld e Garry Shandling.\nPer breve tempo frequent\u00f2 il Los Angeles Community College e recit\u00f2 nell'episodio pilota della sitcom \"Bulba\", per poi tornare a Houston nel 1982. Qui fond\u00f2 con Kevin Booth l'ACE Production Company (Absolute Creative Entertainment), che in seguito sarebbe divenuta la Sacred Cow Productions, e lavor\u00f2 in vari club di Houston tra i quali ancora al Comedy Workshop. Hicks frequent\u00f2 inoltre l'Universit\u00e0 di Houston per breve tempo.\nNel 1983 inizi\u00f2 a bere pesantemente e a fare uso di sostanze psicotrope, come LSD, psilocibina, cocaina, MDMA, diazepam, metanfetamina, e altre. I suoi temi ricorrenti erano attacchi al sogno americano, alle ipocrisie e alle credenze tradizionali. Il suo successo aument\u00f2 rapidamente, e nel 1984 comparve nel noto talk-show \"Late Night with David Letterman\". David Letterman rest\u00f2 colpito e lo invit\u00f2 altre undici volte, in cui Hicks presentava versioni purgate dei suoi show dal vivo.\nNel 1986, Hicks si ritrov\u00f2 al verde a causa dei suoi eccessi, ma la sua carriera si impenn\u00f2 quando apparve nello Young Comedians Special di Rodney Dangerfield nel 1987. Quello stesso anno si trasfer\u00ec a New York, e per i successivi cinque anni fece circa 300 spettacoli all'anno. La sua reputazione comunque non era delle migliori a causa della sua tossicodipendenza, e nel 1988 afferm\u00f2 di aver cessato di assumere droghe e alcol per problemi al fegato e altri motivi di salute, sebbene nei suoi spettacoli continuasse a elogiare le virt\u00f9 di LSD, marijuana e funghetti allucinogeni. Ripieg\u00f2 sul fumo di sigaretta, un tema che da l\u00ec a quel momento sarebbe stato molto presente nei suoi spettacoli, in cui spesso stava sul palco fumando di seguito molte sigarette.\nDurante una performance a Chicago nel 1989 divenuta famosa, Hicks pronunci\u00f2 la sua battuta forse pi\u00f9 controversa:\nHicks fece seguire a questo commento una tirata velenosa che si concludeva con l'invocazione di un genocidio di tutto il genere umano, intendendo con questo che la battuta su Hitler non andasse letta in senso antisemita ma fosse piuttosto un'espressione del suo disgusto per l'umanit\u00e0 in generale. Hicks spesso oscillava fra speranza e amore per la razza umana e totale disillusione e sconforto. Nel 1989 pubblic\u00f2 il suo primo video, \"Sane Man\" (riedito nel 2006).\nGli anni novanta.\nNel 1990 pubblic\u00f2 il suo primo album, \"Dangerous\", registr\u00f2 uno speciale per la HBO, \"One Night Stand\", e si esib\u00ec, assieme a un gruppo di comici statunitensi, al West End di Londra a novembre. Nel Regno Unito e in Irlanda ottenne un grande successo, e continu\u00f2 il suo tour anche nel 1991; sempre in quell'anno registr\u00f2 il suo secondo album, \"Relentless\".\nOltre agli album parlati, nel 1992 registr\u00f2 anche un album musicale, \"Marblehead Johnson\"; sempre nel 1992 incontr\u00f2 Colleen McGarr, che divenne la sua fidanzata. Venne votato \"Hot Standup Comic\" dalla rivista \"Rolling Stone\" e si trasfer\u00ec di nuovo a Los Angeles all'inizio del 1993. L'ultimo live registrato da Bill Hicks \u00e8 il famoso \"Revelations\" e risale al 1992. Con il caratteristico cinismo e brillante capacit\u00e0 comunicativa, Hicks tocca i suoi temi pi\u00f9 classici: la prima guerra del Golfo, l'assassinio di John F. Kennedy, la religione, le droghe, la pubblicit\u00e0 e il sesso. L'ultimo show registrato risale all'Ottobre del 1993, nel quale, cosciente di essere in punto di morte, gioca sul fatto che quello possa essere il suo ultimo show, all'insaputa del pubblico in visibilio davanti al suo cinismo.\nI membri del gruppo musicale progressive metal dei Tool lo invitarono ad aprire alcuni dei loro concerti al Festival Lollapalooza nel 1993: nel 1996, gi\u00e0 dopo la morte di Hicks, i Tool pubblicarono l'album \"\u00c6nima\", interamente dedicato a Bill, che contiene un tributo all'amico scomparso nel booklet e nelle tracce \"\u00c6nema\", \"Third Eye\", che contiene campionature della sua voce. Anche il celebre gruppo alternative metal dei Faith No More ha citato Bill Hicks nella canzone \"Ricochet\", tratta dall'album \"King for a Day... Fool for a Lifetime\".\nLa malattia.\nNell'aprile 1993, mentre si trovava in tour in Australia, Hicks inizi\u00f2 a lamentare dolori al fianco, e il 16 giugno di quell'anno gli venne diagnosticato un cancro del pancreas. Inizi\u00f2 a sottoporsi a sedute settimanali di chemioterapia, mentre proseguiva il tour e lavorava alla registrazione dell'album \"Arizona Bay\" con Kevin Booth. Al momento della sua morte stava inoltre lavorando assieme al comico Fallon Woodland per la realizzazione dell'episodio pilota di un nuovo talk-show intitolato \"Counts of the Netherworld\" per il canale televisivo britannico Channel 4: la puntata \u00e8 stata trasmessa nel corso degli eventi della Tenth Anniversary Tribute Night svoltasi il 26 febbraio 2004, decimo anniversario della morte di Hicks.\nProblemi con la censura.\nNonostante la malattia, continu\u00f2 il suo lavoro finch\u00e9 pot\u00e9. Il 9 ottobre 1993 Hicks sarebbe dovuto comparire al \"Late Show with David Letterman\" per la dodicesima volta, ma la sua intera performance venne rimossa dalla registrazione, la prima volta in cui l'intero sketch di un comico venne tagliato dopo essere stato girato. Sia i produttori dello show sia l'emittente CBS declinarono ogni responsabilit\u00e0, Hicks espresse il proprio sdegno in una lettera manoscritta di 39 pagine indirizzata al giornalista John Lahr della rivista \"The New Yorker\". Sebbene Letterman in seguito abbia manifestato dispiacere per il modo in cui Hicks era stato trattato, egli non comparve pi\u00f9 nello show. Il resoconto integrale della vicenda si trova in un articolo di Lahr sul \"New Yorker\", integrato poi in un capitolo del suo libro \"Light Fantastic\".\nIl 30 gennaio 2009, come gesto di tributo a 15 anni dalla scomparsa del comico, Letterman invit\u00f2 la madre di Hicks e trasmise l'intero pezzo, in cui il comico tratta i temi dell'omosessualit\u00e0, dei pro-life, del fumo e della Pasqua. Dopo aver mandato in onda lo spezzone, il presentatore si scus\u00f2 nuovamente per l'errore commesso con la madre, che perdon\u00f2 Letterman.\nLa morte.\nHicks si esib\u00ec per l'ultima volta al Caroline's di New York il 6 gennaio 1994. Fece ritorno quindi alla casa dei suoi genitori a Little Rock, in Arkansas. Chiam\u00f2 a s\u00e9 i suoi amici per dir loro addio, e il 14 febbraio smise di parlare; mor\u00ec, per le complicazioni del cancro al pancreas, alla presenza dei genitori, alle 23:20 del 26 febbraio 1994 e venne sepolto nella tomba di famiglia a Leakesville, nel Mississippi.\nIl 7 febbraio 1994 scrisse il suo testamento spirituale, dove ringrazia per ci\u00f2 che ha avuto e dichiara le sue speranze sul futuro. Il testamento si conclude con la frase:\nEredit\u00e0.\nGli album \"Arizona Bay\" e \"Rant in E-Minor\" vennero pubblicati postumi nel 1997 per l'etichetta Rykodisc, dietro il permesso della madre di Hicks, Mary. \"Dangerous\" e \"Relentless\" vennero anch'essi ripubblicati dalla Rykodisc in quell'anno. In un sondaggio del 2005, Bill Hicks si classific\u00f2 tredicesimo nella \"Top 20 Greatest Comedy Acts Ever\"; inoltre nello show di Comedy Central \"100 Greatest Stand-ups of All Time\" (2004), Hicks si piazz\u00f2 al n. 19. Nel marzo 2007, Channel 4 lanci\u00f2 un sondaggio, \"The Top 100 Stand-Up Comedians of All Time\", in cui Hicks giunse al sesto posto.\nGli ammiratori di Hicks hanno adottato le sue parole, la sua immagine e pi\u00f9 in generale la sua filosofia di vita nelle loro creazioni. Grazie alle tecnologie che permettono il campionamento audio, frammenti delle invettive, delle polemiche e delle critiche sociali di Bill Hicks si ritrovano in molti album musicali: della sua influenza sui Tool si \u00e8 gi\u00e0 detto, egli compare inoltre nell'album \"Maim That Tune\" (1996) dei Fila Brazillia e nell'album omonimo degli SPA (1997), entrambi dedicati a lui. Anche l'album \"The Bends\" dei Radiohead (1995) \u00e8 dedicato alla sua memoria.\nFilm documentario.\nIl 14 maggio 2010 \u00e8 uscito in molti cinema della Gran Bretagna il documentario \"\" incentrato sulla vita di Hicks."}
{"id": "1499072", "revid": "123329896", "url": "https://it.wikipedia.org/wiki?curid=1499072", "title": "Giro della Valle d'Aosta", "text": "Il Giro ciclistico internazionale della Valle d'Aosta - Les Savoie - Mont Blanc - Valais (in francese, \"Tour international de la Vall\u00e9e d'Aoste - Les Savoie - Mont Blanc - Valais\") \u00e8 una corsa a tappe maschile di ciclismo su strada, riservata alla categoria Under-23, che si svolge annualmente nella regione italiana Valle d'Aosta, nella regione francese del Rodano-Alpi e nel cantone svizzero del Vallese. Dal 2005 \u00e8 parte del calendario dell'UCI Europe Tour come gara di classe 2.2, e dal 2012 si svolge mese di luglio.\nAlbo d'oro.\n\"Aggiornato all'edizione 2021.\""}
{"id": "1499076", "revid": "767487", "url": "https://it.wikipedia.org/wiki?curid=1499076", "title": "Michael Learns to Rock", "text": "I Michael Learns to Rock, conosciuti anche con la sigla MLTR, sono un gruppo musicale danese di genere soft rock, formatosi nel 1988.\nIl gruppo ha venduto oltre 9 milioni di copie, principalmente in Asia.\nStoria.\nGli esordi (1987-1992).\nNel 1987 Jascha Richter e K\u00e5re Wanscher, studenti ad Aarhus, incontrarono Mikkel Lentz, all'epoca chitarrista dei \"Rocking Studs\", e gli chiesero di formare una band. Un anno pi\u00f9 tardi si aggiunse il bassista S\u00f8ren Madsen.\nIl gruppo debutt\u00f2 ad Aarhus nel maggio del 1988, e successivamente partecip\u00f2 al talent show annuale della citt\u00e0, vincendolo e facendo sentire la necessit\u00e0 di scegliere un nome definitivo per la band. In una intervista Richter ammise che il nome del gruppo si ispirava al nome del ex re del pop Michael Jackson: \u201cSi, era come Johnny Hates Jazz and Frankie Goes to Hollywood. Sicuro, mi sono pentito molte volte di esserci chiamati cos\u00ec, ma abbiamo avuto successo cos\u00ec velocemente che alla fine ci siamo dovuti abituare\u201d.\nUn membro della giuria, J.P. Andersen, divenne il manager della band. Michael Learns to Rock suon\u00f2 dal vivo ma non pubblic\u00f2 l'omonimo album-debutto, Michael Learns to Rock, fino a settembre del 1991. Di questo album, il singolo \"The Actor\" scal\u00f2 la classifica danese fino al primo posto ed ebbe anche successo in Norvegia, Svezia, Indonesia, Malesia, Singapore e nelle Filippine.\nSuccesso internazionale: Colours, Played on Pepper, Paint My Love &amp; Nothing to Lose (1993-1999).\nUscito nel 1993, \"Colours\" ha venduto pi\u00f9 di un milione di copie. L'album include i singoli \"Sleeping Child,\" \"25 Minutes\" and \"Out of the Blue\", e ha raggiunto anche il mercato asiatico. Due anni dopo esce il loro terzo album, \"Played on Pepper\", anch'esso raggiungendo pi\u00f9 di un milione di copie; il gruppo organizz\u00f2 25 concerti in 10 nazioni. Tra le tracce di questo album si ricordano \"That's Why (You Go Away)\" e \"Someday\".\nL'album di raccolta \"Paint My Love - Greatest Hits\" fu pubblicato nel 1996 e vendette 3.4 milioni copie. La band fu anche scelta come headliner (artisti principali) per il concerto \u201cCelebrate Hong Kong\u201d tenutosi il 6 luglio 1997, a sancire il definitivo ritorno del territorio, ceduto alla Gran Bretagna nel 1860, alla Repubblica Popolare Cinese. Il loro quarto album, \"Nothing to Lose\", fu commercializzato nel settembre del 1997.\nPoco pi\u00f9 tardi, i componenti del gruppo si presero una pausa per passare del tempo con le loro famiglie e sviluppare dei progetti personali da solisti o in collaborazione con altri artisti. Decisero, inoltre, di semplificare il nome della band con l'acronimo MLTR. Durante la pausa, Richter scrisse alcune nuove canzoni per la band, tra le altre, \"Strange Foreign Beauty\" che fu poi aggiunta nell'album del 1999: \"Greatest Hits - Strange Foreign Beauty\". L'album contiene i loro successi, sia remixati che rivisti.\nRicomponimento e nuove produzioni (2000-2006).\nNel 2000, S\u00f8ren Madsen decide di lasciare il gruppo per dedicarsi ad una carriera da solista. I tre membri rimanenti produssero l'album Blue Night, che quasi divenne \u201cdisco di platino\u201d in Danimarca (raggiungibile a 40.000 copie) e che vendette bene anche in Asia, dove la vendita raggiunse quasi un milione di copie. L'anno seguente venne pubblicata la biografia dei MLTR, \"Something You Should Know\", scritta da Poul Martin-Bonde, e vennero messi in commercio alcuni inediti. L'edizione inglese del libro venne intitolata\"It Never Rains On Bali\" (Non piove mai su Bali), in riferimento ad un incidente avvenuto durante il concerto a Bali nel 1995: un temporale non previsto caus\u00f2 la fine anticipata del concerto.\nDopo \u201cBlue Night\u201d, i MLTR si presero una lunga pausa, per permettere a Jascha Richter di lavorare sul suo album solista, \u201cPlanet Blue\u201d. Jascha e la band ammisero successivamente di aver preso in considerazione l'idea di rompere il gruppo durante questo periodo. Non si arriv\u00f2 allo smembrament anche grazie al successo dei loro \u201cgreatest hits\u201d album, come \"19 Love Songs / Love Ballads\" del 2002.\nNel 2004, il gruppo si ricompose per il loro sesto album, intitolato \"Michael Learns to Rock\", commercializzato in Asia come \"Take Me To Your Heart\". Nello stesso anno decisero di cambiare nuovamente il loro nome tornando, dalla sigla MLTR, all'originario Michael Learns to Rock.\nL'album \"Take Me To Your Heart\" era mirato al mercato asiatico. Il singolo \"Take Me To Your Heart\" \u00e8 una cover di \"Goodbye Kiss (\u543b\u522b)\" di Jacky Cheung, canzone molto popolare in Cina, Hong Kong, Vietnam, Taiwan e Thailandia . MLTR cantarono \"Take Me To Your Heart\" in un duetto con il cantante cinese Hu Yanbin al New Year's Party del 2005 a Guangzhou, Cina. La band duett\u00f2 inoltre con la star sud-coreana Shin Hye-sung, appartenente alla boy band Shinhwa. Questo album fu uno dei maggiori successi dei MLTR in Asia, in particolare in Cina.\nThe Best of Live album, Eternity &amp; Scandinavia (2007-2012).\nNel 2007, MLTR pubblicarono \"The Best of Michael Learns to Rock Live\" e in luglio organizzarono un tour in Hong-Kong, Taiwan, Thailandia e Malesia. In altri posti, l'album fu prodotto con il nome \u201cThe Live Musical Adventures of Michael Learns to Rock/ I Walk This Road Alone\", e arricchito con delle registrazioni live del loro tour in Asia \u201cTake Me To Your Heart\u201d, principalmente dei loro concerti in India nel settembre del 2005.\nNel novembre del 2008, i MLTR distribuirono il loro settimo album, intitolato Eternity prodotto dalla loro etichetta indipendente, MLTR Music, in associazione con l'etichetta danese At:tack. La band, nel sito web, giustific\u00f2 il nome del nuovo album con il fatto che \u201cla band ha intenzione di produrre musica fin tanto che il farlo susciti in loro felicit\u00e0\u201d.\nAnche se le vendite erano abbastanza basse, il secondo singolo dell'album, \"Sweetest Surprise\", raggiunse il primo posto in Thailandia a poche settimane dalla pubblicazione. Nell'anno seguente, una nuova traccia \"It's Gonna Make Sense\" divenne presto nota in Asia grazie al reality-show filippino Pinoy Big Brother che la utilizz\u00f2 per chiudere la stagione. La promozione dell'album port\u00f2 i MLTR in tour, \u201cEternity South East Asia Tour\u201d, che ebbe una risposta decisamente positiva e port\u00f2 il gruppo a programmare pi\u00f9 concerti all'estero.\nNel giugno del 2012 \u00e8 uscito il loro ottavo album, intitolato Scandinavia, da cui viene estratto il singolo \"Any Way You Want It\". Il video della canzone viene girato in Nepal.\nUltimi anni: 25 (2013-presente).\nNel 2014 esce la raccolta dal titolo 25, per celebrare i 25 anni della band compiuti nel 2013. La raccolta contiene due inediti, \"Silent Times\" e \"Call On Love\", entrambi pubblicati come singoli."}
{"id": "1499078", "revid": "52076", "url": "https://it.wikipedia.org/wiki?curid=1499078", "title": "Porta Prenestina", "text": ""}
{"id": "1499093", "revid": "767487", "url": "https://it.wikipedia.org/wiki?curid=1499093", "title": "Penguin Cafe Orchestra", "text": "La Penguin Cafe Orchestra \u00e8 stato un gruppo musicale inglese.\nLeader del gruppo fu Simon Jeffes (Sussex, Inghilterra, 1949-1997), un chitarrista di formazione classica, compositore e arrangiatore, che, assieme alla violoncellista Helen Liebmann, fu cofondatore del gruppo e membro permanente. Il resto dei musicisti spesso fu invece arruolato in base alle esigenze di singoli pezzi o esibizioni. La Penguin Cafe Orchestra fu attiva nell'arco di ventiquattro anni, fino alla morte di Jeffes.\nStoria.\nIl gruppo, fondato nel 1974, pubblic\u00f2 il primo album, \"Music from the Penguin Cafe\", nel 1976, per l'etichetta sperimentale Obscure Records di Brian Eno. Realizzato da un organico di quattro musicisti e considerato un anticipatore della world music, l'album rimase pressoch\u00e9 ignorato per alcuni anni. Il primo concerto di rilievo della formazione avvenne nel 1977 alla Roundhouse, a supporto dei Kraftwerk. Anche grazie all'aumento della notoriet\u00e0 della world music che, durante gli anni ottanta, ispir\u00f2 musicisti \"radiofonici\" quali Paul Simon e Peter Gabriel, la Penguin Caf\u00e8 Orchestra godette di un significativo aumento di popolarit\u00e0.\nUn organico ampliato confluisce nel secondo album (\"Penguin Cafe Orchestra\", del 1981). A partire da questa pubblicazione, la formazione inizi\u00f2 ad incidere con maggiore regolarit\u00e0. La Penguin Cafe Orchestra intraprese un maggior numero di concerti a partire dal 1982, anno in cui organizz\u00f2 un tour in Giappone. Il pi\u00f9 \"folk\" \"Broadcasting from Home\" del 1984 vide il complesso aumentato a dodici membri, mentre \"Signs of Life\", uscito nel 1987, mantiene la vena eclettica del gruppo, sebbene rimanga il pi\u00f9 austero della loro discografia.\nDurante la propria carriera il gruppo partecip\u00f2 a numerosi concerti in tutto il mondo. Jeffes intraprese il progetto Arcane, con cui pubblic\u00f2 un omonimo album (1995). In seguito alla morte prematura di Jeffes, dovuta ad un tumore al cervello, la formazione si sciolse ed alcuni membri del complesso pubblicarono, nel 2000, \"Piano Music\", una raccolta di brani inediti attribuiti al compositore. I membri del gruppo si riunirono nel 2007 per una serie di concerti in memoria di Jeffes, che vennero realizzati alla Union Chapel di Islington, a Londra.\nStile musicale.\nIl repertorio dei Penguin Cafe Orchestra \u00e8 \"sui generis\", malinconico, elegante e vecchia maniera e combina fra loro la struttura della musica barocca, quella della musica rinascimentale, elementi di bizzarro folk e un'estetica minimalista. La musica del gruppo venne definita \"moderna musica da camera semi-acustica\", ed \u00e8 considerata importante precorritrice della new age \"per complesso\"."}
{"id": "1499096", "revid": "1039155", "url": "https://it.wikipedia.org/wiki?curid=1499096", "title": "Rubbio", "text": " \nRubbio (\"R\u00f9bio\" in veneto, \"R\u00fcbel\" o \"R\u00fcwel\" in cimbro) \u00e8 una frazione sita a 1057 m s.l.m. divisa tra i comuni di Bassano del Grappa e di Lusiana Conco, in Provincia di Vicenza. \nLa parte bassanese di Rubbio \u00e8 l'unica parte di Bassano ad essere ufficialmente riconosciuta come \"frazione\" dallo Statuto comunale ed \u00e8 amministrativamente costituita in quartiere.\nGeografia fisica.\nL'abitato si arrocca sulle alture che delimitano a sud-est l'altopiano dei Sette Comuni. La posizione panoramica del luogo permette di spaziare con lo sguardo verso il Monte Grappa, le Pale di San Martino, i Lagorai, gli Appennini, le Alpi Giulie, l'Istria e la laguna di Venezia nei giorni tersi. Proprio per la posizione favorevole ha qui sede uno dei principali centri di trasmissione radiofonici dell'Italia Nordorientale.\n\u00c8 localit\u00e0 apprezzata come stazione di soggiorno estiva ed invernale. Grazie all'orografia della zona \u00e8 assai diffusa nel luogo la pratica del volo libero. Nella zona inoltre sono presenti numerosi sentieri che si diramano fra la parte bassanese e la parte conchese, collegando cos\u00ec l'altopiano dei Sette Comuni con il Canale di Brenta.\nLa parte bassanese di Rubbio, che oltre all'abitato include anche boschi e pascoli, \u00e8 delimitata a sud da Valrovina (cui Rubbio \u00e8 sempre stato legato anche in passato), ad est da Campese (lungo il crinale orientale dell'Altopiano), a sud-ovest per un breve tratto dal Comune di Marostica (in localit\u00e0 Brombe, ultima contrada del Comune di Lusiana Conco), a nord dal soppresso Comune di Campolongo sul Brenta (oggi Valbrenta), ad ovest dal vecchio Comune di Conco (frazione di Rubbio di Conco e contr\u00e0 Val Lastaro).\nL'estremit\u00e0 nord-occidentale del quartiere e frazione di Rubbio coincide con il punto triplo Bassano - Conco - Campolongo (oggi Bassano - Lusiana Conco - Valbrenta) ad una quota di 1276 metri s.l.m., presso localit\u00e0 Ronco del Confin sul Monte Malcroba. Questo \u00e8 il punto pi\u00f9 alto del territorio comunale della Citt\u00e0 di Bassano del Grappa e dista poche centinaia di metri da un altro punto triplo (ora doppio per la fusione di alcuni Comuni), il confine comunale Lusiana Conco - Valbrenta.\nOrigini del nome.\nPur esistendo una sua forma cimbra (\"R\u00fcbel\" o \"R\u00fcwel\"), il toponimo ha probabilmente origini romane: si tratterebbe di un prediale derivato dal nome personale \"Rubbius\".\nStoria.\nIl nome Rubbio compare per la prima volta in documenti del 1407 come contrada di Valrovina. Tuttavia, sin dai tempi pi\u00f9 antichi una parte della localit\u00e0 ricadeva nel territorio di Conco e questa situazione si \u00e8 mantenuta sino ai giorni nostri, sicch\u00e9 il paese risulta ancora diviso tra i comuni di Lusiana Conco e Bassano del Grappa.\nSia Conco che Valrovina facevano parte della Federazione dei Sette Comuni (la prima come \"Contrada Annessa\", la seconda come \"Contrada Unita\"), pertanto anche Rubbio pot\u00e9 godere degli stessi privilegi concessi ai villaggi dell'altopiano di Asiago.\nEbbe una certa importanza come localit\u00e0 di transito, poich\u00e9 vi passava la strada delle Dodici Volte, una delle due che collegavano l'altopiano al Bassanese.\nDurante la prima guerra mondiale nei pressi di Rubbio (col d'Astiago e monte Campolongo) si snodava la \"linea di sbarramento delle stelle e dei terrazzi\", che costituiva l'ultima fascia di resistenza nel caso di sfondamento delle posizioni tenute durante le battaglie dei Tre Monti. Il paese venne ripetutamente bombardato dalle artiglierie austro-ungariche, sulle alture circostanti Rubbio erano infatti dislocate diverse batterie schierate dalle forze dell'Intesa.\nMonumenti e luoghi d'interesse.\nIl confine amministrativo che taglia in due il paese rifletteva, un tempo, anche una divisione a livello ecclesiastico, essendo la parte occidentale dipendente dalla parrocchia di Conco (e, pi\u00f9 tardi, da quella di Fontanelle), in diocesi di Padova, e la parte orientale da quella di Valrovina, in diocesi di Vicenza. Nel 1708 il vescovo di Vicenza Sebastiano Venier concesse agli abitanti di edificare una propria chiesa per le loro necessit\u00e0 religiose essenziali. Bench\u00e9 il luogo sacro sorgesse nella parte di sua pertinenza, ad essa facevano riferimento anche gli abitanti dipendenti da Padova, cos\u00ec, a partire dal 1869, i curati furono scelti alternativamente da uno dei due vescovi. \nSolo nel 1930 il territorio fu attribuito completamente alla diocesi di Padova e Rubbio fu staccata da Valrovina e aggregata a Fontanelle, divenendo, l'anno successivo, curazia autonoma. Nel 1951 fu istituita la parrocchia.\nA causa della crescita demografica, l'edificio pi\u00f9 antico fu sostituito a partire dal 1870 da una chiesa pi\u00f9 grande, che per\u00f2 venne distrutta nel 1918 da una granata austriaca da 305 mm sparata dal monte Lisser; fu risparmiato solo il campanile, che nel 1841 aveva sostituito il precedente ligneo abbattuto dal vento. Riedificata tra il 1919 e il 1925, sub\u00ec ulteriori interventi sino alla consacrazione del 1963.\nAll'interno si conserva una pala cinquecentesca con le \"Nozze mistiche di Santa Caterina d'Alessandria\", firmata da Paolo Naurizio e in origine collocata in una non meglio precisata chiesa trentina.\nCultura.\nA Rubbio sino al 2017 \u00e8 stato possibile visitare alcuni luoghi di particolare interesse artistico come la \"cava dipinta\" e la \"cava abitata\", opere dell'artista bassanese Toni Zarpellon, localit\u00e0 che poi sono state chiuse per volont\u00e0 dello stesso autore.\nEventi.\nIl giorno festivo del paese \u00e8 l'8 settembre, giorno nel quale si tiene ogni anno la tradizionale sagra del sedano. Il Sedano di Rubbio, noto per le sue doti culinarie e mediche, \u00e8 inserito nell'elenco nazionale dei prodotti agroalimentari definiti tradizionali dalle Regioni.\nLa localit\u00e0 \u00e8 nota anche per dare nome a una delle prove speciali del Rally Citt\u00e0 di Bassano, manifestazione motoristica che si svolge nel bassanese ogni fine settembre da decine di anni."}
{"id": "1499097", "revid": "37401", "url": "https://it.wikipedia.org/wiki?curid=1499097", "title": "Arancini", "text": ""}
{"id": "1499103", "revid": "287204", "url": "https://it.wikipedia.org/wiki?curid=1499103", "title": "Giselda Castrini", "text": "Biografia.\nInterprete di grande incisivit\u00e0 e dal temperamento sanguigno, dopo il diploma alla scuola di recitazione del Teatro Stabile di Genova diretta allora da Luigi Squarzina, in seguito lavora col regista toscano in spettacoli come \"Emmet\u00ec\" (scritto dallo stesso Squarzina e messo in scena nel 1965) e \"L'avvenimento\" di Diego Fabbri (1965).\nNel 1968 \u00e8 tra gli interpreti dello storica messinscena di Giancarlo Cobelli tratta da \"Gli uccelli\" di Aristofane. Recita ancora con Cobelli in \"Woyzeck\" di Georg B\u00fcchner, \"La figlia di Jorio\" di Gabriele D'Annunzio (1973), \"La pazza di Chaillot\" di Jean Giraudoux, \"Antonio e Cleopatra\" di William Shakespeare (1975) \"Il dialogo nella palude\" di Marguerite Yourcenar (1990), \"L'Illusion Comique\" di Pierre Corneille (1996).\n\u00c8 stata inoltre diretta da altri importanti maestri della scena italiana come Mario Missiroli (ne \"La trilogia della villeggiatura\" di Carlo Goldoni nel 1982), Roberto Guicciardini (ne \"La Mandragola\" di Niccol\u00f2 Machiavelli nel 1990) e Sergio Fantoni (in \"Zio Vanja\" di Anton \u010cechov nel 2001)\nCompagna nella vita di Antonio Taglioni, \u00e8 stata da lui diretta in \"Elektra\" di Hugo von Hofmannsthal (1978), \"La Mandragola\" di Niccol\u00f2 Machiavelli (1980), \"Jacques e il suo padrone\" di Milan Kundera (1982), \"Le Baccanti\" di Euripide cos\u00ec come nel teatro musicale, come nelle prime rappresentazioni moderne de Il Biante ovvero La Laurinda (1671) di Alessandro Stradella, ripresa al Teatro Rossini di Lugo (1994), e de La Dirindina (1715) di Domenico Scarlatti.\nIl suo debutto nel teatro musicale \u00e8 avvenuto nel 1970 con \"Orfeo 9\" di Tito Schipa Jr., seguito dalla partecipazione all'edizione italiana del musical \"Hair\" di Gerome Ragni e James Rado insieme con i giovani Loredana Bert\u00e8, Renato Zero e Teo Teocoli.\nNel 1968 ha ricevuto il premio come miglior attrice protagonista al Festival di Zagabria per il ruolo di Madre Ubu in \"Ubu re\" di Alfred Jarry, spettacolo con scene e costumi di Emanuele Luzzati e regia di Tonino Conte, per la compagnia CUT-Teatro Universitario di Genova. Nel 2006 interpreter\u00e0 di nuovo Madre Ubu in \"Genova \u00e8 la mia scena, la mia scena \u00e8 Genova\" per il Teatro della Tosse di Genova con lo stesso regista e lo stesso scenografo (e anche lo stesso costume).\nNel marzo 2015 \u00e8 stata impegnata nella parte di Donna Sarina Cirmena, nel Mastro don Gesualdo, prodotto da Lunaria Teatro, per la regia di Daniela Ardini, al Teatro Duse di Genova."}
{"id": "1499105", "revid": "336956", "url": "https://it.wikipedia.org/wiki?curid=1499105", "title": "TZ45", "text": ""}
{"id": "1499116", "revid": "98082", "url": "https://it.wikipedia.org/wiki?curid=1499116", "title": "Asio4All", "text": ""}
{"id": "1499118", "revid": "179152", "url": "https://it.wikipedia.org/wiki?curid=1499118", "title": "Giro della Val d'Aosta", "text": ""}
{"id": "1499121", "revid": "1318658", "url": "https://it.wikipedia.org/wiki?curid=1499121", "title": "Fromental Hal\u00e9vy", "text": "Biografia.\nAll'et\u00e0 di dieci anni si iscrisse al conservatorio di Parigi; studi\u00f2 il pianoforte con Lambert, con Berton e Cherubini, con il quale strinse una profonda amicizia. Nel 1819 vinse il \"Prix de Rome\" con la cantata \"Herminie\". Al ritorno dall'Italia, fece rappresentare i suoi primi lavori teatrali: \"Pygmalion\" e \"Les deux pavillons\", che ebbero per\u00f2 poco successo.\nNel 1827 prese il posto di Daussoigne come insegnante al Conservatorio alla cattedra di armonia, nel 1833 a quella di contrappunto e nel 1840 a quella di composizione, e contemporaneamente ottenne il ruolo di cembalista al Th\u00e9\u00e2tre Italien. Tre anni dopo venne nominato \"chef du chant\" all'Op\u00e9ra, incarico che tenne per sedici anni. Il 1835 fu l'anno del suo maggiore successo, \"La Juive\", considerato a tutti gli effetti il suo capolavoro. Si tratta di un'opera in cinque atti, su testo di Scribe, messa in scena all'Op\u00e9ra nel 1835, e ancora oggi ripresa in vari teatri. \"La Juive\" riprodusse ed espresse il tipico gusto ottocentesco transalpino, basato su una scrittura di grande qualit\u00e0 e su un senso drammatico profondo e forte; inoltre la sua romanza pi\u00f9 nota rievoca l'indimenticabile Proust.\nMolto apprezzato dai critici fu anche il \"Pygmalion\", (1824).\nOltre ai lavori teatrali, Hal\u00e9vy si dedic\u00f2 alla composizione di musica sacra per la sinagoga, che meriterebbe di essere riscoperta, e infine vanno sottolineati anche i suoi saggi monografici riguardanti i grandi della musica.\nFurono suoi allievi Georges Bizet, che divenne anche suo genero, avendone sposato la figlia Genevi\u00e8ve, e Charles Gounod.\nGenealogia.\n \u00c9lie Halfon Levy Hal\u00e9vy( ? - 1826 )\n Cantore di sinagoga \n x Julie Mayer (1781-1819) \n \u2502\n \u251c\u2500\u2500&gt; Jacques-Fromental Hal\u00e9vy (1799-1862), compositore di musica d'opera\n \u2502 x L\u00e9onie Rodrigues-Henriqu\u00e8s (1820-1884), figlio d'Alexandre Rodrigues-Henriqu\u00e8s (1765-1834), banchiere e d'Esther Gradis (1780-1859)\n \u2502 \u251c\u2500\u2500&gt; Esther Hal\u00e9vy (1845-1864)\n \u2502 \u2502 fidanzata a suo cugino Ludovic Hal\u00e9vy\n \u2502 \u251c\u2500\u2500&gt; Genevi\u00e8ve Hal\u00e9vy (1849-1926)\n \u2502 x 1 Georges Bizet\n \u2502 x 2 \u00c9mile Strauss (1844-1939)\n \u2502 \u251c\u2500\u2500&gt; 1. Jacques Bizet\n \u251c\u2500\u2500&gt; L\u00e9on Hal\u00e9vy (1802-1883), professore di letteratura, poeta, favolista, drammaturgo\n x 1 Alexandrine Lebas, figlio di Louis-Hippolyte Lebas (1782-1867), architetto, e di Colombe Isambert\n x 2 Mademoiselle Paradol\n \u251c\u2500\u2500&gt; 1. Ludovic Hal\u00e9vy (1834-1908)\n \u2502 fidanzato di sua cugina Esther Hal\u00e9vy\n \u2502 x Louise Br\u00e9guet (1847-1930), figlia di Louis Breguet (1803-1883), fisico francese, e di Charlotte Lassieur\n \u2502 \u2514\u2500\u2500&gt; \u00c9lie Hal\u00e9vy (1870-1937)filosofo e storico, dottor honoris causa dell'Universit\u00e0 d'Oxford\n \u2502 \u2514\u2500\u2500&gt; Daniel Hal\u00e9vy (1872-1962), saggista e storico\n \u2502 x 1898 Marianne Vaudoyer\n \u2502 \u2514\u2500\u2500&gt; Fran\u00e7oise-H\u00e9l\u00e8ne Hal\u00e9vy (1900-1993)\n \u2502 x 1901 Louis Joxe (1901-1991), politico francese\n \u2502 \u2514\u2500\u2500&gt; Pierre Joxe (\u00b0 1934), politico francese \n \u251c\u2500\u2500&gt; 1. Valentine Hal\u00e9vy (1846-1893)\n \u251c\u2500\u2500&gt; 2. Lucien-Anatole Pr\u00e9vost-Paradol"}
{"id": "1499123", "revid": "767487", "url": "https://it.wikipedia.org/wiki?curid=1499123", "title": "Adolfo Bassi", "text": " Fratello di Nicola Bassi e di Carolina Bassi (Carolina Bassi-Manna), era inoltre un impresario del Teatro Nuovo di Trieste."}
{"id": "1499130", "revid": "72396", "url": "https://it.wikipedia.org/wiki?curid=1499130", "title": "Tiro ai Giochi della IV Olimpiade", "text": "Le prove di tiro a segno e tiro a volo ai Giochi della IV Olimpiade si sono svolte complessivamente tra l'8 e il 12 luglio 1908 al \"Bisley Rifle Range\" nella contea di Surrey per le prove di tiro a segno, e al \"Uxendon Shooting School Club\" a Brent - Londra per le prove di tiro a volo. Il programma prevedeva 15 eventi con 215 tiratori da 14 nazioni."}
{"id": "1499132", "revid": "125709169", "url": "https://it.wikipedia.org/wiki?curid=1499132", "title": "Sollevamento pesi ai Giochi olimpici", "text": "Il sollevamento pesi \u00e8 entrato a far parte costantemente dei Giochi olimpici a partire dall'edizione di . Precedentemente erano state disputate competizioni di questo sport anche alle prime Olimpiadi di , a , oltre che ai Giochi olimpici intermedi.\nGli eventi di cui consta la disciplina sono andati ridefinendosi di anno in anno. Mentre, infatti, nelle sopracitate edizioni gli eventi furono legati alla modalit\u00e0 di sollevamento (con una mano, due mani o un circuito completo con vari manubri), dall'edizione del 1920 gli eventi sono stati suddivisi per classe di peso che \u00e8 variata da un'edizione all'altra dalle iniziali 5 categorie fino alle attuali 8 categorie, raggiungendone anche 10 alle Olimpiadi di . A partire dai Giochi di \u00e8 stata aperta la partecipazione anche alle donne, che competono in 7 diverse categorie.\nMedagliere.\nAggiornato a Tokyo 2020. Non include le medaglie legate agli eventi dei Giochi olimpici intermedi. In \"corsivo\" le nazioni (o le squadre) non pi\u00f9 esistenti.\nAlbo d'oro.\nFemminile.\nPesi mosca.\n-48 kg dal 2000 al 2016; -49 kg dal 2020\nPesi gallo.\n-53 kg dal 2000 al 2016; -55 kg dal 2020\nPesi leggeri.\n-58 kg dal 2000 al 2016; -59 kg dal 2020\nPesi medi.\n-63 kg dal 2000 al 2016; -64 kg dal 2020\nPesi massimo-leggeri.\n-69 kg dal 2000 al 2016; -76 kg. dal 2020\nPesi massimi.\n-75 kg dal 2000 al 2016; -87 kg dal 2020\nPesi super-massimi.\n+75 kg dal 2000 al 2016; +87 dal 2020"}
{"id": "1499138", "revid": "599013", "url": "https://it.wikipedia.org/wiki?curid=1499138", "title": "Ryan Navion", "text": "Il North American L-17 Navion, poi ribattezzato in Ryan Navion, \u00e8 un monomotore multiruolo quadriposto ad ala bassa originalmente progettato e costruito dall'azienda statunitense North American Aviation e destinato al mercato dell'aviazione generale civile.\nUtilizzato come aereo da turismo ed addestramento, il Ryan Navion venne anche adottato dall'aviazione militare ed utilizzato anche come aereo da osservazione, ricognizione e da collegamento. Venne in seguito prodotto e distribuito dalla Ryan Aeronautical Company e dalla Tubular Steel Corporation.\nStoria.\nSviluppo.\nIl Navion fu originalmente progettato alla fine della seconda guerra mondiale dalla North American Aviation, cos\u00ec come il NA-143 (tuttavia prodotto sotto il nome di NA-145). Il velivolo, sebbene fosse progettato per il mercato civile, attrasse anche l'interesse della United States Army Air Forces: la stessa infatti ne ordin\u00f2 83 della versione NA-154 (soprannominati \"L-17A\"), i quali erano destinati ad essere impiegati come aerei da collegamento, aerei per il trasporto del personale, per il trasporto generico e per l'addestramento per il programma delle riserve universitarie. Di questi aeroplani, 35 furono successivamente convertiti a \"L-17C\" dalla Schweizer Aircraft impostandoli e dotandoli di caratteristiche che li rese quasi un serbatoio ausiliario.\nLa Ryan Aeronautical Company ne acquist\u00f2 il progetto nel 1948 e ne costru\u00ec approssimativamente 1200 esemplari nei 3 anni seguenti. La Ryan affid\u00f2 al Navion A e successivamente al Navion B (con motori da 260 cavalli) sia il motore Lycoming GO-435-C2 oppure opzionalmente il Continental IO-470. Il Navions A divenne cos\u00ec la base per il \"L-17B\" militare.\nUn solo prototipo dell Navion C fu sviluppato per competere per l'approvvigionamento che ricevette il Beechcraft (col nome di T-34). Questo prototipo non sopravvisse. La TUSCO prese la produzione del Navion a met\u00e0 degli anni cinquanta, costruendo i modelli D, E e F con una variet\u00e0 di miglioramenti quali serbatoi e chiodi allineati. La TUSCO introdusse inoltre il modello Navion Rangemaster G nel 1960, che incorporava tutti i miglioramenti precedenti, sostitu\u00ec il tettuccio apribile del Navion con una porta laterale, allarg\u00f2 l'abitacolo, cre\u00f2 5 posti separati e standardizz\u00f2 l'uso di serbatoi e motori Continental pi\u00f9 grossi. Venne prodotto anche un modello H, molto simile al modello G tranne per pochi piccoli miglioramenti. Gli ultimi pochi Navion finirono assemblati (Tutti modelli H) dalla Navion Company durante un breve periodo di produzione che termin\u00f2 nel 1976 durante uno dei numerosi tentativi di ristabilire l'aereo in una posizione commerciale.\nLe vendite dell'aereo furono aiutate da parecchie celebrit\u00e0 che volarono con esso, tra cui rientrano Veronica Lake, Arthur Godfrey, Mickey Rooney, e Bill Cullen. Il senatore Jake Garn \u00e8 tuttora proprietario di un Navion.\nIl Navion fu classificato come un aeroplano che avrebbe potuto perfettamente soddisfare le aspettative del boom del dopoguerra nell'aviazione civile. Si pensava che i piloti dei tempi della guerra avessero voluto tornare a casa e continuare a volare con le loro famiglie e amici sotto circostanze pi\u00f9 pacifiche; tuttavia questo boom del dopoguerra non si realizz\u00f2 nei termini di previsione degli assemblatori. Republic offr\u00ec un aereo anfibio, il Seabee e la Beech (ora Raytheon) offr\u00ec il Bonanza. Di tutti questi aerei, il Bonanza fu quello che ottenne pi\u00f9 successo. Tutti questi aerei erano significativamente pi\u00f9 avanzati di quelli civili ante guerra, e fondarono la base per la costruzione di aerei in fogli di alluminio. Prima della guerra, gli aerei leggeri civili come il Piper J-3 \"Cub\" ed il Aeronca Champion erano di solito fatti con tubi di legno o di acciaio e la fusoliera e le ali di legno. Questi aerei erano presenti sul mercato dopo la guerra, ma non vennero venduti.\nImpiego civile.\nDal 2005 molti Navion volano ancora e c'\u00e8 una comunit\u00e0 di possessori di tale velivolo molto attiva. La American Navion Society, fondata nel 1960, fornisce informazioni utili ai possessori di Navion per mantenere e far volare i loro aerei, organizza pure riunioni annuali ed altri eventi sociali. Un altro gruppo recente (Navion Skies) fornisce supporto aggiuntivo.\n\u00c8 stato affermato inoltre che non vi sono due Navion uguali. Ci\u00f2 \u00e8 dovuto a due ragioni:\nL'aeroplano \u00e8 stato continuamente modificato con molti motori pi\u00f9 potenti tra i quali gli ultimi motori a pistoni disponibili. Un navion fu anche dotato di un motore ceco a turbina che gli ha dato la possibilit\u00e0 di una velocit\u00e0 di salita di oltre 5000 piedi al minuto.\nCultura di massa.\nNel film televisivo \"Family Flight\" con protagonista Rod Taylor e Dina Merrill, una famiglia che sta volando con un Navion, viene costretta ad un atterraggio nel deserto e successivamente tenta un atterraggio su di una portaerei.\nIl Navion compare anche nella settima puntata della terza serie della serie televisiva \"Colombo\" con Peter Falk."}
{"id": "1499148", "revid": "1272592", "url": "https://it.wikipedia.org/wiki?curid=1499148", "title": "San Secondo (isola)", "text": "San Secondo \u00e8 un'isola (12.064\u00a0m\u00b2) della Laguna Veneta. Sorge tra San Giuliano e Venezia ed \u00e8 facilmente individuabile in quanto si trova a soli 114\u00a0m a sinistra del Ponte della Libert\u00e0 per chi va verso Venezia.\nStoria.\nInizialmente l'isoletta fu chiamata Sant'Erasmo perch\u00e9 nel 1034 la famiglia Baffo vi costru\u00ec una chiesa e un monastero di monache benedettine per custodirvi un'immagine sacra raffigurante appunto sant'Erasmo, molto venerata dai pescatori ma fino a quel momento esposta a qualsiasi intemperia.\nIl nome attuale venne aggiunto al primo a partire dal 1237, quando vi furono portate da Aosta le reliquie di san Secondo d'Asti. \u00abPosteriormente poi, abbandonato il primo, si ritenne soltanto il nome di quest'ultimo, ed isola di S. Secondo fu sempre poscia chiamata.\u00bb\nNel 1533 alle benedettine successero i domenicani, che provvidero a vari restauri. A partire dal 1569, in seguito all'incendio dell'Arsenale, la Serenissima decise di trasferire le polveriere in varie isole della Laguna e cos\u00ec fu anche per San Secondo. Nel 1576, allontanati i religiosi, l'isola divenne lazzaretto per gli appestati e, al loro rientro, i domenicani dovettero riattare il monastero e riedificare la chiesa, che fu consacrata nel 1608.\nDue secoli dopo, subito un primo allontanamento di pochi mesi nel 1797 a causa dell'occupazione francese, in seguito agli editti napoleonici del 1806 la comunit\u00e0 religiosa si dovette trasferire nel convento dei Santi Giovanni e Paolo (cos\u00ec ufficialmente, ma di fatto venne aggregata al convento dei Gesuati alle Zattere) e l'isola fu adibita a presidio militare. Del complesso esso oggi non resta traccia (gi\u00e0 all'inizio dell'Ottocento la chiesa era stata demolita, lasciando sull'isola solo la funzione di polveriera) e attualmente San Secondo \u00e8 completamente ricoperta dalla vegetazione."}
{"id": "1499149", "revid": "339392", "url": "https://it.wikipedia.org/wiki?curid=1499149", "title": "Bouenza", "text": ""}
{"id": "1499151", "revid": "339392", "url": "https://it.wikipedia.org/wiki?curid=1499151", "title": "Cuvette", "text": ""}
{"id": "1499154", "revid": "339392", "url": "https://it.wikipedia.org/wiki?curid=1499154", "title": "Cuvette-Ouest", "text": ""}
{"id": "1499156", "revid": "339392", "url": "https://it.wikipedia.org/wiki?curid=1499156", "title": "Kouilou", "text": ""}
{"id": "1499158", "revid": "641883", "url": "https://it.wikipedia.org/wiki?curid=1499158", "title": "Bleuette", "text": "Bleuette \u00e8 una bambola che fu prodotta in Francia dal febbraio 1905 fino all'inizio del 1960 ed \u00e8 attualmente una delle pi\u00f9 ricercate dai collezionisti, specialmente statunitensi.\nBleuette venne creata appositamente dalla SFBJ (\"Societe Francaise de Fabrication de Bebes et Jouets\") per la \"Semaine de Suzette\", una rivista settimanale per ragazze. La bambola era il premio per le lettrici che sottoscrivevano un abbonamento annuale alla rivista. La casa editrice aveva preventivato 20.000 abbonamenti: le domande furono pi\u00f9 di 60.000.\nBleuette divent\u00f2 cos\u00ec una bambola popolarissima, anche perch\u00e9 una rubrica del settimanale, \"Nous habillons Bleuette\", proponeva cartamodelli di ogni genere per cucirle un guardaroba completo.\nL'aspetto e le dimensioni della Bleuette variarono nel corso degli anni, armonizzandosi al gusto dell'epoca, passando dalla \"Premi\u00e8re Bleuette\" del 1905, alta 27\u00a0cm, con occhi blu dipinti, parrucca di capelli veri e sopracciglia marcate di stile ancora ottocentesco, alla \"Bleuette\" degli anni 1950 alta 29\u00a0cm con occhi dormienti, sopracciglia sottili e parrucca in mohair.\nAltre bambole si aggiunsero alla \"Famiglia di Bleuette\": la sorella minore Benjamine, prodotta nel 1926 ma che dur\u00f2 pochissimo sul mercato, il fratellino Bambino, prodotto nel 1928, ed infine la sorella maggiore Rosette che fu prodotta dal 1955 al 1960 nel tentativo di rinnovare un interesse che andava via via scemando.\nOggi la Bleuette \u00e8 una delle bambole pi\u00f9 ricercate dai collezionisti e conta legioni di appassionate, soprattutto grazie ad un guardaroba immenso di abitini dal delizioso gusto retro che chiunque \u00e8 in grado di riprodurre anche senza cognizioni specialistiche (non dimentichiamo che i modelli erano studiati per essere realizzati da ragazzine) ed anche grazie alle sue dimensioni, piccole quel tanto che basta per impiegare poca stoffa, senza peraltro richiedere abilit\u00e0 di miniaturista.\nDato il costo ormai proibitivo delle Bleuettes originali, esistono varie ditte che realizzano riproduzioni in porcellana di questa affascinante bambola, nonch\u00e9 modelli per realizzarne una riproduzione in stoffa che non ha niente da invidiare alle sorelle pi\u00f9 raffinate."}
{"id": "1499160", "revid": "14691", "url": "https://it.wikipedia.org/wiki?curid=1499160", "title": "Pointe Noire", "text": ""}
{"id": "1499162", "revid": "119982", "url": "https://it.wikipedia.org/wiki?curid=1499162", "title": "Tabitha Spruce", "text": ""}
{"id": "1499163", "revid": "767487", "url": "https://it.wikipedia.org/wiki?curid=1499163", "title": "Creepshow 2", "text": "Creepshow 2 \u00e8 un film a episodi del 1987. Sequel di \"Creepshow\", \u00e8 diretto da Michael Gornick, che fu direttore della fotografia del primo episodio cinque anni prima. Stephen King (autore dei soggetti) fa una comparsata come camionista.\nTrama.\nIl film \u00e8 diviso in tre episodi uniti da un prologo: un giovane ragazzo \u00e8 in attesa di poter comprare il nuovo numero di \"Creepshow\", la sua rivista preferita che pubblica storie dell'orrore a fumetti; quando la riceve legge le tre storie contenute. Durante il ritorno a casa viene aggredito da quattro bulli, per\u00f2 riesce a scappare e li attrae dentro un parco abbandonato, dove di nascosto aveva piantato dei semi di una sconosciuta pianta mangiauomini, che divora i bulli uno ad uno.\nEpisodio 1: Vecchio capo Testa di Legno.\nDavanti ad un piccolo emporio in un paese di provincia si erge una statua di legno di un capo indiano (tradizionale insegna delle vecchie rivendite di tabacco), l'emporio \u00e8 gestito da una coppia di anziani (i coniugi Spruce) che un giorno vengono assassinati da un gruppo di ragazzi che avevano intenzione di rubare alcuni oggetti di valore all'interno del negozio. La statua del capo indiano acquista vita e capacit\u00e0 di movimento e rimette le cose a posto uccidendo i delinquenti e recuperando i gioielli preziosi; la mattina dopo la statua ritorna esattamente al suo posto con in mano gli scalpi dei ragazzi, mentre i gioielli vengono ritrovati dal capo indiano locale.\nEpisodio 2: La zattera.\nDue coppie di innamorati si recano in gita romantica, fuori stagione, sulle rive di un lago, attirati dall'idea di passare qualche ora in solitudine sulla piattaforma galleggiante situata in mezzo allo specchio d'acqua. Nonostante il clima sia particolarmente rigido e le acque del lago siano molto fredde, i ragazzi decidono comunque di immergersi per raggiungerla. Una volta arrivati, si accorgono che nel lago \u00e8 presente un mostruoso agglomerato di materia viscida che ben presto si rivela un essere vivente carnivoro e affamato; i ragazzi verranno divorati uno alla volta senza nessuna possibilit\u00e0 di scampo.\nEpisodio 3: L'autostoppista.\nUna donna sposata vive diverse avventure extra-coniugali con diversi uomini, di ritorno da una di queste investe per errore un autostoppista uccidendolo. La donna \u00e8 talmente spaventata e preoccupata del fatto che il ricco marito possa scoprirla che decide di tirare dritto senza soccorrere l'autostoppista. \u00c8 l'inizio di una serie di deliri della donna che continuano a rivedere il morto in ogni luogo in cui si dirige e che la condurranno inevitabilmente alla morte."}
{"id": "1499165", "revid": "339392", "url": "https://it.wikipedia.org/wiki?curid=1499165", "title": "L\u00e9koumou", "text": ""}
{"id": "1499166", "revid": "339392", "url": "https://it.wikipedia.org/wiki?curid=1499166", "title": "Likouala", "text": ""}
{"id": "1499167", "revid": "339392", "url": "https://it.wikipedia.org/wiki?curid=1499167", "title": "Niari", "text": ""}
{"id": "1499168", "revid": "1494169", "url": "https://it.wikipedia.org/wiki?curid=1499168", "title": "Regione degli Altopiani", "text": ""}
{"id": "1499169", "revid": "14691", "url": "https://it.wikipedia.org/wiki?curid=1499169", "title": "R\u00e9gion des Plateaux", "text": ""}
{"id": "1499172", "revid": "339392", "url": "https://it.wikipedia.org/wiki?curid=1499172", "title": "Plateaux (Congo)", "text": ""}
{"id": "1499173", "revid": "767487", "url": "https://it.wikipedia.org/wiki?curid=1499173", "title": "Nova Olinda (Cear\u00e1)", "text": "Nova Olinda \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Cariri."}
{"id": "1499174", "revid": "339392", "url": "https://it.wikipedia.org/wiki?curid=1499174", "title": "Pool (regione)", "text": ""}
{"id": "1499175", "revid": "287204", "url": "https://it.wikipedia.org/wiki?curid=1499175", "title": "Novo Oriente", "text": "Novo Oriente \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Crat\u00e9us."}
{"id": "1499176", "revid": "1494169", "url": "https://it.wikipedia.org/wiki?curid=1499176", "title": "Bennato", "text": ""}
{"id": "1499177", "revid": "339392", "url": "https://it.wikipedia.org/wiki?curid=1499177", "title": "Sangha (regione)", "text": ""}
{"id": "1499179", "revid": "287204", "url": "https://it.wikipedia.org/wiki?curid=1499179", "title": "Steinkjer Fotballklubb", "text": "Lo Steinkjer Fotballklubb, meglio noto come Steinkjer FK \u00e8 una squadra di calcio di Steinkjer, in Norvegia.\nFondato il 29 maggio del 1919 come \"Steinkjer I &amp; FK\", assunse la denominazione attuale nel 1988. La miglior stagione, nella storia del club, fu quella del 1961-1962, quando arriv\u00f2 secondo, dietro l'SK Brann.\nIl Guldbergaunet stadion, che ospita le partite interne, ha una capacit\u00e0 di 4.000 spettatori."}
{"id": "1499180", "revid": "339392", "url": "https://it.wikipedia.org/wiki?curid=1499180", "title": "Cuvette-Ovest", "text": ""}
{"id": "1499183", "revid": "110157", "url": "https://it.wikipedia.org/wiki?curid=1499183", "title": "Nova Russas", "text": "Nova Russas \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Crat\u00e9us."}
{"id": "1499184", "revid": "767487", "url": "https://it.wikipedia.org/wiki?curid=1499184", "title": "Ocara", "text": "Ocara \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Chorozinho."}
{"id": "1499188", "revid": "13261", "url": "https://it.wikipedia.org/wiki?curid=1499188", "title": "EPSO", "text": "Il termine EPSO pu\u00f2 riferirsi a:"}
{"id": "1499189", "revid": "110157", "url": "https://it.wikipedia.org/wiki?curid=1499189", "title": "Or\u00f3s", "text": "Or\u00f3s \u00e8 un comune del Brasile nello Stato del Cear\u00e1, parte della mesoregione del Centro-Sul Cearense e della microregione di Iguatu."}
{"id": "1499190", "revid": "161374", "url": "https://it.wikipedia.org/wiki?curid=1499190", "title": "Lyudmila Chernykh", "text": ""}
{"id": "1499193", "revid": "767487", "url": "https://it.wikipedia.org/wiki?curid=1499193", "title": "Pacajus", "text": "Pacajus \u00e8 un comune del Brasile nello Stato del Cear\u00e1, parte della mesoregione Metropolitana de Fortaleza e della microregione di Pacajus."}
{"id": "1499195", "revid": "110157", "url": "https://it.wikipedia.org/wiki?curid=1499195", "title": "Pacatuba (Cear\u00e1)", "text": "Pacatuba \u00e8 un comune del Brasile nello Stato del Cear\u00e1, parte della mesoregione Metropolitana de Fortaleza e della microregione di Fortaleza."}
{"id": "1499198", "revid": "767487", "url": "https://it.wikipedia.org/wiki?curid=1499198", "title": "Pacoti", "text": "Pacoti \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Baturit\u00e9."}
{"id": "1499199", "revid": "110157", "url": "https://it.wikipedia.org/wiki?curid=1499199", "title": "Pacuj\u00e1", "text": "Pacuj\u00e1 \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Sobral."}
{"id": "1499200", "revid": "1412686", "url": "https://it.wikipedia.org/wiki?curid=1499200", "title": "Palhano", "text": "Palhano \u00e8 un comune del Brasile nello Stato del Cear\u00e1, parte della mesoregione di Jaguaribe e della microregione di Baixo Jaguaribe."}
{"id": "1499201", "revid": "6923", "url": "https://it.wikipedia.org/wiki?curid=1499201", "title": "Domenico Modugno (1970)", "text": "Domenico Modugno \u00e8 il 18\u00ba album dell'omonimo cantautore pugliese, il secondo inciso per la RCA Italiana, pubblicato il 6 luglio 1970.\nIl disco.\nDopo l'album \"Domenico Modugno\", con soli due inediti ed interamente in italiano, Modugno decide di incidere un album particolare, che riporta canzoni nuove e vecchie del primo periodo RCA, tutte reincise per modernizzarne la sonorit\u00e0.\nTra le canzoni in italiano sono particolarmente famose \"La lontananza\", \"Come hai fatto\" e \"Ricordando con tenerezza\", tutte pubblicate su 45 giri tra l'anno precedente ed il 1970.\nL'album successivamente non sar\u00e0 mai ristampato in CD, ma tutte le registrazioni saranno nel 1972 inserite nell'antologia \"Tutto Modugno\", che al contrario dell'album \u00e8 stata ristampata nel moderno formato nel 1999.\nI seguenti singoli sono collegati al disco:\nLe canzoni.\nLato A.\nIn questo disco del cantautore la differenza tra le due facce \u00e8 ben sentita e evidente\nIl lato A \u00e8 totalmente in italiano, con tutte le canzoni inedite.\nLa lontananza.\nIl testo di \"La lontananza\" \u00e8 stato scritto da Modugno insieme ad Enrica Bonaccorti, che il cantautore aveva conosciuto l'anno precedente durante l'allestimento dello spettacolo teatrale \"Mi \u00e8 caduta una ragazza nel piatto\".\nEcco come Modugno parla della canzone:\nRicordando con tenerezza.\nCon \"Ricordando con tenerezza\" Modugno aveva partecipato nel 1969 alla Mostra Internazionale di Musica Leggera di Venezia.\nIl bel brano racconta lo struggente addio alla propria madre di un giovane emigrante, ed il ritorno, anni dopo, alla casa natia, quando ormai la madre non c'\u00e8 pi\u00f9.\nTi amo amo te.\nBel brano scritto con Mogol di una storia d'amore.\nDove come quando.\nE il retro de \"La gabbia\" su 45 giri. La prima canzone non sar\u00e0 per\u00f2 pubblicata sull'album.\nSimpatia.\nFu pubblicata su 45 giri con il retro \"Vecchio frack\" ma pass\u00f2 abbastanza inosservata al punto di essere riciclata come lato B di \"Come hai fatto\" e successivamente nell'album.\nCome hai fatto.\nIl testo di \"Come hai fatto\" \u00e8 firmato da Riccardo Pazzaglia, che in genere scriveva canzoni in napoletano; come ha raccontato Modugno, \"Come hai fatto\" era nata in origine appunto in napoletano:\nLato B.\nIl lato B contiene sei canzoni tutte in lingua siciliana e tutte gi\u00e0 editate tra il 1954 e il 1956 (tranne \"Il grillo e la luna\", che \u00e8 una canzone nuova, anche se il testo \u00e8 ispirato a quello del vecchio brano Grillu 'nnammuratu, \u00e8 praticamente la riscoperta delle radici di Modugno, cosa che si far\u00e0 pi\u00f9 intensa con l'album \"Con l'affetto della memoria\" del 1971.\nCrediti.\nAl disco partecipano come coristi i \"Cantori Moderni\" di Alessandroni e, nel brano \"Il minatore\", i \"4 + 4\" di Nora Orlandi.\nGli arrangiamenti sono curati da Piero Pintucci (\"La lontananza\" e \"Ti amo, amo te\"), Ruggero Cini (\"Ricordando con tenerezza\", \"Dove, come e quando\" e \"Come hai fatto\"), e Nello Ciangherotti (\"Simpatia\"), Guido e Maurizio De Angelis (tutte le canzoni del lato B, tranne \"Il minatore\") e Luciano Michelini (\"Il minatore\").\nLa copertina dell'album raffigura una fotografia in primo piano del cantautore; sul retro vi \u00e8 una foto in bianco e nero di Modugno con i figli.\nTracce.\nLato B.\nTranne dove indicato, i testi e le musiche sono di Domenico Modugno."}
{"id": "1499207", "revid": "1543377", "url": "https://it.wikipedia.org/wiki?curid=1499207", "title": "Palm\u00e1cia", "text": "Palm\u00e1cia \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Baturit\u00e9.Palm\u00e1cia si trova nella regione montuosa di Cear\u00e1 e si distingue come destinazione turistica nello Stato, classificato come citt\u00e0 ideale per l'eco -turismo e turismo d'avventura."}
{"id": "1499208", "revid": "547992", "url": "https://it.wikipedia.org/wiki?curid=1499208", "title": "Teutberga", "text": "Origine.\nFiglia del conte del Vallese Bosone il Vecchio, capostipite della dinastia Bosonide e della moglie di cui non si conoscono n\u00e9 gli ascendenti n\u00e9 il nome (ma secondo alcuni storici si chiamava Engeltrude). Teutberga era sorella dell'abate Uberto (?-866), marchese della Borgogna Transgiurana e abate laico di San Maurizio d'Agauno e dell'Abbazia di Lobbes.\nBiografia.\nNell'855, Teutberga, secondo gli \"Annales Lobienses\", and\u00f2 in sposa a Lotario II, figlio secondogenito del re d'Italia (822-850), poi Imperatore d'Occidente e re di Lotaringia (840-855), Lotario I (795-\u2020 855) e di Ermengarda di Tours (?-\u2020 851), figlia di Ugo di Tours, membro della famiglia degli Eticonidi, che vantavano la loro discendenza dai re merovingi. Lotario II, aveva sposato Teutberga su pressione del padre, Lotario I, per stringere legami di parentela con una delle pi\u00f9 potenti famiglie del regno.Molto probabilmente Lotario II, al momento del matrimonio, aveva gi\u00e0 un'amante di nome Waldrada, che, secondo lo storico \"Baron Ernouf\", era di nobile famiglia gallo-romana, il fratello, Thetgaud (Dietgold), era vescovo di Treviri e lo zio, Ghunter, era arcivescovo di Colonia, mentre, secondo gli \"Annales Novienses\", era la sorella di Ghunter. Secondo la \"Vita Sancti Deicoli\", Waldrada era imparentata con Eberardo II, conte di Nordgau (comprendeva Strasburgo) della famiglia degli Eticonidi.\nSempre secondo \"Baron Ernouf\", dopo poco tempo, Lotario si riaccost\u00f2 all'amante (Waldrada) e, per liberarsi della moglie, l'accus\u00f2 di incesto col proprio fratello, Uberto (\u2020 864), abate dell'abbazia di Saint Maurice-in-Valais, ma dopo che un campione della regina si era sottoposto al giudizio di Dio (l'ordalia dell'acqua bollente), Teoberga era stata dichiarata innocente e riammessa a corte.\nDato che Teoberga non riusciva a dargli degli eredi, allo scopo di poter sposare la sua concubina, Waldrada, e di legittimare Ugo, il figlio avuto da quest'ultima, Lotario cerc\u00f2 l'appoggio degli zii, Ludovico il Germanico, re dei Franchi Orientali e Carlo, re dei Franchi occidentali, che glielo negarono, non gradendo che l'erede che Waldrada, aveva dato a Lotario II venisse legittimato.\nAncora una volta, nell'858, Teoberga era stata allontanata dalla corte, ma il fratello, Uberto, l'abate di Saint Maurice de Valais, non grad\u00ec e, prese le armi, impose a Lotario di riprendersi la sorella.\nNel febbraio 860, Lotario convoc\u00f2 un concilio ad Aquisgrana (o Aix-la-Chapelle), dove di fronte ai vescovi di Lotaringia, la regina Teoberga confess\u00f2 le sue colpe e fu condannata, per cui fu chiusa in un monastero, ma il sinodo non si pronunci\u00f2 sulla possibilit\u00e0 dim Lotario II di poter contrarre un secondo matrimonio.Teoberga, riusc\u00ec a fuggire dal monastero in cui era stata chiusa e raggiunse il fratello Uberto.Nel frattempo, il vescovo di Reims, Incmaro aveva composto un voluminoso trattato, il \"De divorcio Lotharii et Teulbergae\", in cui attacc\u00f2, da un punto di vista morale e legale, la condanna della regina pronunciata nel sinodo di Aix-la-Chapelle, che riusc\u00ec a coinvolgere nella contesa il re Carlo il Calvo, che diede rifugio a Teoberga ed a suo fratello, Uberto che aveva dovuto abbandonare il Vallese e la Lotaringia.Infatti Uberto, dopo l'858, nell'alta valle del Rodano, si era dato al brigantaggio, resistendo anche ad una spedizione inviatagli contro dal re di Lorena, Lotario, che si era dovuto rivolgere a suo fratello, l'Imperatore, Ludovico, cedendogli, nell'859, le diocesi di Ginevra, Losanna e Sion, per poter fermare Uberto.\nNell'861, secondo la \"Chronica Albrici Monachi Trium Fontium\", Lotario aveva ripudiato Teoberga, con l'approvazione del conte Bosone, senza specificare se fosse il fratello, Bosone (820/5-874/8), conte del Vallese o il nipote, Bosone V di Vienne o di Arles (ca. 844-887).Nell'862, con l'appoggio del fratello Ludovico II e dello zio Ludovico il Germanico, Lotario II convoc\u00f2 un secondo concilio ad Aquisgrana, dove il sinodo dei vescovi annull\u00f2 il matrimonio con Teoberga, per cui Lotario fu finalmente libero di sposare Waldrada. Secondo l\"'Herimanni Augiensis Chronicon\", il matrimonio fu celebrato nello stesso anno (862), dopo che il legame con Teoberga era stato sciolto, col favore del vescovo di Treviri, Thetgaud (Dietgold), e dell'arcivescovo di Colonia, Ghunter, rispettivamente fratello, e zio di Waldrada.Teoberga, con l'appoggio di Carlo il Calvo e del vescovo di Reims, Incmaro, si appell\u00f2 al papa Nicola I, perch\u00e9 annullasse il matrimonio; nello stesso tempo anche Lotario si appellava al papa, perch\u00e9 lo riconoscesse valido. In quel periodo, Carlo il Calvo ebbe un incontro col fratello Ludovico il Germanico, nei pressi di Toul, ed ai vescovi di Lotaringia che rappresentavano Lotario, dichiar\u00f2 che non avrebbe pi\u00f9 avuto rapporti col nipote sino a quando non avesse ripreso con s\u00e9 Teoberga.Il suo ex marito, Lotario II, in quello stesso anno, aveva accolto nel suo regno la figlia di Carlo il Calvo, Giuditta (844\u2013870), che, secondo gli Annales Bertiniani, contro il volere del padre, era fuggita con il conte, Baldovino I delle Fiandre. Teoberga in questa occasione non manc\u00f2 di dare il suo supporto a Giuditta (Giuditta e il marito furono poi accolti alla sua corte, di Carlo il Calvo) e anche a sua cognata, Engeltrude d'Orleans, colpita da anatema per aver abbandonato il marito.\nNell'863, per volere del papa, fu convocato, a Metz, un sinodo di vescovi Franchi nel quale si conferm\u00f2 la validit\u00e0 del matrimonio tra Lotario e Waldrada, basandosi su un preteso matrimonio tra Lotario e Waldrada, precedente all'unione di Lotario con Teoberga.Ma l'abate Uberto, fratello di Teoberga, intervenne presso il Papa Nicola I che, venuto a conoscenza di ci\u00f2 che era accaduto al sinodo, sconfess\u00f2 i suoi legati e annull\u00f2 le decisioni prese a Metz.Allora Lotario fu abbandonato sia dal fratello, l'imperatore Ludovico, che dallo zio Ludovico il Germanico, che si riavvicin\u00f2 al fratello Carlo il Calvo e i due, nell'865, si incontrarono a Tusey, nei pressi di Vaucouleurs, dove progettarono la spartizione del regno di Lotario, che spaventato si appell\u00f2 al papa dichiarandosi disposto ad accettare ogni sua decisione.Lotario, in cambio della garanzia che gli zii avrebbero rispettato l'integrit\u00e0 dei suoi domini, dovette richiamare nuovamente a corte Teoberga, che rientr\u00f2 in Lotaringia accompagnata dal legato papale, Arsenio, che il 15 agosto 865 offici\u00f2 una messa solenne di fronte alla coppia reale, che fu investita delle insegne della sovranit\u00e0.Waldrada, essendo state dichiarate nulle le sue nozze, fu costretta a partire per Roma, con Arsenio, dove doveva discolparsi di fronte al papa, ma giunta a Pavia, elusa la sorveglianza del legato papale, rientr\u00f2 in Lotaringia, dove rimase nonostante la scomunica (865) del papa. Secondo il \"Folcuini Gesta Abbatum Lobiensium\", in quell'occasione fu scomunicato anche Lotario.\nIl papa Nicola I mor\u00ec il 13 novembre 867 ed il nuovo papa Adriano II, si mostr\u00f2 pi\u00f9 conciliante con Lotario e liber\u00f2 immediatamente dalla scomunica Waldrada, che nel frattempo si era ritirate nel convento di Remiremont. Allora Teoberga, stanca della situazione si disse disposta ad autoaccusarsi di fronte al papa, ma Adriano II rifiut\u00f2 di riceverla, convinto della sua innocenza.Alla luce di questa nuova situazione, il papa, nell'869, accett\u00f2 di ricevere Lotario che, sperando nella comprensione di Adriano II, dopo aver visitato il fratello Ludovico, a Benevento, che gli promise il suo sostegno, si rec\u00f2 a Roma. Sembra che il Papa a Lotario abbia dato una risposta positiva, che Waldrada non pot\u00e9 conoscere in quanto, in quell'anno, mor\u00ec.Sulla strada del ritorno da Roma, l'8 agosto 869, anche Lotario II, mor\u00ec nei pressi di Piacenza.\nI figli di Lotario e Waldrada furono dichiarati bastardi e mentre gli zii Ludovico il Germanico e Carlo il Calvo, che avevano parecchi sostenitori tra la nobilt\u00e0 della Lotaringia, spodestando il legittimo erede, l'imperatore, Ludovico II, fratello di Lotario II, si impossessarono dei domini del nipote e, l'anno seguente, sancirono la spartizione col Trattato di Meerssen.\nSempre, nell'869, essendo morta la regina dei Franchi occidentali, Ermentrude d'Orl\u00e9ans, Teoberga fu coinvolta dal nipote, Bosone V di Vienne o di Arles, affinch\u00e9 la nipote, Richilde delle Ardenne (845-910, sorella di Bosone), raggiungesse subito il vedovo, Carlo il Calvo, per diventarne la concubina.\nRimasta vedova, Teuberga si ritir\u00f2 nell'abbazia di Sainte-Glossinde, a Metz, divenendone badessa.\nTeoberga mor\u00ec nel corso dell'875, lasciando delle disposizioni testamentarie.\nFigli.\nTeoberga a Lotario non diede alcun figlio e non si conoscono altri figli."}
{"id": "1499216", "revid": "1305772", "url": "https://it.wikipedia.org/wiki?curid=1499216", "title": "Paracuru", "text": "Paracuru \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Baixo Curu."}
{"id": "1499226", "revid": "115613788", "url": "https://it.wikipedia.org/wiki?curid=1499226", "title": "Grafofono", "text": "Il grafofono era una macchina per riprodurre suoni inventata da Chichester Bell e Charles S. Tainter, una versione avanzata del fonografo.\nLa parola grafofono (\"graphophone\") fu coniata da Bell nel 1881 a mo' di scherzo.\nCreazione.\nCinque anni di ricerca sotto la direzione di Charles Sumner Tainter e Chichester Bell al \"Volta Laboratory\" furono necessari a sviluppare il loro apparecchio e a distinguerlo tecnicamente dal fonografo di Thomas Edison.\nTra le innovazioni studiate, ma non adoperate per il grafofono, vi erano le tecniche di registrazione laterale, che i ricercatori sperimentarono gi\u00e0 nel 1881. Contrariamente ai solchi tagliati verticalmente dei fonografi Edison, il metodo di registrazione laterale utilizzava uno stilo da taglio che si muoveva da un lato all'altro in un motivo a zig zag attraverso il disco. Mentre i fonografi a cilindro commerciali (incluso il grafofono) non utilizzarono mai il processo del taglio laterale, questo divenne il metodo primario di registrazione dei dischi fonografici.\nBell e Tainter svilupparono anche cilindri in cartone rivestito di cera per la loro registrazione. Il cilindro in ghisa di Edison, ricoperto da una pellicola rimovibile di stagnola \u2013 che costituiva il vero e proprio supporto di registrazione \u2013, era soggetto a danneggiamenti durante l'installazione o la rimozione. Tainter ricevette un brevetto distinto per una macchina per l'assemblaggio di tubi per produrre automaticamente le bobine di cartone dei dischi di cera. Il passaggio dalla stagnola alla cera port\u00f2 ad una maggiore fedelt\u00e0 del suono e longevit\u00e0 del disco. Oltre ad essere molto pi\u00f9 facile da gestire, il supporto di registrazione in cera permetteva anche registrazioni pi\u00f9 lunghe e creava una qualit\u00e0 di riproduzione superiore.\nIl grafofono \u00e8 noto ai filatelisti italiani grazie ai francobolli pubblicitari emessi dal Regno d'Italia nel 1924: alcuni valori (il 15 c. Leoni, il 30 c. Michetti, il 50 c. Michetti e l'1 lira Floreale) pubblicizzano i grafofoni Columbia."}
{"id": "1499232", "revid": "767487", "url": "https://it.wikipedia.org/wiki?curid=1499232", "title": "Cimitero vivente", "text": "Cimitero vivente (\"Pet Sematary\") \u00e8 un film del 1989 diretto da Mary Lambert, e tratto dall'omonimo romanzo \"Pet Sematary\", di Stephen King. Nella colonna sonora sono presenti due tracce dei Ramones, tra cui l'omonima \"Pet Sematary\" scritta appositamente per il film, e \"Sheena Is a Punk Rocker\".\nPer l'home video il film \u00e8 stato distribuito col titolo Pet Sematary - Cimitero vivente.\nDurante il film c'\u00e8 un cameo dello stesso Stephen King nei panni di un sacerdote che celebra un funerale.\nTrama.\nLouis Creed \u00e8 un medico incaricato di prestare servizio in una scuola di Ludlow, un piccolo e tranquillo centro del Maine. Accettando il lavoro, si trasferisce insieme alla sua famiglia (la moglie Rachel e i due figli, i piccoli Ellie e Gage) nella cittadina, dove acquista una villetta in campagna. Appena arrivato, Louis stringe amicizia con il suo nuovo vicino, Jud Crandall, che lo mette in guardia sulla pericolosit\u00e0 della strada adiacente alla casa, trafficata da camion ed autocisterne che viaggiano ad alta velocit\u00e0.\nNel primo giorno di servizio, Louis soccorre un giovane agonizzante, Victor Pascow, investito da un'auto. Il ragazzo muore sotto i suoi occhi, ma quella stessa notte appare a Louis e lo invita a seguirlo fino al cimitero degli animali, costruito nella foresta che circonda le loro case. Louis, terrorizzato. ma conscio di stare sognando, gli obbedisce: una volta arrivati, Pascow indica un enorme catasta di legno, che separa il cimitero da un sentiero che conduce nel folto della foresta, e spiega che quella barriera non deve assolutamente essere oltrepassata, poich\u00e9 oltre quel sentiero si trova il luogo dove \"i morti camminano \" e tale luogo \u00e8 sacro. Al suo risveglio Louis scopre di avere i piedi sporchi di terra e pieni di aghi di pino.\nUn giorno Church, il gatto della famiglia Creed, viene travolto da un camion di passaggio; Ellie non \u00e8 a casa e il padre preferisce tenerle nascosto l'accaduto per evitarle un trauma. Jud quindi, gli suggerisce di andare a seppellire il gatto in un terreno lontano, in origine un antico cimitero indiano, fondato dalla trib\u00f9 dei Mi'kmaq (Micmac). Per farlo dovranno oltrepassare proprio la catasta di legno menzionata da Pascow.\nIl giorno dopo, Louis \u00e8 nel garage quando improvvisamente si ritrova davanti Church. Sebbene sporco di terra e con ancora i segni delle ferite, Louis cerca di convincersi che si tratti di un altro gatto, e va da Jud per chiedere spiegazioni. Questi gli rivela che il cimitero dove sono stati la sera precedente ha la capacit\u00e0 di riportare in vita qualsiasi creatura vi venga sepolta. Da bambino, lui stesso vi aveva seppellito il suo cane, Spot, ma dovette poi abbatterlo immediatamente poich\u00e9 era tornato inspiegabilmente incattivito. Quando Louis chiede a Jud se qualcuno abbia mai seppellito una persona nel cimitero, questi trasale e risponde prontamente di no.\nEffettivamente Church non \u00e8 pi\u00f9 il gatto di prima: ora si diletta a cacciare, e sembra quasi che lo faccia per cattiveria pi\u00f9 che per istinto e al ritorno del resto della famiglia, anche Ellie si accorge che c'\u00e8 qualcosa di diverso in lui.\nRachel si confida col marito: da bambina, era stata lasciata sola in casa dai genitori con la sorella maggiore Zelda, gravemente malata di meningite ed ormai impazzita. Dopo un lungo ed atroce calvario, Zelda mor\u00ec sotto gli occhi di Rachel che da quel momento ha sviluppato una fobia della morte, oltre al terrore irrazionale che lo spirito della sorella possa tornare dall'aldil\u00e0 per vendetta.\nPurtroppo, nei giorni successivi, mentre la famiglia \u00e8 riunita all'aperto insieme al vicino Jud, il piccolo Gage, nell'inseguire l'aquilone, finisce in mezzo alla strada e viene travolto da un camion in transito. Al funerale, Louis ha un violento scontro con il suocero Irwin Goldman; i due si sono sempre odiati ed Irwin rinfaccia al genero di aver lasciato morire il figlio per la sua incompetenza, per poi aggredirlo fisicamente.\nLa sera stessa del funerale, Louis riceve la visita di Jud e, controvoglia, lo fa entrare in casa. Jud sa che Louis sta pensando di portare il corpo del figlio nel cimitero indiano e, nel tentativo di dissuaderlo, gli rivela che una persona era gi\u00e0 stata sepolta in quel luogo: Timmy Batermann, un ragazzo morto alla fine della seconda guerra mondiale, venne sepolto l\u00ec dal padre, tornando per\u00f2 in vita come un diabolico morto vivente. Lui e il padre vennero poi bruciati in un incendio appiccato dagli stessi abitanti del villaggio. \"A volte \u00e8 meglio piangerli morti\", conclude Jud.\nRachel parte per qualche giorno con la figlia per andare dai suoi genitori, mentre Louis decide di restare a Ludlow. Disperato per il lutto del figlio, Louis decide di portare il cadavere di Gage nel cimitero indiano. Durante l'operazione per\u00f2 rivede nuovamente il fantasma di Victor Pascow che tenta invano di dissuaderlo.\nGage infatti, torna nel mondo dei vivi col solo desiderio di uccidere: ruba il bisturi dalla valigetta di suo padre, uccide Jud tagliandogli il tendine del piede e azzannandolo al collo; subito dopo assassina sua madre Rachel, che nel frattempo era tornata a casa dopo essere stata avvisata da Victor. Louis, capito di aver commesso un grave errore, decide di uccidere Gage con un'iniezione letale e, dopo una breve lotta, riesce nel suo intento. Ormai fuori di senno a causa della serie di eventi accaduti, Louis brucia la casa con dentro i corpi di Jud e Gage; poi porta la moglie nel cimitero indiano, convinto che, essendo morta solo da pochi minuti, non possa tornare come entit\u00e0 maligna.\nIl fantasma di Pascow tenta per l'ultima volta di dissuadere Louis per poi sparire per sempre mentre questi continua incurante nell'impresa. La notte stessa la rediviva Rachel torna da Louis che la bacia appassionatamente. Sopraffatto dalla felicit\u00e0, l'uomo non si accorge che la moglie, mentre sta rispondendo al bacio, sta per ucciderlo con un grosso coltello da cucina.\nProduzione.\nIn origine, il film doveva essere diretto gi\u00e0 nel 1984 da George A. Romero, che per\u00f2 lasci\u00f2 il posto a Mary Lambert, quando le riprese della pellicola vennero posticipate di 5 anni. Il film fu girato nel Maine, rispettando dunque l'ambientazione del romanzo da cui \u00e8 tratto, con un budget pari a 11,5 milioni di dollari. Il set utilizzato per il cimitero \u00e8 una miniera di granito abbandonata. Una volta completata la produzione del film, l'opera fu reputata troppo lunga e sottoposta a tagli.\nFu lo stesso Stephen King, ammiratore dei Ramones, a coinvolgere la celebre punk rock band nel progetto del film: nella sua casa di Bangor (Maine), lo scrittore regal\u00f2 una copia del romanzo a Dee Dee Ramone, il quale torn\u00f2 un'ora dopo gi\u00e0 con il testo di \"Pet Sematary\".\nAccoglienza.\nPubblico.\nIl film ha incassato 57,5 milioni di dollari al botteghino.\nCritica.\nSull'aggregatore Rotten Tomatoes il film riceve il 51% delle recensioni professionali positive con un voto medio di 5,42 su 10 basato su 35 critiche, mentre su Metacritic ottiene un punteggio di 38 su 100 basato su 8 critiche.\nSequel e nuovo Adattamento.\nNel 1992 usc\u00ec \"Cimitero vivente 2\", sequel della pellicola originale. Il nuovo adattamento del libro \u00e8 stato invece annunciato dalla Paramount Pictures ed \u00e8 uscito nelle sale nord-americane il 19 aprile 2019, diretto da Kevin Kolsch e Dennis Widmyer, scritto da Jeff Buhler e David Kajganich e prodotto da Lorenzo Di Bonaventura e Mark Vahradian."}
{"id": "1499233", "revid": "86629613", "url": "https://it.wikipedia.org/wiki?curid=1499233", "title": "Etiopi", "text": ""}
{"id": "1499236", "revid": "287204", "url": "https://it.wikipedia.org/wiki?curid=1499236", "title": "Euphorbia candelabrum", "text": "LEuforbia candelabro (\"Euphorbia candelabrum\" ) \u00e8 una pianta succulenta della famiglia delle Euphorbiaceae diffusa nell'Africa centrale e orientale.\nEtimologia.\nIl suo nome latino deriva dalla forma che assume nel corso della crescita, che la fa assomigliare alle ramificazioni di un candelabro.\nIn Etiopia \u00e8 conosciuta con il nome in amarico \"qwolqwal\".\nDescrizione.\n\u00c8 una pianta succulenta a portamento arboreo, con fusto ramificato, alto fino a 10 m.\nLe foglie sono piccole, lanceolate, caduche.\nI fiori sono riuniti in infiorescenze a ciazio, poste nella parte sommitale delle ramificazioni, lungo le costolature. Fiorisce in primavera.\nDistribuzione e habitat.\nL\"E. candelabrum\" \u00e8 endemica del Corno d'Africa e dell'Africa Orientale, nelle aree attorno alla Rift Valley.\nCresce nelle zone desertiche di Etiopia, Somalia, Sudan, Kenya, Tanzania, Uganda, Burundi, Ruanda, Zaire, Malawi, Zambia e Zimbabwe.\nTassonomia.\nSono note due variet\u00e0:\nUsi.\nL\"E. candelabrum\" \u00e8 presente nella medicina tradizionale etiopica. Mescolata a miele raffinato, la sua linfa veniva usata come purgante per la sifilide, e mescolata con altre piante medicinali come unguento per trattare i sintomi della lebbra."}
{"id": "1499242", "revid": "12944012", "url": "https://it.wikipedia.org/wiki?curid=1499242", "title": "Gambiani", "text": ""}
{"id": "1499243", "revid": "1005847", "url": "https://it.wikipedia.org/wiki?curid=1499243", "title": "Regioni della Repubblica del Congo", "text": ""}
{"id": "1499244", "revid": "2121138", "url": "https://it.wikipedia.org/wiki?curid=1499244", "title": "Buler\u00edas", "text": "La Buler\u00edas \u00e8 un palo flamenco, cio\u00e8 uno dei generi da cui \u00e8 formato il Flamenco. Il cante por buleria \u00e8 di solito formato da tre o quattro versi di otto sillabe. \nSi dice che sia il risultato di un errore di interpretazione da parte dei gitani di Jerez de la Frontera che applicarono il compas dell'alegria al tango, anche se pi\u00f9 verosimilmente si tratta di una velocizzazione della sole\u00e0, di cui condivide il medesimo compas.\nLa sua nascita \u00e8 datata intorno al XIX secolo.\nLa buler\u00eda \u00e8 una delle forme pi\u00f9 complesse e pi\u00f9 difficili da eseguire. Quanto al compas (tempo) si sviluppa in cicli di 12 tempi con accenti sul 3, 6, 8, 10 e 12 - esimo tempo, sebbene si inizi a contare da 12 piuttosto che da 1 come nella musica europea. La progressione armonica tipica \u00e8 quella andalusa in Re minore/Do/Si bemolle/La.\nSi distinguono 2 variazioni principali: buleria per il ballo e buleria al golpe, creata pi\u00f9 per l'ascolto. Si ha poi una gran variet\u00e0 di stili, come quello di Cadice in tonalit\u00e0 maggiore, quello di Jerez ecc.\nInterpreti rilevanti.\nCantanti:\nChitarristi:"}
{"id": "1499245", "revid": "1281965", "url": "https://it.wikipedia.org/wiki?curid=1499245", "title": "George Macaulay Trevelyan", "text": " \nDocente di storia moderna all'Universit\u00e0 di Cambridge (1927-40), poi rettore del Trinity College (1940-51), si dedic\u00f2 inizialmente alla storia inglese del XIV secolo e dell'et\u00e0 degli Stuart, poi al Risorgimento italiano con una trilogia su Giuseppe Garibaldi. Dopo la prima guerra mondiale s'interess\u00f2 all'Inghilterra del XIX secolo. La sua ultima opera significativa fu \"English Social History A Survey of Six Centuries\" (1942), un esame di sei secoli della storia britannica attraverso la ricostruzione delle relazioni umane nella loro globalit\u00e0. Nelle sue opere lasci\u00f2 ampio spazio alla narrazione e alla sottolineatura degli aspetti pi\u00f9 \"umani\" degli eventi storici.\nBiografia.\nLa giovinezza.\nGeorge Macaulay Trevelyan nacque il 16 febbraio 1876, in tarda epoca vittoriana, a Stratford upon Avon, Warwickshire, nella grande villa,\" Welcombe House\", di propriet\u00e0 di suo nonno materno, Robert Needham Philips, un ricco mercante del Lancashire, membro del Parlamento inglese per il Partito Liberale.\nTrevelyan era il terzo figlio dello storico e politico liberale Sir George Otto Trevelyan, eletto alla Camera dei comuni in due amministrazioni Gladstone. Il nonno paterno, Sir Charles Trevelyan, che era stato proconsole in India, era il cognato dello storico Thomas Babington Macaulay (che pertanto era prozio di George Macaulay Trevelyan).\nConformemente alle tradizioni di famiglia, Trevelyan frequent\u00f2 prima la \"Harrow School\" e poi il \"Trinity College\" di Cambridge, dove si specializz\u00f2 in storia e dove furono suoi amici e compagni di universit\u00e0 Bertrand Russell, John Maynard Keynes, Ralph Vaughan Williams e E.M. Forster. Nel 1898, al Trinity College, vinse una borsa di studio con una tesi su \"England in the Age of Wycliffe\", che trattava della situazione politica, sociale e religiosa dell'Inghilterra negli anni '70-'90 del XIV secolo, e che l'anno successivo, 1899, venne pubblicata.\nInizio della carriera accademica e letteraria.\nDopo la laurea Trevelyan divenne docente dell'Universit\u00e0 di Cambridge e lo rimase fino al 1903, quando decise di abbandonare la vita accademica per diventare uno scrittore a tempo pieno. Nel 1903 si trasfer\u00ec infatti a Londra, dove riteneva di trovare un ambiente pi\u00f9 stimolante e comprensivo rispetto a quello ipercritico di Cambridge. Nel 1904 complet\u00f2 il suo secondo libro \u201c\"England under the Stuarts\"\u201d.\nNel 1904 spos\u00f2 Janet Penrose Ward, figlia della scrittrice Mary Augusta Humphry Ward e del giornalista Thomas Humphry Ward. La coppia si trasfer\u00ec a \"Cheyne Gardens\", Chelsea (Londra). Ebbero tre figli, Mary Caroline (1905), Theo Macaulay (1906), che mor\u00ec di appendicite all'et\u00e0 di 5 anni, e Charles Humphry (1909).\nTra il 1907 e il 1911 realizz\u00f2 la sua trilogia su Giuseppe Garibaldi che gli procur\u00f2 la reputazione di storico letterario fra i pi\u00f9 notevoli della sua generazione. Appassionato dell'Italia e della storia italiana si dedic\u00f2 infatti allo studio del Risorgimento italiano, pubblicando nel 1907 \"Garibaldi's defence of the Roman Republic\" (1907; traduz. it. 1909), nel 1909 \" \"Garibaldi and the Thousand\" \" (1909; traduz. it. 1910) e nel 1911 \"Garibaldi and the making of Italy\" (1911; traduz. it. 1913), \nIn questa trilogia Trevelyan rappresent\u00f2 Garibaldi come un eroe, poeta, patriota e uomo d'azione, che aveva creato la nazione italiana, ma allo stesso tempo aveva promosso la libert\u00e0, il progresso e la tolleranza, e vinto il dispotismo, reazionario e oscurantista, dell'impero austriaco e della monarchia borbonica. I tre volumi furono considerati notevoli per la loro vivida evocazione dei personaggi e del paesaggio, ma soprattutto per l'uso innovativo di fonti storiche orali e documentali.\nPrima guerra mondiale e anni '20.\nA causa della vista difettosa Trevelyan risult\u00f2 inadatto per il servizio militare e pertanto, durante la prima guerra mondiale, comand\u00f2 una unit\u00e0 di ambulanze della Croce Rossa Britannica sul fronte italiano, dove trascorse tre anni, (1915-18), trasportando i soldati feriti negli ospedali dietro le linee. Il 24 dicembre 1915 fu personalmente decorato da re Vittorio Emanuele III di Savoia con la Medaglia d'argento al Valor Militare presso il suo ospedale di Dolegnano per un audace sgombero di feriti da un ospedaletto bersaglio del fuoco austriaco. Dall'esperienza sul fronte italiano durante la guerra trasse il libro \"Scenes from Italy's war\" (1919; traduz. it. 1919).\nNel 1920 vinse l'importante premio letterario 'James Tait Black Memorial Prize' per la biografia \"Lord Grey of the Reform Bill\" e nel 1923 pubblic\u00f2 un'altra opera di argomento risorgimentale italiano, \"Manin and the Venetian Revolution of 1848\" (1923; traduz. it. 1926). Nel 1925 fu eletto membro della British Academy. Nel 1926 abbandon\u00f2 il Partito Liberale per passare nelle file del Partito Conservatore. Contemporaneamente suo fratello Charles era diventato uno dei principali esponenti del Partito Laburista. Nello stesso anno pubblic\u00f2 la grande \"History of England\", opera nella quale espose quelli che lui considerava gli elementi essenziali e l'identit\u00e0 nell'evoluzione dell'Inghilterra: il governo parlamentare, il ruolo fondamentale della legge, la tolleranza religiosa, la libert\u00e0 dalle interferenza e dai coinvolgimenti continentali, l'orizzonte globale della supremazia marittima e dell'espansione imperiale. Nel 1927 torn\u00f2 nell'ambiente universitario per assumere una posizione come docente di storia moderna all'Universit\u00e0 di Cambridge. Fra il 1930 e il 1934 pubblic\u00f2 i tre volumi della monumentale opera sull'Inghilterra del XVIII secolo, \"England under Queen Anne\" (3 volumi, 1930-34), probabilmente la sua opera pi\u00f9 importante e pi\u00f9 completa sotto l'aspetto professionale.\nAnni '30 e seconda guerra mondiale.\nNegli anni trenta Trevelyan si rese conto della pericolosit\u00e0 dell'ascesa di Adolf Hitler e della Germania nazista, ma, in quanto sostenitore di Stanley Baldwin e Neville Chamberlain, appoggi\u00f2 la loro politica dell\"'appeasement\". Comunque fu sempre certo che un'altra guerra con la Germania sarebbe stata inevitabile, e che, in qualunque modo fosse finita, tale conflitto avrebbe significato la fine del mondo come era stato fino ad allora.\nNel 1938 scrisse il breve ma importantissimo saggio sullo spirito dei principi costituzionali inglesi, \"The English Revolution 1688-89\" (1938).\nNel 1940 fu nominato rettore del Trinity College, carica che manterr\u00e0 fino al 1951, quando decise di ritirarsi.\nDurante la seconda guerra mondiale Trevelyan fu attanagliato da un senso di disperazione e dal timore che il conflitto potesse determinare la caduta della civilt\u00e0 europea. Durante il periodo bellico pubblic\u00f2 \"English Social History: A Survey of Six Centuries\", (1942; traduz. it. 1948), con lo scopo di integrare, soprattutto dal punto di vista politico, la sua precedente \"History of England\". Negli ultimi anni del conflitto e anche durante i successivi anni di austerit\u00e0, promossa dal governo di Clement Attlee, l'opera ottenne un successo sensazionale. Di fatto Trevelyan aveva saputo offrire, da esperto storico della nazione, un quadro di vita passata dell'Inghilterra tra l'ispirato e il nostalgico, che, in un presente di grande difficolt\u00e0, affascin\u00f2 lettori di tutte le estrazioni sociali.\nGli ultimi anni.\nDal 1947 fu socio straniero dell'Accademia dei Lincei di Roma. In seguito rifiut\u00f2 la presidenza della British Academy ma divenne Cancelliere della Durham University dal 1950 al 1958. Nel 1950 divenne anche membro della Royal Society.\nNegli anni cinquanta gli furono conferite lauree ad honorem in varie Universit\u00e0, tra cui Cambridge e Torino.\nInoltre fu il primo presidente della \"YHA-Youth Hostels Association\" e le sedi \"YHA\" sono chiamate \" 'Trevelyan Guest Houses' \" in suo onore.\nInfine lavor\u00f2 instancabilmente durante tutta la sua carriera, per conto della \"National Trust\", associazione che si occupa di preservare e proteggere i luoghi di interesse storico (edifici storici ma anche paesaggi storici) o naturalistico di Inghilterra, Galles e Irlanda del Nord.\nGeorge Macaulay Trevelyan mor\u00ec nella sua casa di Cambridge il 20 luglio 1962. La rivista \u201cHistory Today\u201d gli dedic\u00f2 un necrologio che metteva in evidenza la sua rilevanza come storico, ma anche il suo valore dal punto di vista morale e sociale e il suo ruolo di primo piano nel mondo intellettuale inglese.\nAttivit\u00e0 letteraria e ideali politici.\nLa posizione sociale privilegiata, dovuta alla nascita in un contesto aristocratico, unita al talento, permisero a Trevelyan di formare le sue opinioni ed esprimere i suoi punti di vista senza timori, con indipendenza e in una situazione di sicurezza finanziaria. Gi\u00e0 da giovane aveva deciso di scrivere storia alla grande maniera, producendo grandi libri su grandi soggetti, dedicati ad un pubblico colto.\nConvinto che la Storia fosse un elemento essenziale nella cultura di ogni nazione civile, decise di dedicarsi a studiare i fatti storici della sua epoca, qualche volta nella forma delle biografie di grandi uomini, qualche volta nella forma di storie narrative nazionali. Di indirizzo liberale, Trevelyan si dedic\u00f2 prevalentemente a stud\u00eeare la storia inglese e la storia italiana del Risorgimento. Di fatto, dai primi anni del 1900 fino agli anni cinquanta, Trevelyan occup\u00f2 una posizione di primissimo piano nella vita pubblica ed intellettuale inglese.\nIn realt\u00e0 la storia inglese scritta da Trevelyan era impegnata e partigiana. Molti dei suoi scritti promossero il Partito Whig, che rivest\u00ec un ruolo importante nella politica britannica dal XVII secolo fino alla met\u00e0 del XIX secolo, e il Partito Liberale, suo successore naturale. Trevelyan, conformemente agli ideali Whigs, era convinto che la gente comune avesse un effetto pi\u00f9 positivo sulla storia che sui fatti reali e che un governo democratico avrebbe portato un progresso sociale costante.\nPer quanto riguarda la storia italiana nella prima met\u00e0 del XX secolo fu il pi\u00f9 autorevole ed ascoltato divulgatore del risorgimento italiano presso i lettori britannici, nonch\u00e9, almeno negli anni immediatamente precedenti la prima guerra mondiale, il pi\u00f9 accreditato biografo straniero di Garibaldi."}
{"id": "1499247", "revid": "2148522", "url": "https://it.wikipedia.org/wiki?curid=1499247", "title": "E non finisce mica il cielo/Voglio te", "text": "E non finisce mica il cielo/Voglio te \u00e8 un singolo di Mia Martini, pubblicato dalla DDD nel 1982.\n\"E non finisce mica il cielo\".\nScritto da Ivano Fossati e inizialmente destinato a Mina, \"E non finisce mica il cielo\" \u00e8 il brano con cui Mia Martini partecip\u00f2 per la prima volta al Festival di Sanremo nel 1982.\nL'alta qualit\u00e0 del testo e dell'interpretazione, destinata a non raggiungere il podio, valse comunque l'assegnazione da parte dei giornalisti del Premio della Critica, istituito in quell'anno appositamente per lei (e a lei intitolato dopo la sua morte).\nIl premio attribuito non fu per\u00f2 mai consegnato alla cantante, e venne ritirato, postumo, dalla sorella Loredana Bert\u00e8 durante la serata finale del Festival di Sanremo 2008.\n\u00c8 considerata una delle pi\u00f9 belle canzoni sentimentali della musica italiana, unica per intensit\u00e0 nell'interpretazione della Martini, apprezzata anche dalla critica.\n\"Voglio te\".\n\"Voglio te\" \u00e8 una canzone scritta e composta dalla stessa Martini, registrata durante il 1981 assieme alla canzone \"Amore mio, amore bello, amore assurdo\" pubblicata postuma nel 2010 con la quale condivide anche gli arrangiamenti."}
{"id": "1499256", "revid": "180972", "url": "https://it.wikipedia.org/wiki?curid=1499256", "title": "Ren\u00e9-Louis de Voyer de Paulmy marchese d'Argenson", "text": ""}
{"id": "1499261", "revid": "767487", "url": "https://it.wikipedia.org/wiki?curid=1499261", "title": "Fabrizio Bucciarelli", "text": "Biografia.\nAlla fine degli Anni '70, gi\u00e0 appassionato di musica, si avvicina al movimento punk e fonda numerose band locali di musica alternativa, tenendo numerosi concerti, tra cui quello del Modena Rock, dove appare anche Vasco Rossi.\nDopo il servizio militare nei Granatieri di Sardegna, nel 1982, assieme a Enrico Sirotti, Luca Neri e Gianluca Artioli, muta il percorso sonoro degli Stigmathe, una delle pi\u00f9 note formazioni di musica alternativa fino alla met\u00e0 degli anni '80, che mischiava sonorit\u00e0 Punk a quelle Reggae su testi che descrivevano la rabbia e la frustrazione giovanile e sociale. Numerosi i concerti in tutta Italia e la produzione di vari singoli quali \"Suoni Puri dalla Libert\u00e0\" e \"Lo sguardo dei morti\", presenti su numerose compilation in Italia e all'estero.\nTerminata l'esperienza punk, nel 1987, assieme a Claudio Cavani, fonda gli ANUBI , formazione di Avant-garde metal, che rispetto agli Stigmathe propone sonorit\u00e0 meno aggressive, sempre su testi in italiano, pi\u00f9 poetici e lirici. Numerosi i concerti cos\u00ec come le registrazioni che culminano con un Ep 12\" di tre brani intitolato \"Notte\" e che comprende oltre alla \"title track\" anche \"Grande Spirito\" e \"Preghiera\" e un album in progetto dopo la partecipazioni alle selezioni di San Remo 1987. In seguito a numerosi cambi di formazione e differenti percorsi musicali, la band si scioglie alla fine del 1989. Negli anni novanta inizia una serie di produzioni di musica elettronica, e allo stesso tempo si fa conoscere come giornalista nel settore musicale, su magazine specializzati e riviste militari."}
{"id": "1499275", "revid": "200568", "url": "https://it.wikipedia.org/wiki?curid=1499275", "title": "Tichvin", "text": "Tichvin () \u00e8 una citt\u00e0 della Russia, che si trova nell'Oblast' di Leningrado, a est di San Pietroburgo, di circa 62.000 abitanti, dati risalenti al 2005. \u00c8 situata sulle rive del Tichvina, un fiume appartenente al bacino del lago Ladoga ed attualmente \u00e8 capoluogo del Tichvinskij rajon.\nLe prime notizie risalgono al 1383, mentre lo status di citt\u00e0 le venne conferito nel 1773."}
{"id": "1499276", "revid": "110157", "url": "https://it.wikipedia.org/wiki?curid=1499276", "title": "L'origine delle teorie", "text": "L'origine delle teorie \u00e8 un saggio di filosofia della scienza di Enrico Bellone, pubblicato nel 2006. Il libro propone un'interpretazione dello sviluppo scientifico e culturale dell'uomo basata su un modello naturalistico ed evoluzionistico che assimila le trasformazioni culturali a processi biologici di adattamento all'ambiente. Il titolo del libro \u00e8 un esplicito richiamo alle opere di Charles Darwin (\"L'origine dell'uomo\" e \"L'origine delle specie\"), da cui l'autore prende le mosse."}
{"id": "1499287", "revid": "438678", "url": "https://it.wikipedia.org/wiki?curid=1499287", "title": "Emilio Treves", "text": "Biografia.\nNato e cresciuto a Trieste, al secolo parte ancora dell'Impero austro-ungarico, da una famiglia ebraica originaria del Piemonte e di fede politica liberale e monarchica, fu il terzo figlio maschio di Sabato Graziadio Treves, rabbino maggiore della comunit\u00e0 ebraica cittadina, e di Lia Montalcini. \nNel 1854, a poco pi\u00f9 di vent'anni, si trasfer\u00ec a Parigi, citt\u00e0 che lo conquist\u00f2 per il fermento culturale che la caratterizzava. Rimase nella \"Ville Lumi\u00e8re\" per due anni. Nel 1856 dovette fare ritorno a Trieste per la morte del padre e l'anno seguente rimase fermo perch\u00e9 dovette effettuare il servizio militare presso l'esercito asburgico.\nVerso la fine del 1857 si trasfer\u00ec a Milano con l'intenzione di organizzare il trasferimento definitivo a Parigi. Invece si ferm\u00f2 definitivamente nel capoluogo lombardo. Esord\u00ec come giornalista per la \"Gazzetta di Milano\". Il 1\u00ba gennaio del 1861 fond\u00f2 in via Durini lo studio editoriale \u00abEditori della Biblioteca utile\u00bb, per la stampa di opere popolari e divulgative.\nIn pochi anni la casa editrice ottenne un buon successo. Pubblicava sia libri (si segnalano le collane \u00abBiblioteca amena\u00bb, \u00abBiblioteca dei viaggi\u00bb e \u00abBiblioteca delle meraviglie\u00bb) sia riviste (tra le quali \u00abIl Giornale popolare di viaggi\u00bb, su cui Jules Verne pubblic\u00f2 i suoi \"Viaggi straordinari\", l'\u00abAnnuario scientifico\u00bb, il \u00abRomanziere illustrato\u00bb e il \u00abMuseo di famiglia\u00bb). Nel 1869 avvi\u00f2 anche la pubblicazione di un quotidiano, il \u00abCorriere di Milano\u00bb. Assunse egli stesso la direzione; caporedattore fu il giovane Eugenio Torelli Viollier, colui che sarebbe poi divenuto il fondatore del \u00abCorriere della Sera\u00bb.\nNel 1870 il fratello minore Giuseppe (Trieste 1838 \u2013 Milano 1904) entr\u00f2 nell'azienda come direttore finanziario. La ragione sociale fu modificata in Fratelli Treves.\nNel 1873 Treves fond\u00f2 l'importante rivista \u00abL'Illustrazione italiana\u00bb, che diresse dal primo numero fino al 1887.\nTreves fu il primo editore di alcuni tra i maggiori scrittori del verismo italiano. Scopr\u00ec il valore di Verga, Negri e De Amicis, con cui ebbe un sodalizio che dur\u00f2 quarant'anni. \"Cuore\" ebbe uno straordinario successo, raggiungendo nel 1887 la 22\u00aa edizione e, nel 1889, la 72\u00aa. Pubblic\u00f2 anche opere di autori gi\u00e0 famosi come Pirandello e D'Annunzio.\nNel 1904 la morte prematura del fratello lasci\u00f2 Emilio solo nella conduzione della casa editrice. Un anno dopo lo affianc\u00f2 il nipote Guido (figlio di un altro fratello: Enrico).\nNel 1907, all'et\u00e0 di 73 anni, Emilio Treves fu ritratto dall'amico pittore quarantottenne Vittorio Corcos.\nMor\u00ec il 30 gennaio 1916 a Milano.\nArchivio personale.\nUn carteggio con numerosi scrittori dell'epoca, relativo alla sua attivit\u00e0 editoriale, \u00e8 conservato presso la Biblioteca d'Arte del Castello Sforzesco.\nOpere.\nEdoardo Charton ed Emilio Treves, \"Il Giro del mondo. Giornale di viaggi, geografia e costumi\". Milano, 1865. \nLa rivista usc\u00ec con il titolo \"Il Giro del mondo, giornale di viaggi, geografia e costumi\", in dispense settimanali illustrate, delle quali, come si legge nel frontespizio, \"Ogni annata forma due magnifici volumi con la rispettiva copertina\". La prima serie usc\u00ec dal 1863 al 1874, ma tra il 1871 e il 1874 l'edizione pass\u00f2 alla Fratelli Treves, divenendo il \"Giornale popolare di viaggi\"; una \"Nuova serie\" di ulteriori 12 volumi fu pubblicata tra il 1874 e il 1880, dopodich\u00e9 le pubblicazioni cessarono.\nVersione digitalizzata (Universit\u00e0 di Princeton):"}
{"id": "1499294", "revid": "709406", "url": "https://it.wikipedia.org/wiki?curid=1499294", "title": "Tikhvin", "text": ""}
{"id": "1499295", "revid": "110157", "url": "https://it.wikipedia.org/wiki?curid=1499295", "title": "Beriu", "text": "Beriu \u00e8 un comune della Romania di 3.196 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 8 villaggi: Beriu, C\u0103st\u0103u, Cucui\u0219, M\u0103gureni, Or\u0103\u0219tioara de Jos, Poieni, Sereca, Sibi\u0219el."}
{"id": "1499296", "revid": "28592", "url": "https://it.wikipedia.org/wiki?curid=1499296", "title": "Universit\u00e0 di Pietroburgo", "text": ""}
{"id": "1499297", "revid": "110157", "url": "https://it.wikipedia.org/wiki?curid=1499297", "title": "Cicirata", "text": "Cicirata \u00e8 una frazione del comune di Avola, situata lungo il litorale ionico della Sicilia."}
{"id": "1499308", "revid": "15756", "url": "https://it.wikipedia.org/wiki?curid=1499308", "title": "Dark Kingdom", "text": " \u00e8 il nome collettivo con il quale vengono indicati i nemici della prima serie di \"Sailor Moon\"; nell'adattamento italiano dell'anime, nonch\u00e9 nella prima edizione italiana del manga, il loro nome \u00e8 stato tradotto e vengono chiamato Regno delle tenebre. Sono presenti in tutte le versioni della storia (anime, manga, serie TV, e musical) e hanno un ruolo particolarmente significativo ai fini della storia, in quanto responsabili della distruzione dell'antico regno della Luna, Silver Millennium.\nGli appartenenti al Dark Kingdom sono ritornati all'opera per conquistare la Terra e prendersi cos\u00ec la propria vendetta su Serenity. Alla guida del Dark Kingdom c'\u00e8 Queen Beryl, e sottoposti a lei gli Shitenn\u014d, noti come 4 generali nell'adattamento italiano dell'anime, che cercano di raccogliere energia umana per risvegliare la terribile Queen Metaria, in attesa di impossessarsi del \"Cristallo d'argento illusorio\" e infine le creature chiamate \"y\u014dma\" (chiamati nell'adattamento italiano \"mostri\"), servono allo scopo, e vengono utilizzati di volta in volta dal generale di turno.\nConfronto nomi originali e adattati.\nTutti i nomi dei nemici derivano da minerali, da pietre o da gemme.\nQueen Metaria.\n \u00e8 un essere amorfo, formato solo da energia negativa, ma dotato di volont\u00e0 propria, \u00e8 la vera mente dietro il Dark Kingdom. Nel manga giunta dal sole come risultato delle attivit\u00e0 solari, e come tutti i nemici principali delle serie di Sailor Moon, Queen Metaria \u00e8 una delle tante incarnazioni di \"Chaos\". Nell'anime la sua provenienza \u00e8 ignota, in un flashback viene per\u00f2 mostrato che giunge sulla Terra dallo spazio, ma non dal sole come accade nel manga. Il suo nome viene anche latinizzato come \"Metallia\", ma nelle ultime edizioni del manga l'autrice ha preferito usare il nome Metaria.\nIn Italia, prima della sua effettiva comparsa, veniva chiamata dai suoi seguaci \"sua Maest\u00e0\" o anche \"Grande Sovrano\", nella versione originale ci si riferisce a lei in modo generico. L'appellativo \"Queen\" (tradotto letteralmente \"Regina\" in alcuni adattamenti) \u00e8 utilizzato per\u00f2 solo dai suoi seguaci, mentre tutti gli altri la chiamano semplicemente \"Metaria\" o \"Metallia\" seguito dall'onorifico \"sama\".\nAl tempo in cui Prince \"Endymion\" e \"Princess Serenity \"si conobbero, Queen Metaria giunse sulla Terra e facendo leva sul lato oscuro dei suoi abitanti li fece rivoltare contro il Silver Millennium. Non si sa come nell'anime Beryl venne coinvolta ma nel manga fu ideale a tale scopo, per via dei sentimenti che provava per Endymion. Alla fine della guerra, Silver Millennium fu distrutto, Metaria fu sigillata al Polo nord, nell'anime insieme a lei i suoi alleati.\nNel XX secolo, Metaria in qualche modo riesce a risvegliarsi, nel manga richiam\u00f2 a s\u00e9 l'incarnazione di Beryl al fine di poter trovare il \"cristallo d'argento\", che le permetter\u00e0 di risvegliarsi, nell'anime non viene detto nulla relativamente allo scioglimento del sigillo.\nNel manga durante la serie Queen Beryl cattura Mamoru Chiba al fine di farne il suo Re, grazie all'energia oscura di Metallia esso diviene un alleato del Dark Kingdom, fin tanto che non viene colpito dalla Spada di Cristallo d'argento illusorio da Sailor Moon. A quel punto Queen Metaria ingloba dentro di s\u00e9 i due amanti sfortunati e il cristallo d'argento illusorio che le consente di risvegliarsi. Sailor Moon e Mamoru Chiba al suo interno si risvegliano e unendo i loro poteri si liberano e colpendo il punto debole di Metaria, posto sulla sua fronte, viene uccisa.\nNell'anime, Mamoru Chiba diviene sempre un alleato del Dark Kingdom grazie all'energia oscura di Metaria ma viene liberato da Sailor Moon grazie all'energia dell'amore della ragazza. Mamoru una volta liberato ferisce Queen Beryl con una rosa carica dell'energia dell'amore che prova per Sailor Moon, e per colpa di quella ferita Beryl \u00e8 costretta a chiedere a Metaria di unirsi a lei affinch\u00e9 possano conquistare la Terra, Queen Metaria cede cos\u00ec tutta la sua energia oscura e si unisce a Queen Beryl, divenendo Super Beryl, una gigantessa con l'aspetto di Queen Beryl ma con i capelli blu, occhi rossi, bele verse e una pietra blu sulla fronte. Super Beryl affronter\u00e0 Sailor Moon, nei panni di Princess Serenity, e il cristallo d'argento, morir\u00e0 grazie all'aiuto del potere delle anime delle Guardian Senshi tornate per aiutare la loro principessa.\nIn Pretty Guardian Sailor Moon, Metaria non ha una personalit\u00e0 vera e propria, ma ha solo l'istinto di distruggere la Terra. Queen Beryl vuole controllarla utilizzando il cristallo d'argento illusorio, ma scoprir\u00e0 poi che la pietra rendeva pi\u00f9 forte Queen Metaria solo a causa della rabbia che Usagi trasmetteva in esso. Nel finale della serie, Metaria trasferisce se stessa nel suo y\u014dma pi\u00f9 potente. Mamoru per evitare la distruzione tenta di unirsi con lo y\u014dma per poi uccidersi e porre fine alla sete di distruzione di Metaria. Tuttavia il risultato \u00e8 che Metaria assume il controllo del corpo di Mamoru, che viene poi ucciso da Sailor Moon, uccidendo quindi anche Queen Metaria.\nQueen Metaria \u00e8 doppiata in Giappone da Noriko Uemura e da Y\u014dko Matsuoka in \"Sailor Moon Crystal\". In Italia invece \u00e8 doppiata da Patrizia Scianca in alcuni episodi e in altri da Loredana Nicosia nell'anime degli anni 90 e da Anna Cesareni in \"Sailor Moon Crystal\". Nel live si sente solo la sua voce quando si impossessa dello y\u014dma ed \u00e8 doppiata da Miy\u016b Sawai.\nQueen Beryl.\n \u00e8 la prima nemica a comparire in ogni versione di \"Sailor Moon\". \u00c8 immensamente potente, e formalmente capo del Dark Kingdom, ma in realt\u00e0 \u00e8 solo una serva di Queen Metallia. In Italia l'appellativo \"Queen\" (in inglese nella versione originale) \u00e8 sempre stato tradotto in \"Regina\". Il suo nome nell'adattamento del manga pubblicato dalla Star Comics \u00e8 stato italianizzato in \"Berillia\" (riprendendo cos\u00ec la pietra da cui deriva il suo nome), mentre nell'adattamento della serie televisiva degli anni 90 \u00e8 diventato \"Periglia\". Solo nell'adattamento curato dalla Shin Vision il nome originale \u00e8 rimasto invariato.\nNella maggior parte delle versioni della storia, Beryl ha l'abilit\u00e0 di riuscire a corrompere le persone per assecondare i propri scopi. I suoi 4 generali, per esempio, un tempo erano le guardie del corpo, nonch\u00e9 migliori amici di Endymion. Allo stesso modo, Beryl riesce a soggiogare al suo volere anche Tuxedo Kamen e Sailor Mercury (quest'ultima solo nella versione live).\nNel manga, Beryl era una bellissima ragazza terrestre all'epoca di \"Silver Millennium\", una strega innamorata del principe Endymion, ma mai ricambiata, al punto che quando scopr\u00ec la relazione fra Endymion e Serenity, le si spezz\u00f2 il cuore. Lei stessa ammette che avere Endymion \u00e8 l'unica ragione per la quale si \u00e8 votata al male. Corrotta e potenziata dall'entit\u00e0 nota come Queen Metallia, Beryl scaten\u00f2 una guerra, che distrusse Silver Millennium e il Golden Kingdom.\nNel corso della battaglia, Beryl uccise Endymion mentre questi cercava di proteggere Serenity, portando la principessa al suicidio e venendo a sua volta uccisa da Sailor Venus.\nQueen Serenity (madre della principessa) riusc\u00ec nei suoi ultimi istanti di vita a sigillare Metallia, se pur solo parzialmente, grazie al \"cristallo d'argento\" e a permettere agli abitanti del suo regno di reincarnarsi sulla Terra in un periodo di pace.\n\"Rinata\" sulla Terra prima che le guerriere si rincontrassero nel ventesimo secolo, proclamatasi \"regina\" del \"Dark Kingdom\", e nuovamente plagiata da Metaria, Beryl, fa resuscitare i 4 re celesti (ex-protettori del principe Endymion nel passato) facendo di loro dei fantocci nelle sue mani, \u00e8 alla ricerca del cristallo d'argento per risvegliare Queen Metallia e dominare sulla Terra e la Luna a fianco del suo amato Endymion.\nA seguito del risveglio della principessa della Luna, Beryl \u00e8 in grado di portare finalmente Prince Endymion (reincarnatosi in Mamoru Chiba) al suo fianco, ma solo dopo che questi \u00e8 stato quasi ucciso e salvato e portato dalla sua parte grazie al potere di Queen Metaria. Alla fine del manga, Beryl, non riesce ad ottenere il cristallo d'argento, e viene nuovamente uccisa da Sailor Venus. L'ultima parola che Beryl pronuncia prima di morire \u00e8 il nome di Endymion.\nNel manga, Queen Beryl \u00e8 rappresentata sotto una luce pi\u00f9 tragica, rispetto alla sua controparte animata, con alcune scene del suo passato che forniscono spiegazioni sulla sua crudelt\u00e0 e sul perch\u00e9 viene plagiata tanto facilmente da Metaria.\nNell'anime, Beryl \u00e8 la mente che si nasconde dietro agli attacchi degli y\u014dma sulla citt\u00e0 di Tokyo mentre Sailor Moon, e le altre guerriere stanno cercando la \"principessa della Luna\". Come in quasi tutte le versioni della storia, Beryl rapisce Mamoru e gli fa il lavaggio del cervello per poterlo tenere al suo fianco. Quando per\u00f2 Mamoru riprende la propria volont\u00e0, le si rivolta contro e, colpita a morte con il potere dell'amore che Mamoru prova per Sailor Moon, Beryl supplica Metallia per avere pi\u00f9 potere. A quel punto Metallia dona a Beryl tutta la sua energia oscura diventando gigantesca, ma venendo in seguito distrutta dal potere congiunto di Sailor Moon e le anime delle ormai defunte guerriere Sailor.\nIn \"Pretty Guardian Sailor Moon\", la storia di Beryl \u00e8 molto simile a quella del manga. Anche in questa versione della storia \u00e8 stata plagiata da Metaria ed ha come desiderio principale conquistare Mamoru e distruggere la Terra. Rispetto alle altre versioni, per\u00f2 Jadeite \u00e8 innamorato di Beryl, e sar\u00e0 al suo fianco quando la regina morir\u00e0 sotto il crollo del suo castello, distrutto dal potere del \"Cristallo d'Argento\".\nQueen Beryl \u00e8 doppiata in Giappone da Keiko Han e da Misa Watanabe in \"Sailor Moon Crystal\", in Italia \u00e8 doppiata da Veronica Pivetti nella versione Mediaset da Cinzia De Carolis in un flashback nel ridoppiaggio Shin Vision dell'episodio speciale \"Make Up! Guerriere Sailor\" e da Laura Lenghi in \"Sailor Moon Crystal\" e nel \"PGSM\" \u00e8 interpretata da Aya Sugimoto \u00e8 nel musical del 2013 da Midori Hatsukaze.\nShitenn\u014d.\nGli , chiamati \"i quattro grandi\" nel doppiaggio italiano e \"i quattro generali celesti\" nella seconda edizione italiana di \"Codename: Sailor V\", sono i quattro diretti sottoposti di Queen Beryl. Nel manga viene rivelato che un tempo erano le guardie del corpo del principe Endymion, nonch\u00e9 i suoi migliori amici (erano quindi la controparte maschile delle Guardiane Divine di Serenity), ma in seguito vennero plagiati da Beryl che li sottomise alla sua crudele volont\u00e0. Reincarnatisi nel XX secolo per ritrovare il loro padrone, ma furono trovati prima da Beryl e da Metaria che li sottomisero fondendo i loro corpi con le pietre da cui prendono il nome. Nella prima edizione italiana del manga furono chiamati con i nomi usati nell'adattamento del cartone animato, tuttavia si decise di mantenere un collegamento con le pietre da cui in originale prendono i loro nomi (per esempio \"Jack, guerriero della giadeite\" o \"Lord Kaspar, guerriero della kunzite\").\nSia nell'anime che nel manga vengono sconfitti e uccisi nel corso della prima serie, ma nel secondo ricompaiono un paio di volte come spiriti: la prima per consigliare Mamoru durante la battaglia contro Black Moon, la seconda mentre assistono con dispiacere al fatto di non poter aiutare Mamoru contro la maledizione di Nehellenia che ha colpito la Terra, l'Elysion e i corpi dei loro protettori (Endymion e il sacerdote Helios). Nel live action la loro storia riprende (a grandi linee) quella del manga, e dopo essere stati sconfitti ritornano nello Special Act per combattere Mio Kuroki al fianco di Mamoru.\nNella serie ONA del 2014 \"Bish\u014djo senshi Sailor Moon Crystal\", che ha una notevole aderenza narrativa con il manga, la storia degli Shitenn\u014d tuttavia ha un sensibile cambiamento. Infatti rispetto a quanto accade nel manga, Jadeite, Nephrite, Zoisite e Kunzite non vengono sconfitti ed eliminati dalle guerriere Sailor, ma sopravvivono e semplicemente si avvicendano nelle missioni per recuperare il Cristallo d'argento illusorio, al punto che negli ultimi episodi dell'anime i quattro generali vengono nuovamente mostrati in azione contro le Guardian Senshi. \u00c8 a questo punto che le guerriere riescono a risvegliare nelle menti plagiate degli Shitenn\u014d i loro ricordi dei tempi del Silver Millennium. I quattro generali a quel punto recuperano coscienza della loro vera natura, ma vengono prontamente eliminati da Queen Metallia. Naoko Takeuchi, in realt\u00e0, avrebbe voluto un finale diverso rispetto al manga dove vengono eliminati dalle stesse Guardian Senshi. \u00c8 interessante notare che in questa versione della storia i quattro Shitenn\u014d erano i fidanzati delle quattro Guardian Senshi: Jadeite di Sailor Mars, Nephrite di Sailor Jupiter, Zoisite di Sailor Mercury e Kunzite di Sailor Venus. .\nJadeite.\n, chiamato Jack nell'adattamento Mediaset, \u00e8 il primo nemico a comparire in tutte le versioni della storia di \"Sailor Moon\", e almeno nell'anime e nel manga, sicuramente il meno caratterizzato. Di lui si sa per certo che \u00e8 il pi\u00f9 giovane fra i quattro generali, ma non il meno potente. \u00c8 particolarmente crudele e spietato, rispetto ai suoi successori (al pari solo con Zoisite, che per\u00f2 se non altro, mostra affetto nei confronti di Kunzite), oltre che profondamente devoto a Queen Beryl. Sia nell'anime che nel manga la sua missione \u00e8 quella di raccogliere energia dagli umani, ed eventualmente distruggere le guerriere Sailor. Davanti all'assenza di risultati (soprattutto dopo che nell'ultima missione \u00e8 morta una degli y\u014dma personali di Beryl, Thetis), Beryl lo mette di fronte ad un'ultima possibilit\u00e0, o lo porr\u00e0 in animazione sospesa per sempre. Jadeite sfida le guerriere Sailor e, grazie ai suoi poteri, inizialmente ha la meglio ma viene poi sconfitto dalla combinazione dei poteri di Sailor Moon, Sailor Mercury e Sailor Mars, e quindi Beryl lo imprigiona in un blocco di ghiaccio (la maledizione del sonno eterno) e il personaggio sparisce dalla scena. Nell'anime Jadeite lancia fulmini, controlla grossi oggetti come ad esempio aerei e usa altri colpi magici.\nNel manga, Jadeite crea personalmente gli y\u014dma tramite statuette d'argilla in cui infonde il potere delle tenebre. Dopo aver fallito due volte e aver ricevuto un ultimatum da Queen Beryl, affronter\u00e0 direttamente le guerriere Sailor, ma verr\u00e0 ucciso dalle fiamme di Sailor Mars, appena risvegliata.\nIn \"Pretty Guardian Sailor Moon\", Jadeite \u00e8 sempre in competizione con Nephrite per ricevere le attenzioni di Beryl, a cui sembra essere legato in maniera particolare. Nel finale della serie, mentre la loro base si sta distruggendo, Beryl libera Jadeite dal controllo mentale che aveva su di lui, e gli consiglia di fuggire per salvare la vita. Jadeite risponde di esserle rimasto accanto per sua precisa scelta, e quindi preferisce morire accanto a Queen Beryl.\nJadeite \u00e8 doppiato in Giappone da Masaya Onosaka nella serie del 1993 e da Daisuke Kishio in \"Sailor Moon Crystal\", in Italia da Gianfranco Gamba nella serie degli anni 90 e da Alessandro Campaiola in \"Sailor Moon Crystal\", mentre nel \"PGSM\" \u00e8 interpretato da Jun Masuo. Nel live (come look) \u00e8 il generale pi\u00f9 simile alle sue controparti cartacea e animata. Nel musical del 2014 e interpretato da Chieto Seruto.\nNephrite.\n, chiamato Nevius nell'adattamento Mediaset, \u00e8 il secondo nemico a comparire in tutte le versioni della storia di \"Sailor Moon\", come rimpiazzo di Jadeite. Nella versione animata, la sua comparsa, coincide con quella di Zoisite, che spesso lo schernisce o boicotta i suoi piani per conquistarsi le grazie di Queen Beryl. Rispetto al suo predecessore Jadeite, Nephrite adotta un'altra strategia per raccogliere energia umana: anzich\u00e9 puntare sull'energia di un enorme quantit\u00e0 di persone, preferisce concentrarsi su un singolo, particolarmente ricco di energia, a cui \"ruba\" l'energia dopo averlo individuato tramite la consultazione delle stelle, inserendo uno y\u014dma in un oggetto caro alla vittima prescelta in modo da portare l'energia dell'essere umano al massimo per poi rubargliela. Sempre attraverso le stelle evoca il \"Kurozuish\u014d\" o Cristallo Nero (che \u00e8 la traduzione letterale del nome originale usata nell'adattamento italiano), indispensabile per trovare quello d'argento.\nNel manga invece il suo obiettivo principale \u00e8 recuperare il \"cristallo d'argento\". A differenza di Jaedite, Nephrite si serve di ombre malefiche che prendono possesso della vittima, manovrandola secondo il suo volere. Viene ucciso dal fulmine di Sailor Jupiter, appena risvegliata.\nIn \"Pretty Guardian Sailor Moon\", il suo ruolo \u00e8 quasi comico, continuamente umiliato e schernito da tutti (comprese le guerriere Sailor), e facile a perdere la calma. Quando il Dark Kingdom viene sconfitto va a lavorare al \"Crown Karaoke Bar\" con Motoki sotto l'identit\u00e0 di Nefuchiki.\nNell'anime Nephrite usa lo pseudonimo di Sanj\u014din Masato (nell'adattamento Mediaset \"Johnny\"), per agire indisturbato sulla Terra. In questa forma, Nephrite attira inavvertitamente l'attenzione, e in seguito l'amore di \"Naru Osaka\", la migliore amica di Usagi. A fronte dell'insistenza dei sentimenti della ragazza, Nephrite finisce per innamorarsi a sua volta. Questo d\u00e0 l'opportunit\u00e0 a Zoisite di tendergli un tranello per eliminarlo. Naru, infatti, viene rapita dagli y\u014dma di Zoisite. Nephrite, per difenderla, viene ferito mortalmente. Dopo aver sorriso per la prima e ultima volta a Naru, Nephrite scompare fra le braccia della ragazza, lasciandola nella disperazione.\nIl suo aspetto varia molto tra il telefilm e l'anime e manga. Nel primo Nephrite veste con una divisa rossa ed ha i capelli corti, rossi e all'ins\u00f9, mentre nell'anime e nel manga ha i capelli lunghi, ondulati e castani. Sempre nell'anime ha un attacco chiamato \"Starlight Attack\" e altri attacchi ed evocazioni nei quali chiede aiuto alle stelle.\nNephrite \u00e8 doppiato in Giappone da Katsuji Mori nella serie del 1993 e da Kousuke Toriumi in \"Sailor Moon Crystal\", in Italia da Gianluca Iacono nella serie degli anni 90, e da Daniele Raffaeli in \"Sailor Moon Crystal\". In \"PGSM\" \u00e8 interpretato da Hiroyuki Matsumoto e nel musical del 2013 e interpretato da Koro.\nZoisite.\n, chiamato Zachar nell'adattamento Mediaset, \u00e8 il terzo generale del Dark Kingdom, e prende il posto di Nephrite, bench\u00e9 in precedenza abbia gi\u00e0 agito in contemporanea a quest'ultimo. Fra tutti i generali, \u00e8 quello ad avere avuto i cambiamenti pi\u00f9 drastici da una versione all'altra, mantenendo come caratteristica fissa la sua effeminatezza. Nell'anime ha una relazione con Kunzite, mentre nel manga i due spesso sono mostrati insieme ma non viene fatto riferimento ad alcun legame.\nNel manga, Zoisite si finge inizialmente una studiosa del Cristallo d'argento illusorio di nome Izono e appare in TV dopo che Tuxedo Kamen ha rivelato al mondo l'esistenza della pietra, per poi assorbire l'energia degli abitanti di Tokyo attraverso i loro televisori dopo aver saputo che nessuno dei suoi abitanti \u00e8 riuscito a trovare il Cristallo. Successivamente cerca di fare il lavaggio del cervello alle persone attraverso i video noleggiati nei suoi \"Rental Shop Dark\", in modo che comincino a cercare Sailor Moon e la consegnino a lui. Tenta di eliminare Sailor Moon, ma viene ucciso da un attacco a sorpresa di Sailor Venus. Infine Zoisite \u00e8 anche il nemico principale del capitolo speciale \"Casablanca Memories\" (dove appare travestito da pianista) ambientato dopo la morte di Jadeite e che narra una sua battaglia contro Sailor Mars per vendicare il suo compagno.\nNell'anime il suo ruolo \u00e8 legato, quasi del tutto al ritrovamento dei sette cristalli dell'arcobaleno che costituiscono il \"cristallo d'argento illusorio\", e di conseguenza al risveglio dei 7 Daiy\u014dma, ed \u00e8 solito apparire teletrasportandosi in un vortice di petali rosa e attaccare evocando dei pietre e cristalli appuntiti. In seguito Zoisite si confronter\u00e0 con Tuxedo Kamen, e disobbedendo agli ordini di Queen Beryl, tenter\u00e0 di ucciderlo (provocando tra l'altro il risveglio di Princess Serenity in Sailor Moon, e la definitiva unione dei cristalli dell'arcobaleno e facendo quindi apparire il \"cristallo d'argento illusorio\"), evento che spinger\u00e0 Beryl a punirlo colpendolo mortalmente, per poi spegnersi fra le braccia dell'amato Kunzite.\nIn \"PGSM\", Zoisite \u00e8 un personaggio enigmatico e dall'animo nobile, spesso mostrato al pianoforte intento nella \"Sonata al chiaro di luna\" di Beethoven o nella \"Fantaisie-Impromptu\" di Fryderyk Chopin, e la maggior parte delle sue strategie sono legate alla musica (elemento ripreso dal capitolo speciale del manga). E anche grazie alla musica del suo pianoforte, che Zoisite risveglia la memoria degli altri tre generali e di Endymion, a cui \u00e8 profondamente devoto. Infatti in seguito, Zoisite morir\u00e0 per difendere Sailor Moon dagli y\u014dma. Nell'anime, l'ultimo pensiero di Zoisite va al suo compagno Kunzite, mentre nel telefilm al suo \"master\" Endymion (la cosa \u00e8 ironica se pensiamo che nell'anime Zoisite odia a morte Tuxedo Kamen per avergli rubato i Cristalli dell'Arcobaleno).\nNel manga e nell'anime Zoisite ha i capelli biondi e ondulati raccolti in una coda e indossa (come tutti i suoi compagni) una divisa viola, mentre in \"PGSM\" i suoi capelli sono bianchi e lisci e la sua divisa \u00e8 di colore bianco e azzurro.\nZoisite \u00e8 doppiato in Giappone da Keiichi Nanba nella serie del 1993 e da Masaya Matsukaze in \"Sailor Moon Crystal\", in Italia inizialmente da Cinzia Mantegazza e in seguito da Marcella Silvestri, poich\u00e9 nell'adattamento italiano dell'anime \u00e8 stato trasformato in una donna, e da Federico Viola in \"Sailor Moon Crystal\". In \"PGSM\" \u00e8 interpretato da Yoshihito End\u014d e nel musical del 2013 e interpretato da Ryou Saika.\nKunzite.\n, chiamato Lord Kaspar nell'adattamento Mediaset, \u00e8 il leader dei quattro generali in tutte le versioni della storia di \"Sailor Moon\", nonch\u00e9 il pi\u00f9 anziano e comandante della divisione meridionale del Dark Kingdom. Nella versione animata \u00e8 legato sentimentalmente a Zoisite, ma nonostante questi sia stato ucciso da Beryl, lui rimane fedele alla sua regina.\nSia nel manga che nell'anime \u00e8 lui a portare Endymion a Queen Beryl, bench\u00e9 in maniera leggermente diversa. Nel manga \u00e8 sul punto di liberarsi dal giogo di Beryl, e ribellarsi, ma viene nuovamente soggiogato dalla regina tramite la pietra a lui collegata, la Kunzite appunto, con la quale le sue azioni, volont\u00e0 e persino la memoria vengono controllate da Queen Beryl appunto. Nell'anime viene ucciso da un suo stesso attacco, che viene riflesso da Sailor Moon, nel manga, invece, da un attacco congiunto del Sailor Team. Nel manga comparir\u00e0 nuovamente, sotto forma di spirito insieme agli altri Shitenn\u014d, evocato da Mamoru, tramite la Kunzite, per ricevere consiglio.\nIl \"lord\" nel suo nome dell'adattamento italiano potrebbe derivare dal fatto che in originale Zoiste lo chiami \"Kunzite-sama\", dove \"-sama\" \u00e8 un suffisso giapponese utilizzato per indicare il rispetto nei confronti di qualcuno che riveste un titolo importante o ha uno status particolarmente elevato, per esempio un primo ministro o un sacerdote. Nelle traduzioni italiane \u00e8 spesso tradotto con aggettivi come \"onorevole\", oppure \"venerabile\" o \"rispettabile\", ma a seconda dei casi potrebbe essere reso con svariati appellativi, da un \"maest\u00e0\" per un re ad ancora \"signore\" per un politico, a seconda del contesto.\nIn \"PGSM\", Kunzite appare il generale meno fedele a Beryl, oltre che l'ultimo ad essere stato risvegliato. Del suo passato ricorda che Endymion trad\u00ec i suoi generali lasciandoli morire, e per questo ha intenzione di vendicarsi. Nel corso della serie, grazie ai suoi poteri psichici riesce a far diventare Sailor Mercury, \"Dark Mercury\". Nel finale rimane ucciso da Jadeite, nel tentativo di difendere Mamoru. In punto di morte riconfermer\u00e0 la propria devozione al suo \"master\" Endymion.\nKunzite \u00e8 doppiato in Giappone da Kazuyuki Sogabe nella serie del 1993 e da Eiji Takemoto in \"Sailor Moon Crystal\", in Italia da Federico Danti nella serie degli anni 90, e da Lorenzo De Angelis in \"Sailor Moon Crystal\". In \"PGSM\" \u00e8 interpretato da Akira Kubodera \u00e8 nel musical del 2013 e interpretato da Maski Komatsu.\nNeo shintenn\u014d.\nIl gruppo dei Neo Shintenn\u014d appare in un musical. Sono formati da Kunzite pi\u00f9 altri tre nuovi generali, fisicamente simili alle loro controparti. Si nascondono sotto la forma copertura di un gruppo di manager musicali:\nInfine c'\u00e8 Kunzite, che sotto l'identit\u00e0 fittizia di \"Sait\u014d Kun\" organizza il concerto fra Michiru e i \"Three Lights\".\nMio Kuroki.\nMio Kuroki (\"Kuroki Mio\"), interpretata da Alisa Yuriko Durbrow \u00e8 un personaggio esclusivo del live action, introdotta come una ragazza strana e manipolatrice, compagna di classe di Usagi e cantante rivale di Minako Aino. Pur dichiarandosi amica di Usagi, in realt\u00e0 fa di tutto per renderla infelice, ed \u00e8 molto gelosa del rapporto che la ragazza ha con Mamoru e per questo motivo lo inganna e lo consegna a Beryl, di cui in realt\u00e0 \u00e8 solo una parte, e a cui la regina da poi ordine di controllare il ragazzo dopo averlo rapito. Ha il potere di controllare in fascia limitata le menti altrui e pu\u00f2 anche usare il teletrasporto sia per s\u00e9 stessa che per gli altri.\nMio viene eliminata verso la fine della serie da Endymion/Metaria, ma ritorna come nemico principale nello \"Special Act\", ambientato quattro anni dopo, e regina di un nuovo Drak Kingdom. Il suo obbiettivo \u00e8 quello di rapire di Mamoru questa volta per sposarlo. Alla fine dell'episodio viene attaccata dagli Shitenn\u014d e da Sailor Moon, Mercury, Jupiter e Venus, che la costringono a trasformarsi in una pianta mostruosa, per poi essere distrutta dal \"Sailor Planet Attack\" delle Sailor Senshi. In quest'aspetto (noto come \"Queen Mio\") Kuroki porta sempre con s\u00e9 un peluche a forma di cane di nome Choppy, e molto spesso la si vede (alla fine di un'affermazione) chiedere al peluche \"Giusto Choppy?\" e fargli fare un segno affermativo col capo. Rispetto agli episodi precedenti ha ottenuto il potere di fluttuare, forgiare y\u014dma dal fuoco, cambiare forma a s\u00e9 stessa e agli altri (dota quattro dei suoi \"Pierrot\" dell'aspetto dei quattro generali) e lavare il cervello altrui.\nDark Agency.\nLa Dark Agency \u00e8 un'organizzazione succursale del Dark Kingdom, diretta dal sottoposto di Kunzite, Danburite, e affrontata da Sailor V all'inizio delle sue avventure. Scopo dell'agenzia era la raccolta di energia e la sottomissione dell'umanit\u00e0 attraverso idol creati da loro, o negozi gestiti dai sottoposti di Danburite.\nGli y\u014dma.\nGli y\u014dma (\u5996\u9b54, lett. \"apparizione\", \"illusione\", indicati come \"Mostri\" nel doppiaggio italiano e \"Mali\" nei sottotitoli della nuova serie \"Sailor Moon Crystal\") sono le creature usate dal Dark Kingdom per arrivare ai propri scopi. Nel manga appaiono solo due mostri, che per\u00f2 non venegono indicati come y\u014dma ma solo come soldati di Jadeite e che vengono rivelati essere dei manichini d'argilla (cosa che spiegherebbe perch\u00e9 si dissolvano in polvere appena vengono colpiti da Sailor Moon), e la loro funzione all'economia della serie (anime che live action) \u00e8 spesso meramente \"riempitiva\". I primi y\u014dma (quelli usati da Jadeite) provengono direttamente dal Dark Kingdom. Da Nephrite in poi, gli y\u014dma si generano dalla negativit\u00e0 degli esseri umani, o sono letteralmente esseri umani trasformati.\nY\u014dma di Jadeite.\nSono i primi y\u014dma (e pi\u00f9 in generale i primi mostri) a comparire all'interno della storia, e sono tutti di sesso femminile e alle dirette dipendenze di Jadeite, il cui compito \u00e8 quello di rubare l'energia agli umani per offrirla a Metaria, nei modi pi\u00f9 vari. L'effetto \u00e8 quello di trasformare le loro vittime in zombie a loro fedeli.\nY\u014dma di Nephrite.\nDopo i fallimenti del suo predecessore, Nephrite inizia a creare gli y\u014dma partendo direttamente dall'energia degli esseri umani, singoli, nel momento del loro massimale raggiungibile, determinato in base a calcoli astrali da cui ottiene la conoscenza necessaria a selezionare la sua vittima. Dopo averla avvicinata il generale infonde in un oggetto a lei legato la sua energia maligna basilare, dando il nome al mostro e quando l'umano a contatto con l'oggetto raggiunge il massimo della sua forza vitale il mostro gliela sottrae, facendolo svenire e manifestandosi.\nY\u014dma di Zoisite.\nNella maggioranza degli episodi in cui appare Zoisite si limita a risvegliare i Sette Daiy\u014dma, tuttavia vi sono episodi in cui usufruisce di mostri ai suoi diretti comandi:\nI 7 Daiy\u014dma.\nNell'anime i 7 Daiy\u014dma (lett. i \"\"7 grandi y\u014dma\", in Italia i \"Sette Malvagi\"\" ) sono degli y\u014dma particolarmente potenti. Dopo la distruzione di Silver Millennium, Queen Serenity li sigill\u00f2 all'interno dei sette frammenti (i sette \"cristalli dell'arcobaleno\") in cui si scompose il cristallo d'argento illusorio, pertanto ritrovare i frammenti, significa risvegliare i 7 terribili y\u014dma che si sono reincarnati in sei ignari esseri umani e un gatto. Se i sette demoni (o le loro reincarnazioni) venissero racchiusi all'interno del Cristallo Nero si unirebbero e genererebbero un guerriero molto pi\u00f9 potente.\nY\u014dma di Kunzite.\nPer cercare Sailor Moon e recuperare il Cristallo d'Argento, Kunzite decide di servirsi di alcuni esseri umani che corrompe dando loro il poteri di trasformarsi in mostri, in modo che questi organizzino degli eventi che gli permettano di attrarre Sailor Moon e catturarla. Sebbene praticamente tutti gli Y\u014dma scopriranno l'identit\u00e0 segreta di Usagi \u00e8 bene precisare che il generale non ne verr\u00e0 mai a conoscenza, in quanto i suoi subalterni saranno subito purificati dalla guerriera.\nLive-action y\u014dma.\nIn \"Pretty Guardian Sailor Moon\", gli y\u014dma hanno lo stesso ruolo dell'anime, e l'unica differenza consiste nella loro natura: al posto di impossessare i corpi degli umani, come succede nell'anime, sono dei mostri veri e propri. Non hanno mai un ruolo molto accentuato, come si nota dal fatto che non parlano mai. Sono inizialmente comandati dai \"quattro generali\".\nNella seconda parte della serie, uno sciame di y\u014dma incappucciati iniziano ad apparire quanto si scopre che Sailor Moon \u00e8 la Principessa Serenity. La loro lealt\u00e0 passa a Metaria, piuttosto che a Queen Beryl e i suoi seguaci. I costumi questi nuovi y\u014dma sono riciclati dai putties della serie \"Mighty Morphin Power Rangers\" (o meglio dai \"Golem Hei \" della serie \" Ky\u014dry\u016b sentai Zyuranger\", di cui la prima serie dei Power Rangers utilizz\u00f2 le scene di lotta) con cappucci aggiunti.\nNell'atto 41, diversi y\u014dma incappucciati finiscono per unirsi e fondersi in uno solo, in grado di assorbire tutta l'energia intorno a lui. Grazie a questa energia, questo y\u014dma \u00e8 molto pi\u00f9 potente, e riesce perfino a contrastare gli attacchi delle guerriere. Nell'atto 45, Metaria si impossessa temporaneamente di uno y\u014dma, chiamato Y\u014dma Metaria, per assorbire tutta l'energia del mondo. Metaria fu per\u00f2 costretta a lasciare lo y\u014dma, quando fu distrutto da un attacco combinato delle guerriere. Mentre era usato da Metaria, lo y\u014dma era in grado di parlare.\nNello \"Special Act\" Mio Kuoku crea due y\u014dma dal fuoco chiamati \"Sword\" e \"Shield\" (rispettivamente spada e scudo in lingua inglese), di aspetto simile ma di colore differente (Shiled \u00e8 blu, mentre Sword \u00e8 grigio). Oltre ad essi Mio dispone anche di un esercito di y\u014dma simile a clown chiamati \"Pierrot\", in grado di rinchiudere l'energia delle persone all'interno di palloncini colorati.\nInfine ci sono gli y\u014dma evocati da Princess Sailor Moon per fermare le guerriere Sailor, quando decide di distruggere la Terra perch\u00e9 sconvolta dalla morte di Endymion. Questi Y\u014dma sono vestiti di bianco ed hanno sulla fronte il simbolo della luna crescente."}
{"id": "1499309", "revid": "1023546", "url": "https://it.wikipedia.org/wiki?curid=1499309", "title": "Arte monastica insulare", "text": "La definizione di arte monastica insulare indica un aspetto dell'arte insulare delle Isole britanniche del VII e VIII secolo, che ebbe tra i principali centri di produzione artistica i monasteri celtici dell'Irlanda e il cui stile venne diffuso nell'ambito dell'attivit\u00e0 missionaria dei monaci irlandesi, ad opera di grandi personaggi quali san Colombano. \nMonasteri.\nIn Irlanda dopo la sua cristianizzazione si svilupparono presto grandi complessi monastici, che potevano ospitare fino ad un migliaio di monaci e che furono importanti centri economici e culturali, spesso con un atteggiamento autonomo rispetto alla Chiesa di Roma.\nLe architetture erano semplici, realizzate in pietra e in legno. I monasteri erano dotati di \"scriptorium\", dove venivano trascritti i libri destinati all'uso liturgico, e di laboratori di metallurgia, dove si producevano gli arredi necessari per le chiese, spesso in materiali preziosi.\nTra i monasteri pi\u00f9 importanti vi furono quelli di Iona e di Lindisfarne.\nDiffusione.\nIn seguito alle incursioni vichinghe e normanne, dalla fine del VII secolo numerosi monaci si rifugiarono in monasteri fondati nell'Europa continentale, dove il repertorio decorativo viene riproposto e influenza lo sviluppo artistico locale.\nIn Italia venne fondato da san Colombano il monastero di Bobbio, presso Piacenza, il cui centro scrittorio diffuse le tradizioni dell'arte insulare in numerosi codici miniati.\nVoci correlate.\nArte insulare"}
{"id": "1499313", "revid": "767487", "url": "https://it.wikipedia.org/wiki?curid=1499313", "title": "Bl\u0103jeni", "text": "Bl\u0103jeni \u00e8 un comune della Romania di 1.331 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 7 villaggi: Bl\u0103jeni, Bl\u0103jeni-Vulcan, Cri\u0219, Dragu-Brad, Gro\u0219uri, Plai, S\u0103l\u0103truc."}
{"id": "1499314", "revid": "287204", "url": "https://it.wikipedia.org/wiki?curid=1499314", "title": "Blajeni", "text": ""}
{"id": "1499315", "revid": "767487", "url": "https://it.wikipedia.org/wiki?curid=1499315", "title": "Bo\u0219orod", "text": "Bo\u0219orod \u00e8 un comune della Romania di 2.053 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di sette villaggi: Alunu, Bobaia, Bo\u0219orod, Chitid, Cioclovina, Luncani, Ursici."}
{"id": "1499316", "revid": "1983214", "url": "https://it.wikipedia.org/wiki?curid=1499316", "title": "Rimskij-Korsakov", "text": ""}
{"id": "1499317", "revid": "287204", "url": "https://it.wikipedia.org/wiki?curid=1499317", "title": "Bosorod", "text": ""}
{"id": "1499319", "revid": "861547", "url": "https://it.wikipedia.org/wiki?curid=1499319", "title": "Wallace Broecker", "text": "Biografia.\nNel 1953 Broecker si laure\u00f2 in Fisica al Columbia College, e cinque anni dopo, alla Columbia University consegu\u00ec il dottorato in Geologia. Entr\u00f2 a far parte della facolt\u00e0 l'anno successivo, e dopo una carriera di ricercatore nel 1977 divenne anche Professore di Scienze Ambientali presso il Lamont-Doherty Earth Observatory (LDEO).\nGi\u00e0 da giovane ricercatore al Lamont-Doherty fin dagli anni in cui frequentava l'universit\u00e0, Broecker si concentr\u00f2 sullo studio dell'uso del carbonio-14 nell'osservazione dei processi geologici e oceanografici. Queste analisi, che includono gli esami in sedimenti marini e nei ghiacci polari, lo fecero approdare alle motivazioni dei cambiamenti climatici e del ruolo che gli oceani svolgono in questi mutamenti. I traccianti geochimici usati e l'impiego dei radioisotopi permisero la descrizione sotto il profilo chimico, fisico e biologico del ruolo e delle forme che l'anidride carbonica assume nei mari. Negli anni ottanta, per spiegare i repentini cambiamenti del clima, Broecker sugger\u00ec di affiancare alle modificazioni nell'orbita di rivoluzione terrestre attorno al Sole l'idea di un \u201cconveyor belt\u201d, un \u201cnastro trasportatore\u201d costituito da correnti marine che, muovendosi per il pianeta, trascinano con s\u00e9 masse di calore. Le sue attivit\u00e0 non si sono limitate all'analisi teorica in laboratorio; come studioso ha considerato l'importanza della ricerca sul campo, prendendo parte a spedizioni scientifiche in tutto il mondo \u2013 alle Bahamas, in Canada, in California, alle Barbados, in Groenlandia, negli oceani Atlantico e Pacifico.\nLo scienziato ha avuto un ruolo attivo nella teoria del riscaldamento globale, indicando come fattori di squilibrio i gas \u2013 in particolare l'anidride carbonica \u2013 rilasciati dalle attivit\u00e0 umane che contribuiscono pesantemente all'effetto serra e al conseguente riscaldamento del Pianeta, e facendo su queste tematiche un'ampia divulgazione scientifica sulla stampa e nelle sedi istituzionali. Saggista prolifico autore di pi\u00f9 di 400 articoli scientifici e di parecchi libri, fu il primo scienziato a usare e rendere popolare il termine \u201criscaldamento globale\u201d, apparso in un articolo risalente all'agosto del 1975. Per ovviare a questa situazione, assieme ad altri studiosi del problema ha proposto di imprigionare l'anidride carbonica emessa nell'aria e immagazzinarla sotto terra (esperimenti di questo tipo sono condotti in Norvegia e Islanda), oppure sotto il mare, trovando per\u00f2 l'opposizione di Greenpeace e di altre organizzazioni ambientalistiche. Nel 2002 fu contattato dall'industriale Gary C. Comer incuriosito dal ritiro dei ghiacci al Polo Nord; e nel 2009, a seguito di una generosa donazione dell'imprenditore, \u00e8 stato inaugurato un centro di ricerca sulle variazioni climatiche.\nNonostante le critiche rivoltegli in patria dove si tende a negare il fenomeno del riscaldamento globale, Broecker rimane un'autorit\u00e0 nel suo campo. \u00c8 membro della National Academy of Sciences, della American Academy of Arts and Sciences e delle Geophysical Unions americana e inglese. Nel 2007 la Royal Society di Londra lo ha incluso fra i suoi membri, dando modo allo studioso di affiancare il proprio nome a quello di Isaac Newton. Premiato dal presidente Clinton nel 1996 per i suoi contributi alla comprensione dei fenomeni di cambiamento nei mari e nell'atmosfera, ha ricevuto un elevato numero di riconoscimenti per l'attivit\u00e0 scientifica e per i risultati ottenuti nelle sue ricerche. Fra di essi, il Vetlesen Prize, che nel campo delle scienze geologiche corrisponde al premio Nobel. Il volume autobiografico \"The Carbon Cycle and Climate Change: Memoirs of My 60 Years in Science\" ripercorre il suo itinerario nel campo della ricerca e della scienza.\nDal 2020 Broecker \u00e8 ricordato con una targa al Giardino dei Giusti di Milano."}
{"id": "1499320", "revid": "767487", "url": "https://it.wikipedia.org/wiki?curid=1499320", "title": "Br\u0103ni\u0219ca", "text": "Br\u0103ni\u0219ca \u00e8 un comune della Romania di 1.754 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 9 villaggi: B\u0103r\u0103\u0219tii, Br\u0103ni\u0219ca, Boz, C\u0103be\u0219ti, Furc\u0219oara, Gialacuta, Rovina, T\u00e2rnava, T\u00e2rn\u0103vi\u021ba.\nNel comune si trova il Castello J\u00f3sika, costruito nel 1590 sulla base di antiche fortificazioni risalenti al IV secolo."}
{"id": "1499321", "revid": "287204", "url": "https://it.wikipedia.org/wiki?curid=1499321", "title": "Branisca", "text": ""}
{"id": "1499322", "revid": "491592", "url": "https://it.wikipedia.org/wiki?curid=1499322", "title": "Cuscinetto a sfera", "text": ""}
{"id": "1499324", "revid": "7336", "url": "https://it.wikipedia.org/wiki?curid=1499324", "title": "Cuscinetti a sfera", "text": ""}
{"id": "1499325", "revid": "599013", "url": "https://it.wikipedia.org/wiki?curid=1499325", "title": "Exe", "text": ""}
{"id": "1499327", "revid": "729019", "url": "https://it.wikipedia.org/wiki?curid=1499327", "title": "Reazioni di ipersensibilit\u00e0", "text": "Una reazione di ipersensibilit\u00e0 \u00e8 una risposta immunitaria dannosa che provoca alterazioni tissutali e pu\u00f2 causare gravi malattie. Deriva dall'interazione di un antigene endogeno o esogeno (verso cui l\u2019organismo \u00e8 stato precedentemente sensibilizzato in un primo incontro) con anticorpi umorali o da reazioni immunitarie cellulomediate.\nNell'ambiente in cui viviamo si trovano numerose sostanze in grado di stimolare il nostro sistema immunitario. Il contatto con questi antigeni porta a una risposta immune protettiva, ma anche a reazioni che possono risultare dannose per i tessuti conosciute appunto come reazioni di ipersensibilit\u00e0.\nLe affezioni da ipersensibilit\u00e0 possono essere classificate sulla base del meccanismo immunologico che vanno ad attivare; si distinguono:\nIpersensibilit\u00e0 di Tipo I - Tipo anafilattico.\n\u00c8 caratterizzata da una rapida attivazione (entro pochi minuti) di mastocellule e granulociti, previa sensibilizzazione, che liberano sostanze vasoattive e spasmogene a causa del legame dell'antigene (detto anche \"allergene\") con anticorpi presenti sulla loro membrana cellulare.\nQuesto tipo di reazione si pu\u00f2 suddividere in tre fasi:\nSensibilizzazione.\nTale fase ha inizio tramite la produzione di TSLP, IL-25 e IL-33 da parte delle cellule epiteliali che, da una parte, stimolano i basofili a esprimere CCR7 (che li porta a migrare nei linfonodi) e MHC II (per la presentazione dell'antigene) e a produrre IL-4 (necessaria per il differenziamento dei linfociti T naive in Th-2) e, d'altra parte, inibiscono la produzione di IL-12 e IL-23 da parte della cellula dendritica (che in questo modo non pu\u00f2 promuovere la differenziazione verso i subsets Th1 e Th17). Grazie ai basofili dunque verranno attivati nella risposta allergica i linfociti Th-2. Questi ultimi producono una serie di citochine essenziali per la proliferazione dei linfociti B e la produzione di IgE (IL-13) e per la differenziazione degli eosinofili (IL-5) e dei mastociti (IL-4). Le IgE specifiche si andranno cos\u00ec a legare ai recettori sulla membrana di mastociti e basofili, in attesa del secondo incontro con l'allergene.\nRisposta iniziale.\nAlla seconda esposizione all'allergene per cui si \u00e8 sensibilizzati si ha il legame del suo antigene con gli anticorpi IgE presenti sui mastociti e sui basofili (appunto sensibilizzati). Si creano legami crociati tra un antigene che possiede pi\u00f9 siti di legame Fc e pi\u00f9 molecole di IgE, per cui questi ponti chimici nei complessi IgE-Fc provocano delle perturbazioni. A questo punto avvengono due fenomeni distinti, la degranulazione delle mastocellule con rilascio di mediatori primari (preformati) e il rilascio di mediatori secondari sintetizzati ex novo.\nI \"mediatori primari\" comprendono:\nI \"mediatori secondari\" comprendono invece:\nFase ritardata.\nA distanza di un paio d'ore dalla risposta iniziale, gli eosinofili vengono reclutati nel sito di infiammazione e producono MBP, la proteina basica maggiore e la proteina cationica degli eosinofili (ECP), che sono dannose per le cellule epiteliali dei tessuti con cui vengono in contatto, leucotrieni C4 e PAF. Tutti questi prodotti proteici attivano le mastocellule che rilasciano altri mediatori infiammatori che mantengono la reazione anche per alcuni giorni o settimane.\nAnafilassi locale e generalizzata.\nL\"'anafilassi locale\" si ha in soggetti atopici, quindi particolarmente portati a sviluppare reazioni di tipo anafilattico in caso di ingestione o inalazione di proteine eterologhe e si concretizza con manifestazioni tipiche dell'allergia alimentare quali orticaria, angioedemi, riniti allergiche (febbre da fieno) e asma.\nL\"'anafilassi generalizzata\" si ha tramite somministrazione di proteine eterologhe sotto forma ad esempio di antisieri, ormoni, enzimi o farmaci, solitamente per via ematica. La dose di antigene in grado di scatenare la reazione pu\u00f2 essere estremamente varia, cos\u00ec come la gravit\u00e0 della sintomatologia che pu\u00f2 variare da semplice prurito, eritema, pomfi cutanei, che interessano, a vomito, crampi addominali, diarrea, a forme sempre pi\u00f9 gravi di costrizione dei bronchioli, dispnea ed edema laringeo fino a costituire ostruzioni laringee e al cosiddetto shock anafilattico.\nIpersensibilit\u00e0 di Tipo II - Tipo citotossico.\nQuesto tipo di reazione \u00e8 tipica delle reazioni trasfusionali, dell'eritroblastosi fetale (differenza antigenica tra madre e feto), dell'anemia emolitica e della trombocitopenia autoimmune e delle reazioni di ipersensibilit\u00e0 ai farmaci. Gli anticorpi sono diretti contro antigeni di membrana e vanno a danneggiare direttamente le cellule rendendole suscettibili alla fagocitosi o alla lisi da parte del complemento. Gli antigeni che suscitano queste risposte possono essere sia esogeni, cio\u00e8 derivanti da allergeni esterni al nostro corpo (adsorbiti e intrappolati nelle membrane cellulari) oppure endogeni. Classici esempi di ipersensibilit\u00e0 di tipo II sono: 1) la distruzione di globuli rossi in seguito a un'errata trasfusione (differenze nel gruppo AB0); 2) l'incompatibilit\u00e0 materno-fetale per il sistema Rh; 3) le reazioni causate da farmaci che si legano alle membrane di cellule ematiche fungendo da apteni; 4) produzione di auto-anticorpi contro antigeni di membrana (se gli antigeni contro i quali sono diretti le reazioni autoimmunitarie sono parte di recettori di membrana, si possono classificare queste particolari reazioni di ipersensibilit\u00e0 di II tipo come di V tipo). Le affezioni di tipo II hanno due possibili evoluzioni: la lisi diretta delle cellule che colpiscono o la loro opsonizzazione.\nLisi diretta.\nNella lisi diretta l'anticorpo IgM o IgG reagisce con l'antigene presente sulla superficie cellulare causando l'attivazione del sistema del complemento e la formazione del complesso di attacco alla membrana che distrugge l'integrit\u00e0 del plasmalemma inserendo nel doppio strato fosfolipidico proteine porose transmembranarie. Questa via \u00e8 utilizzata in caso di incompatibilit\u00e0 AB0.\nOpsonizzazione.\nLe opsonine sono macromolecole proteiche che favoriscono la fagocitosi di una membrana da parte dei macrofagi. Nell'opsonizzazione gli anticorpi o i frammenti vengono fissati sulla membrana delle cellule che devono essere eliminate per renderle pi\u00f9 suscettibili alla fagocitosi. Questo tipo di reazione interessa soprattutto le cellule ematiche quali eritrociti, leucociti e piastrine. Questa via \u00e8 utilizzata in caso di incompatibilit\u00e0 per il fattore Rh.\nADCC Citotossicit\u00e0 anticorpo-dipendente mediata da cellule.\nIn questo caso le cellule bersaglio rivestite di IgG in basse concentrazioni vengono uccise da cellule del sistema immunitario non sensibilizzate che possiedono recettori FC, le quali si legano a questi recettori causando lisi cellulare senza fagocitosi (come nella lisi diretta). Questa reazione pu\u00f2 essere mediata da neutrofili, eosinofili, monociti e cellule NK (\"Natural Killer\"). Recentemente questa tipologia \u00e8 stata classificata a parte come reazione di ipersensibilit\u00e0 di VI tipo.\nIpersensibilit\u00e0 di Tipo III - Mediata da immunocomplessi.\nLe reazioni di ipersensibilit\u00e0 di tipo III sono caratterizzate dalla formazione di complessi antigene-anticorpo che, interagendo con i mediatori del siero e con il sistema del complemento, suscitano una risposta infiammatoria locale o generalizzata.\nQuesti complessi possono circolare nel torrente ematico o arrestarsi contro le pareti vascolari o in strutture di filtraggio; infatti in tal caso i siti preferiti risultano essere i glomeruli renali, le articolazioni, la cute, il cuore, le sierose e i piccoli vasi.\nI fattori che influenzano la risposta immunitaria possono essere cos\u00ec riassunti:\nMalattia da immunocomplessi sistemica.\nGli anticorpi indotti dall'antigene si legano a diverse figure proteiche, IgG e IgM si fissano al complemento, cos\u00ec come le IgA (seppure non per via diretta), invece le IgE si legano ai basofili inducendoli a liberare PAF e istamina che inducono l'aumento della permeabilt\u00e0 vascolare separando le cellule dell'endotelio e permettendo ai complessi di penetrare la parete vascolare, oppure i complessi si legano alle cellule infiammatorie attraverso i recettori per Fc o C3b e danno il segnale per la liberazione dei mediatori vasoattivi e delle citochine, che come effetto finale hanno comunque l'aumento della permeabilit\u00e0 vascolare.\nQueste interazioni danno il via alla cascata complementare che comprendendo molteplici figure proteiche, con i ruoli pi\u00f9 disparati innescano diversi effetti locali e sistemici:\nGli effetti sistemici si traducono nella formazione di microtrombi, nell'amplificazione dell'effetto infiammatorio, nell'aumento dei livelli di siero nel sangue e nell'intensa essudazione di neutrofili. Nello specifico si hanno vasculiti (come la vasculite necrotizzante acuta), glomerulonefriti, artriti, e cos\u00ec via, a seconda del sito in cui avviene la deposizione dei complessi.\nA seguito di ripetute e prolungate esposizioni all'antigene si ha un'antigenemia continua che sfocia in forme patologiche croniche come il Lupus eritematoso sistemico.\nMalattia da immunocomplessi locale (Reazione di Arthus).\nLa forma locale della reazione di ipersensibilit\u00e0 di tipo III \u00e8 la reazione di Arthus, che non \u00e8 altro che una vasculite acuta da immunocomplessi. Per l'eccesso di anticorpi si formano enormi immunocomplessi che precipitano in sito nel giro di qualche ora e provocano effetti infiammatori come necrosi fibrinoidi vasali, emorragie locali, trombosi e ischemie. \u00c8 presente un infiltrato di polimorfonucleati.\nEsempio: La puntura di un insetto pu\u00f2 provocare in una prima fase una reazione di Ipersensibilit\u00e0 di Tipo 1\u00b0. Ma successivamente, l'individuo pu\u00f2 presentare una ipersensibilit\u00e0 di 3 tipo\nIpersensibilit\u00e0 di Tipo IV - Mediata da cellule.\nQuesto tipo di reazione \u00e8 mediata da linfociti T specificatamente sensibilizzati (vedi sistema HLA) e comprende tutte le classiche reazioni di ipersensibilit\u00e0 provocate da cellule T CD4+ e la citotossicit\u00e0 cellulare diretta mediata dalle cellule T CD8+. Rappresenta la pi\u00f9 importante forma di risposta che il nostro organismo adotta per combattere gli organismi intracellulari, ne \u00e8 esempio esauriente la risposta immunitaria indotta dalla presenza di Mycobacterium tuberculosis.\nIpersensibilit\u00e0 ritardata (o DTH).\nLa reazione tubercolinica come detto \u00e8 esemplificante e per questo verr\u00e0 trattata come modello per la descrizione delle reazioni di ipersensibilit\u00e0 ritardata.\nLa presenza intradermica di tubercolina derivante dalla presenza del micobatterio, porta alla prima interazione tra antigene e anticorpo, per cui le cellule CD4+ non sensibilizzate ricoprono i peptidi micobatterici associati a molecole di classe II presenti sulla superficie dei monociti o di altre cellule APC (cellule presentanti l'antigene). Questa fissazione porta alla differenziazione dei T CD4+ in cellule TH1, sensibili a un successivo insulto, analogamente a quanto accade nel caso delle reazioni di tipo anafilattico. I TH1 entrano quindi in circolo e vi possono rimanere per lunghi periodi, a volte per anni, da qui il principio di \"memoria del sistema immunitario\".\nNegli individui gi\u00e0 precedentemente sensibilizzati si avr\u00e0, alla seconda somministrazione, un'interazione tra le cellule TH1 della memoria e gli antigeni presenti sulle APC che attiva questi linfociti e li induce a secernere specifiche citochine, quali:\nGli effetti visibili riguardano un arrossamento, un indurimento e a volte anche necrosi locali, aumenta la permeabilit\u00e0 vascolare e si formano lacune fra le cellule endoteliali con edemi, perdita di componente proteica e fibrosi interstiziale (causa principale dell'indurimento).\nSe la presenza antigenica persiste la reazione infiammatoria passa di mano dai linfociti ai macrofagi che si trasformano spesso in cellule epitelioidi sotto l'azione di mediatori chimici dell'infiammazione e sono maggiormente soggetti ad aggregarsi in granulomi.\nIpersensibilit\u00e0 da contatto (dermatite da contatto).\nSono reazioni caratterizzate dalla formazione di un eczema cutaneo a livello del punto di contatto con un antigene di natura liposolubile o metalli come cromo e nichel. L\u2019antigene lega il complesso MHC II presente sulle cellule dendritiche poi queste migrano nel linfonodo e attivano i linfociti Th-17 (in minor misura anche Th-1 e CD8+) i quali, migrati nel sito di infiammazione, producono citochine che attivano le cellule epiteliali (che a loro volta recluteranno altri Th-17) e reclutano i neutrofili tramite il rilascio di chemochine. Saranno proprio i neutrofili ad arrecare il danno tissutale tramite il rilascio dei loro granuli.\nCitotossicit\u00e0 mediata da cellule T.\nIn questo caso linfociti T CD8+ precedentemente sensibilizzati uccidono direttamente le cellule che portano l'antigene, per questo vengono chiamati linfociti T citotossici (CTL). Questa reazione \u00e8 alla base del rigetto nei trapianti.\nIn presenza di antigeni esogeni virali, questi peptidi virali vengono trasportati sulla superficie cellulare sotto forma di complessi che vengono riconosciuti e attaccati dai CTL CD8+, per cui si ha la lisi delle cellule infette prima che venga completata la replicazione virale e di conseguenza l'infezione virale \u00e8 sconfitta.\nLo stesso principio sembra venga applicato nei confronti di alcuni tumori.\nUn ulteriore esempio \u00e8 dato dal diabete mellito di tipo I, patologia autoimmune a eziologia sconosciuta, in cui vengono distrutte selettivamente le cellule beta delle isole di Langerhans tramite l'azione di linfociti CD8+ che riconoscono antigeni self sulla membrana di tali cellule.\nIpersensibilit\u00e0 di Tipo V - Mediato da anticorpi stimolanti recettori.\nQuando gli anticorpi si legano a un recettore di membrana stimolandone la funzione (un esempio \u00e8 la Malattia di Basedow-Graves), alcuni autori classificano la reazione di ipersensibilit\u00e0 come di II tipo.\nIpersensibilit\u00e0 di Tipo VI - Citotossicit\u00e0 cellulomediata anticorpo dipendente.\nSi rimanda all'ipersensibilit\u00e0 di tipo II.\nIpersensibilit\u00e0 di Tipo VII - Mediato da anticorpi bloccanti recettori.\nQuando gli anticorpi si legano a un recettore di membrana inibendone la funzione o inducendo la degradazione del recettore stesso (un esempio \u00e8 la Miastenia gravis), alcuni autori classificano la reazione di ipersensibilit\u00e0 come di II tipo."}
{"id": "1499328", "revid": "122483578", "url": "https://it.wikipedia.org/wiki?curid=1499328", "title": "Alberto Rosselli (architetto)", "text": "Biografia.\nAlberto Rosselli si iscrive inizialmente alla facolt\u00e0 di ingegneria presso il Politecnico di Milano ma \u00e8 costretto a interrompere gli studi durante la seconda guerra mondiale. Internato in Svizzera a partire dal \u201843, conoscer\u00e0 a Losanna Ernesto Nathan Roger e si avviciner\u00e0 all\u2019architettura. Rientrer\u00e0 in Italia con la fine del conflitto mondiale laureandosi in architettura nel 1947.\nNei primi anni del dopoguerra entra in contatto con Gio Ponti e dal 1949 inizier\u00e0 a curare la rubrica \"Disegno per l\u2019industria\" all\u2019interno della rivista Domus. Questa esperienza, insieme all\u2019istituzione del Premio Compasso d\u2019Oro (1954) lo porter\u00e0 a ideare \"Stile Industria\", rivista di cui sar\u00e0 direttore per tutta la sua durata tra il 1954 e il 1963.\nQuesto apporto e l'insieme dei suoi numerosi articoli e saggi hanno segnato la storia dell'editoria italiana nel campo del design.\nNel 1956 \u00e8 tra i fondatori e primo presidente dell'ADI (1956\u20131957), l\u2019associazione per il disegno industriale. Parteciper\u00e0 in quegli anni a numerosi convegni internazionali come la Design Conference ad Aspen (1956), la World Design Conference a Tokyo (1960) e alle assemblee dell'International Council of Societies of Industrial Design (ICSID) di Venezia, Parigi e Vienna (1961\u201363).\nPer oltre un ventennio porter\u00e0 avanti la professione di designer collaborando fin dai primi anni \u201850 aziende come Cassina, Rima, Kartell, Saporiti e Montecatini.\nParallelamente, a partire dal 1952 collaborer\u00e0 con l'architetto Gio Ponti e l'ingegnere Antonio Fornaroli associandosi allo studio Ponti (poi studio Ponti-Fornaroli-Rosselli, PFR) nel quale continuer\u00e0 a lavorare come architetto per tutta la sua carriera.\n\u00c8 stato un pioniere del disegno industriale e fautore di una nuova didattica improntata su rigorosi criteri di metodo, introducendo la concezione del progetto come vero e proprio \u201cprocesso decisionale\u201d, ponendo le basi strutturali per la fondazione dell'Area tecnologica della facolt\u00e0 di architettura del Politecnico di Milano. A partire dal 1963 terr\u00e0 infatti il corso di \"Progettazione artistica per l\u2019industria\" dirigendo al contempo un gruppo di ricerca composto da numerosi ricercatori tra cui Adriana Baglioni, Costantino Corsini, Luigi Moretti, Marco Simonazzi e Giuseppe Turchini.\nMuore a Milano il 10 Luglio 1976.\nArchivio.\nL\u2019archivio di Alberto Rosselli \u00e8 conservato a Milano ed \u00e8 gestito da Paolo Rosselli, il figlio dell\u2019architetto. L\u2019archivio raccoglie un\u2019ampia documentazione di materiale, comprensiva di fotografie originali, disegni, lettere e relazioni di progetto, prototipi e oggetti finiti.\nUna parte del materiale originale \u00e8 stato donato nel 1980 dalla moglie Giovanna Ponti allo CSAC di Parma dove \u00e8 tuttora conservato."}
{"id": "1499336", "revid": "110847112", "url": "https://it.wikipedia.org/wiki?curid=1499336", "title": "Telescopio Schmidt", "text": "Un telescopio Schmidt o camera di Schmidt \u00e8 una camera fotografica usata in astronomia studiata per fornire fotografie ad ampio campo e ridotte aberrazioni dovute alle ottiche, grazie ad una configurazione detta catadiottrica. \u00c8 detto \"camera\" Schmidt proprio perch\u00e9 si tratta di uno strumento principalmente rivolto all'astrofotografia.\nAltri strumenti con le stesse caratteristiche sono la camera di Wright e il telescopio di Lurie-Houghton.\nL'invenzione e il progetto.\nLa camera Schmidt fu inventata da Bernhard Schmidt nel 1930. Le sue componenti ottiche sono uno specchio primario sferico e una lente correttrice asferica posta nel centro di curvatura del primario. La pellicola sensibile o un altro rilevatore \u00e8 posto nel fuoco primario. La loro costruzione permette un efficace controllo della coma e dell'astigmatismo: l'effettivo campo messo a fuoco dallo strumento pu\u00f2 coprire dai sei ai dieci gradi.\nDato che la lastra correttrice deve essere posta nel centro di curvatura del primario, la sua distanza dallo specchio risulta essere il doppio della lunghezza focale dello specchio: per questa ragione il tubo ottico \u00e8 lungo al minimo il doppio della lunghezza focale dello specchio, inoltre il diametro del primario deve essere maggiore di quello della lastra correttrice.\nLe camere Schmidt hanno il piano focale curvo, pertanto la pellicola o il rilevatore devono avere superficie curva. In alcuni casi il rilevatore \u00e8 reso curvo, mentre per altri supporti sottili viene applicato sulla superficie del piano focale mediante sostegni o sistemi di ritenuta o facendo il vuoto. Uno spianatore di campo \u00e8, nella sua forma pi\u00f9 semplice, una lente convessa posta a contatto diretto con la pellicola.\nApplicazioni.\nLa camera Schmidt \u00e8 usata tipicamente come strumento di indagine per programmi di ricerca in cui occorre seguire ampie zone di cielo. Tra queste vi \u00e8 la ricerca di comete, asteroidi, novae e la catalogazione.\nQuesto strumento \u00e8 stato anche usato, in versioni modificate, per il tracciamento dei satelliti artificiali.\nNel 1970 la Celestron commercializz\u00f2 una camera Schmidt da 8 pollici (200 mm) denominato C8. Venne costruita con materiali a basso coefficiente di dilatazione in modo da essere posta a fuoco durante la fabbricazione. Per ogni specifico modello un fotografo predisponeva un supporto da 35\u00a0mm per la pellicola. \nLa pi\u00f9 famosa camera Schmidt \u00e8 quella dell'Oschin Schmidt Telescope presso l'Osservatorio di Monte Palomar. Fu usata dalla National Geographyc Society - Palomar Observatory Sky Survey, nella catalogazione POSS-II e altri progetti. Il telescopio usato presso il Lowell Observatory Near-Earth-Object Search per la ricerca di Near-Earth Object \u00e8 una camera Schmidt. Il telescopio Schmidt presso l'Osservatorio Schwarzschild \u00e8 la camera Schmidt pi\u00f9 grande del mondo. \nDal marzo 2009 \u00e8 in funzione il satellite Kepler (Nasa) che usa una camera Schmidt con sensore CCD da 93 megapixel per individuare i transiti di pianeti extrasolari sul disco delle stelle lontane.\nProgetti derivati.\nSchmidt diaframmato.\nPrecedentemente al progetto di Schmidt, per compensare l'aberrazione sferica si poneva un diaframma nel centro di curvatura dello specchio, con una apertura di f/10. Questo eliminava l'aberrazione sferica mantenendo l'ampiezza di campo, diminuendo per\u00f2 l'apertura crollava la luminosit\u00e0.\nSchmidt-V\u00e4is\u00e4l\u00e4.\nSi tratta di un progetto simile a quello di Bernhard Schmidt, ad opera dell'astronomo finlandese Yrj\u00f6 V\u00e4is\u00e4l\u00e4: tuttavia non venne pubblicato. V\u00e4is\u00e4l\u00e4 risolse il problema della spianatura di campo mediante una lente biconvessa posta in stretta prossimit\u00e0 del supporto del film.\nSchmidt-Cassegrain.\nLa modifica, mediante l'aggiunta di uno specchio secondario convesso al telescopio Schmidt, in modo da dirigere la luce attraverso un foro nel primario, d\u00e0 luogo al telescopio Schmidt-Cassegrain. Questo schema ottico \u00e8 molto diffuso tra i telescopi amatoriali di fascia media."}
{"id": "1499354", "revid": "1442080", "url": "https://it.wikipedia.org/wiki?curid=1499354", "title": "Miles Hilton-Barber", "text": " \nBiografia.\nHa perso la vista a 25 anni a causa di una patologia degenerativa. A 55 anni si \u00e8 cimentato in un volo da Londra a Sydney in ultraleggero, percorrendo un tragitto di circa 21.700\u00a0km; in seguito \u00e8 stato il primo non vedente a tentare di raggiungere in slitta l'Antartide. Nel 1999 ha attraverso il deserto del Sahara.\nHa gareggiato nella maratona Siberian Ice Marathon, tra i ghiacci siberiani. Ha attraversato il deserto del Qatar in 78 giorni. Ha stabilito il record per il giro pi\u00f9 veloce per un non vedente nel Grand Prix di Malaysia, su una Lotus a 200\u00a0km/ora.\nHa scalato il Monte Bianco e il Kilimangiaro. Ha fatto il giro del mondo utilizzando 80 diversi mezzi di trasporto. Ha completato pi\u00f9 di 40 \"skydives\" (lanci dall\u2019aereo con il paracadute)\n\"Un giorno ho capito che il problema non era la cecit\u00e0, ma il mio atteggiamento verso la cecit\u00e0\", racconta Hilton-Barber, \"molta gente ha una visione perfetta, magari 20 su 20, ma \u00e8 lo stesso cieca, perch\u00e9 non riesce a vedere il proprio potenziale. Tutti possiamo fare di pi\u00f9 di quello che pensiamo\". Hilton-Barber raccoglie fondi per il progetto \u201cSeeing Is Believing\u201d (Vedere \u00e8 Credere), che punta a prevenire la cecit\u00e0 e a favorire il ripristino della vista. \u201cPu\u00f2 darsi che non vedr\u00f2 mai pi\u00f9, ma se attraverso questo volo migliaia di persone non vedenti in paesi in via di sviluppo potranno riavere il dono della vista, ne sar\u00e0 valsa la pena\u201d."}
{"id": "1499362", "revid": "1522738", "url": "https://it.wikipedia.org/wiki?curid=1499362", "title": "Verin Mathwin", "text": ""}
{"id": "1499373", "revid": "767487", "url": "https://it.wikipedia.org/wiki?curid=1499373", "title": "L'unico paese al mondo", "text": "L'unico paese al mondo \u00e8 un cortometraggio del 1994 diretto da Francesca Archibugi, Antonio Capuano, Marco Tullio Giordana, Daniele Luchetti, Mario Martone, Carlo Mazzacurati, Nanni Moretti, Marco Risi e Stefano Rulli. \u00c8 stato realizzato e distribuito nelle sale in concomitanza con l'avvento di Forza Italia e la \"discesa in campo\" di Silvio Berlusconi.\nIl cortometraggio \u00e8 formato da nove episodi (non titolati n\u00e9 firmati) caratterizzati da una visione critica e pessimistica del futuro dell'Italia nel caso di affermazione elettorale della coalizione di centrodestra. Il film \u00e8 volto a sensibilizzare l'opinione pubblica e a sollevare qualche perplessit\u00e0 rispetto a quella che sar\u00e0 la prima delle cinque candidature al governo di Berlusconi."}
{"id": "1499378", "revid": "767487", "url": "https://it.wikipedia.org/wiki?curid=1499378", "title": "Dracula (film 1979)", "text": "Dracula \u00e8 un film di John Badham del 1979.\nCostituisce il remake del \"Dracula\" di Tod Browning con Frank Langella nella parte del celebre vampiro.\nTrama.\nInghilterra, 1913. Il misterioso conte Dracula, proveniente dai paesi dell'est europeo acquista una tenuta nello Yorkshire, vicino alla casa del dottor Seward. Il conte stupisce tutta l'alta societ\u00e0 per la sua incredibile conoscenza delle lingue, delle scienze e della letteratura, inoltre tutte le donne rimangono estremamente colpite dal suo fascino. Il conte inizia a corteggiarle al solo scopo di potersi nutrire del loro sangue, ma il dottor Seward se ne rende conto e chiama il professor Abraham van Helsing in aiuto per sconfiggere il vampiro.\nDVD.\nDall'Angelo Pictures ha distribuito il DVD in Italia."}
{"id": "1499381", "revid": "136653", "url": "https://it.wikipedia.org/wiki?curid=1499381", "title": "L'unico paese del mondo", "text": ""}
{"id": "1499388", "revid": "110157", "url": "https://it.wikipedia.org/wiki?curid=1499388", "title": "Indice sistematico degli Hydrozoa", "text": "La classificazione tassonomica degli \"Hydrozoa\" \u00e8 ancora in evoluzione e molto variabile in funzione dei vari autori.\nOrdinamento in nove ordini.\nSecondo il \"Catalogue of Life\", comprende nove ordini principali:\nOrdinamento in quattro ordini.\n\u00c8 un ordinamento pi\u00f9 tradizionale, basato su quattro ordini:\nOrdinamento in due sottoclassi.\nOrdinamento secondo lo \"Integrated Taxonomic Information System\" e Word Register of Marine Species :\nOrdinamento in sei ordini.\nOrdinamento secondo l'\"Animal Diversity Web\":"}
{"id": "1499392", "revid": "785616", "url": "https://it.wikipedia.org/wiki?curid=1499392", "title": "Kantaro Suzuki", "text": ""}
{"id": "1499398", "revid": "149485", "url": "https://it.wikipedia.org/wiki?curid=1499398", "title": "\u00c8 giornalismo", "text": ""}
{"id": "1499403", "revid": "356765", "url": "https://it.wikipedia.org/wiki?curid=1499403", "title": "Zelatori della Piet\u00e0", "text": "La confraternita degli Zelatori della Piet\u00e0 () \u00e8 stato un circolo composto da laici ed ecclesiastici formatosi alla fine degli anni 1630 in Russia.\nIl circolo ruotava attorno alla figura di Stefan Vonifat'ev, il confessore dello zar Alessio I. Il circolo rimase molto attivo fino quasi all'anno 1653 per poi iniziare a disciogliersi.\nStoria.\nElemento storico determinante nella formazione della Confraternita fu il verificarsi del Periodo dei torbidi. Infatti i suoi membri credevano fermamente che i massacri che ne erano seguiti fossero la manifestazione tangibile dell'ira di Dio, infuriato per la mancanza di religiosit\u00e0 del popolo russo. Per placarlo il gruppo invocava la rinascita della fede ortodossa e il riaffiorare della piet\u00e0 religiosa nelle masse.\nGuadagnandosi tramite Vonifat'ev il supporto dello zar, gli Zeloti divennero presto il vero vertice della Chiesa ortodossa. Scopo del gruppo era accrescere l'autorit\u00e0 della Chiesa ortodossa russa e aumentare l'influenza di quest'ultima nello Stato.\nTra gli altri obiettivi della confraternita vi era la lotta ai vizi del clero e ai rituali paganeggianti, l'introduzione dei sermoni nella liturgia quali strumenti per indirizzare le masse alla fede, l'assistenza con opere concrete dei poveri e dei bisognosi nella societ\u00e0 russa e la diffusione del Vangelo all'interno della societ\u00e0, cos\u00ec da fare diventare la religione presente nella vita quotidiana di ogni individuo.\nMa alcuni membri del gruppo perseguivano anche altri fini che esulavano dal perfezionamento morale della societ\u00e0. Vi erano infatti in Nikon e Vonifat'ev una forte tendenza alla regolamentazione dell'apparato ecclesiastico. Ne deriv\u00f2 che mentre da una parte si incitava il popolo russo a ritrovare la fede perduta, auspicando un ritorno alle radici della ortodossia russa, dall'altro si guardava all'estero, in particolare ai paesi cattolici e protestanti, per costituire una regolamentazione organica della chiesa. Le due aspirazioni coesistettero senza alcun attrito fino al 1653, quando la crisi all'interno del movimento scoppi\u00f2 virulenta.\nDopo l'elezione di Nikon come Patriarca, avvenuta nel 1652, molti membri si rivoltarono a quest'ultimo, come protesta alle sue riforme. L'anno successivo la Confraternita inizi\u00f2 a disciogliersi e alcuni suoi componenti divennero figure attive nel movimento dei Vecchi Credenti.\nMembri celebri.\nGli \"Zelatori della Piet\u00e0\" includevano tra i propri membri F\u00ebdor Rti\u0161\u010dev, l'Archimandrita Nikon del Monastero Novospasskij (e futuro Patriarca di Mosca e di tutta la Russia), il Pope Ivan Neronov della Cattedrale di Kazan', gli Arcipreti Avvakum e Daniil, Loggin e Lazar."}
{"id": "1499404", "revid": "767487", "url": "https://it.wikipedia.org/wiki?curid=1499404", "title": "Rasoi", "text": "Rasoi \u00e8 un film di Mario Martone del 1993 tratto dall'omonimo spettacolo teatrale di Enzo Moscato del 1991, ed interpretato da Toni Servillo e dallo stesso Moscato."}
{"id": "1499405", "revid": "827882", "url": "https://it.wikipedia.org/wiki?curid=1499405", "title": "Episodi di Dharma &amp; Greg (prima stagione)", "text": "La prima stagione della serie televisiva Dharma &amp; Greg \u00e8 stata trasmessa in prima visione negli Stati Uniti d'America da ABC dal 24 settembre 1997 al 20 maggio 1998.\nIn Italia \u00e8 stata trasmessa in prima visione da Italia 1.\nAmore a prima vista.\nTrama.\nDharma e Greg si incontrano, ancora bambini, sulla metropolitana, e si scambiano un lungo sguardo. Vent'anni dopo i due si rivedono sempre in metro, s'innamorano e impulsivamente decidono di scappare e sposarsi. Dopo il matrimonio, per\u00f2, sorgono inevitabili litigi tra i due, causati dalle enormi differenze tra loro, e dai loro genitori, anch'essi molto diversi. A un certo punto sembra che i due protagonisti stiano gi\u00e0 per lasciarsi, ma in seguito Greg raggiunge la moglie e i due appianano i loro contrasti.\nConsuoceri a confronto.\nTrama.\nPer festeggiare il loro matrimonio, Dharma e Greg decidono di organizzare una festa. Ma i rispettivi genitori intervengono con l'obiettivo di avere la festa come la vogliono loro. Dharma riesce infine ad imporsi e a trovare una via di mezzo.\nDoccia d'amore.\nTrama.\nGreg, trasferitosi a casa di Dharma, non riesce ad abituarsi a fare il bagno invece della doccia. Sia lui che Dharma, senza consultarsi, decidono di installarne una. Ma nel frattempo la madre di Greg mostra a Dharma una nuova casa, che ritiene essere perfetta per la coppia, ma che alla giovane non piace perch\u00e9 troppo fredda e lontana dai suoi principi. Intanto, Edward e Larry iniziano a litigare per i motivi pi\u00f9 disparati durante una partita a golf con Greg.\nFinalmente sposi.\nTrama.\nDharma e Greg decidono di celebrare il loro matrimonio davanti alle rispettive famiglie. I due non sembrano affatto entusiasti della cosa, ma decidono di farlo per evitare che i genitori ci rimangano male; cos\u00ec, alla prima occasione, scappano in giardino. Nel frattempo, i genitori di Greg iniziano a litigare fino quasi a spingersi al divorzio; inoltre, Abby si arrabbia con Larry, colpevole di aver mangiato della carne. Infine, Pete e Jane hanno un incontro amoroso nel ripostiglio.\nUomo ideale cercasi.\nTrama.\nDharma diventa gelosa quando scopre che Barbara, la ex fidanzata di Greg \u00e8 tornata in citt\u00e0 da Washington, tanto pi\u00f9 che questa sembra avere con l'uomo molti pi\u00f9 punti in comune di lei. Ma Greg riesce a farle capire che in realt\u00e0 la persona giusta per lui \u00e8 Dharma, e per questo l'ha sposata. Alla fine, anche la donna conosce un uomo che sembra fatto apposta per lei, ma anche lei lo rifiuta per restare con il marito.\nChi yoga e chi non yoga.\nTrama.\nNel tentativo di ridurre il suo livello di stress, Dharma prova a far scoprire a Greg le virt\u00f9 dello yoga.\nLo spirito indiano.\nTrama.\nDharma e Jane scoprono sul tetto un anziano nativo americano, che le spiega di trovarsi in quel posto perch\u00e9 sta aspettando di morire, e che in quel luogo in passato sorgeva un cimitero indiano. Cos\u00ec Dharma decide di invitarlo a vivere nella loro casa fino al momento della sua morte, che si dovr\u00e0 svolgere secondo un preciso rituale. A Greg la cosa non va gi\u00f9: \u00e8 convinto che l'uomo stia solo cercando di rubare tutti i loro oggetti preziosi. Quando l'anziano sembra scomparso, Greg si convince che il furto sia stato compiuto, ma in realt\u00e0 poi si scopre che l'uomo \u00e8 morto placidamente nella loro casa, come da rituale.\nGreg: \"candidato modello\".\nTrama.\nGreg ha un'occasione per essere eletto parlamentare, ma si preoccupa di come Dharma e la sua famiglia possano apparire per gente che non li conosce. Invece, la donna fa di tutto per apparire una perfetta donna in carriera, mentre la sua famiglia fa di tutto per restare al di fuori della questione. Durante una conferenza, per\u00f2, Greg si fa sorprendere con la cerniera dei pantaloni abbassata, e in seguito viene fotografato mentre ha un rapporto sessuale con la moglie. I due pensano cos\u00ec che la campagna elettorale sia definitivamente persa, ma inaspettatamente questi eventi hanno un'eco positiva. Ma infine il candidato avversario di Greg svela di essere gay, rendendo cos\u00ec inutili tutti gli sforzi dei due.\nMio padre il sovversivo.\nTrama.\nA causa di un nuovo lavoro molto pericoloso, Greg richiede un miglioramento delle sue condizioni di sicurezza. Per ottenere questo risultato, come da prassi, vengono fatti dei controlli su lui e sulla sua famiglia. Si scopre cos\u00ec che in realt\u00e0 Larry, al contrario di quanto avesse sempre pensato, in realt\u00e0 \u00e8 incensurato; per evitare che questo ci rimanga male nel saperlo, Greg decide di organizzare un finto fascicolo dell'FBI su di lui, che avrebbe dovuto rubare e nascondere. Nonostante qualche difficolt\u00e0 organizzativa, il finto furto va a buon fine. Nel frattempo, si scopre che Edward non aveva divorziato dalla sua prima moglie e che quindi di fatto non \u00e8 regolarmente sposato con Kitty; ma questa, invece di andare su tutte le furie, diventa inaspettatamente eccitata.\nLiberate il tacchino!\nTrama.\nPer il giorno del ringraziamento, Dharma si propone di cucinare per la famiglia riunita, anche se non tutti sono d'accordo: ad esempio, i genitori della donna sono a digiuno per protesta contro l'uccisione dei tacchini, e, sempre per protesta, ne portano uno vivo alla cena. Dharma ha qualche difficolt\u00e0 in cucina, in particolare con un'aragosta e con delle cipolle, che normalmente le piacciono ma in quell'occasione non riesce a sopportare. Questo particolare spinge Abby a pensare che la figlia sia incinta: cos\u00ec, tenendolo nascosto fino all'ultimo a Greg, decide di fare un test di gravidanza. Ma alla fine questo risulta negativo, causando in parte delusione per Dharma. Infine, viene servita la cena.\nConcorrenza sleale.\nTrama.\nIl corso di Dharma sullo yoga va a rotoli perch\u00e9 tutti i suoi iscritti hanno deciso di frequentare un corso di autodifesa che si svolge in contemporanea. La donna, inizialmente disperata, decide in seguito di andare a parlare con l'istruttrice del corso concorrente, e scopre che questa in realt\u00e0 ha ingannato gli iscritti con delle bugie, raccontando loro delle statistiche sugli scippi totalmente irrealistici. Dopo un incubo avuto da Dharma dopo questo incontro, le due si incontrano nuovamente, ma questa volta l'istruttrice di autodifesa \u00e8 molto pi\u00f9 aggressiva, picchiando la povera Dharma. In seguito, anche Greg, nel tentativo di vendicare la moglie, si fa picchiare dalla donna.\nArresti domiciliari.\nTrama.\nJennifer, la cugina sedicenne di Greg viene a vivere in citt\u00e0 per una decina di giorni, inizialmente pensando di stabilirsi da Kitty ed Edward, ma Dharma la convince a stare a casa loro durante questo periodo. Ma Greg ci rimane male quando scopre Jennifer a baciare un ragazzo nel salotto di casa; l'uomo caccia di casa il ragazzo della giovane, ma questa scappa e si rifugia in lavanderia;in seguito, Dharma decide di portare la giovane a divertirsi con lei, come strana forma di punizione. Ma questa compie un furto e cos\u00ec, come punizione definitiva, viene condannata agli \"arresti domiciliari\", senza potersi muovere di casa.\nVerso la felicit\u00e0.\nTrama.\nNonostante la sua recente vittoria in una causa delicata, Greg \u00e8 avvilito perch\u00e9 pensa che il suo lavoro non serva a niente. Dharma lo spinge cos\u00ec a licenziarsi, nella ricerca del lavoro ideale che gli porti la felicit\u00e0. Ovviamente, i genitori dell'uomo, venuti a sapere di questo gesto, sono sconcertati, ma non riescono ad opporsi in nessun modo alla sua decisione. Greg, rendendosi conto di avere talento in cucina, decide di diventare un cuoco, e viene assunto in una tavola calda. Dopo pochi giorni, per\u00f2, Greg si accorge che anche questo mestiere non \u00e8 il suo ideale, e decide di tornare a fare l'avvocato. Intanto, spinto dalla decisione del figlio, Edward rivela a Kitty la sua passione giovanile: fare il parrucchiere.\nVecchio giallone.\nTrama.\nDharma, frustrata delle troppe imposizioni che Greg le impone quando questa usa la sua automobile, decide di andare a comprarsene una tutta sua. Greg rimane di stucco quando questa arriva a casa e le mostra uno scuolabus del 1968. Intanto, Abby invita a cena i Montgomery, a cui rivela di essere stata fidanzata con Salazar, un famoso scultore presente alla cena in programma pochi giorni dopo da questi. Cos\u00ec la cena si svolge, ma un'improvvisa alluvione costringe tutti a fuggire sullo scuolabus di Dharma, che per\u00f2 fonde il motore, facendo rimanere la donna molto male, tanto che per consolarsi decide di acquistare un nuovo veicolo \"particolare\".\nRitorno di Leonard.\nTrama.\nGreg \u00e8 geloso perch\u00e9 Leonard, l'ex fidanzato di Dharma \u00e8 appena tornato da un viaggio in India e, non avendo un posto per dormire, Dharma lo invita a fermarsi a vivere nel salotto di casa. Inoltre, i genitori sia di Dharma che di Greg sembrano preferire di gran lunga Leonard a lui: si ritrovano a discutere insieme e quasi si dimenticano di lui. Inoltre, Dharma esalta la scelta di castit\u00e0 fatta dall'ex e chiede a Greg di provare a stare per un po' di tempo senza copulare. L'uomo sembra non essere per niente d'accordo, ma \u00e8 costretto ad accettare. Alla fine, per\u00f2, Greg riesce a rivelare alla fidanzata quello che pensa, e questa rivela a tutti di aver intenzione di abbandonare Leonard, ma poi questo e Greg si riappacificano durante una partita di pallacanestro in diretta TV.\nLuna di neve!\nTrama.\nPer il giorno di san Valentino, Dharma e Greg decidono di passare un romantico week-end in una ridente localit\u00e0, che dovrebbe essere l'occasione giusta per far venire Dharma per la prima volta a contatto con la neve, che la donna non ha mai visto. Giunti sul posto, per\u00f2, i due scoprono che in realt\u00e0 il posto non \u00e8 bello come il volantino voleva far credere: sono addirittura costretti a dormire in una roulotte, e della neve non se ne vede nemmeno l'ombra. Dharma non sembra molto scontenta della cosa, ma al contrario Greg si lamenta apertamente con i proprietari; la sera, improvvisamente, la roulotte si muove, tanto da far pensare ai due che si tratti di un sequestro di persona. Ma la mattina la coppia si sveglia, e scopre che i proprietari hanno deciso di portarli in un'altra localit\u00e0, molto pi\u00f9 accogliente, e veramente innevata. Intanto, Abby e Larry cercano di invitare i Montgomery a una riunione ambientalista, ma questi equivocano e credono che i due stiano offrendo loro uno scambio di coppia.\nImprese disperate.\nTrama.\nKitty \u00e8 in procinto di festeggiare il suo cinquantesimo compleanno, ma la donna non \u00e8 affatto contenta dell'avvicinarsi di questa ricorrenza. Cos\u00ec Dharma, Abby e Jane decidono di convincerla che quest'et\u00e0 \u00e8 un passo molto importante della vita, e cercano di spingerla a comunicare di pi\u00f9 con s\u00e9 stessa. Ma come prevedibile la donna sembra non reagire alle spinte delle tre, e addirittura progetta di praticare degli interventi di chirurgia plastica, cosa che sembra una bestemmia per Dharma ed Abby. In seguito, le tre riescono a convincere Kitty a lasciarsi andare e uscire con loro, truccata da donna pi\u00f9 giovane; inizialmente tutto va bene, ma quando un uomo le dice che somiglia a sua madre, questa va su tutte le furie. In seguito, per\u00f2, Dharma scopre che la madre dell'uomo ha solo 38 anni, e cos\u00ec il compleanno di Kitty si trasforma in una festa. Nel frattempo, gli uomini della famiglia sono travolti dalla febbre dei Giochi olimpici invernali: i quattro decidono di simulare le emozioni del bob lanciandosi da una montagna a bordo di una canoa. Greg inizialmente sembra ripensarsi, ma per colpa di Larry l'avventura si svolge comunque.\nSposati \u00e8 bello.\nTrama.\nDharma e Greg sono costretti a trasferirsi a casa di Kitty ed Edward a causa di una mancanza di acqua nella loro abitazione. In seguito, vengono a sapere che Abby e Larry hanno litigato, perch\u00e9 per riempire un modulo d'iscrizione la donna aveva dichiarato di essere sposata con l'uomo, cosa in realt\u00e0 non vera. La discussione si protrae, con continui suggerimenti da parte di Dharma e Greg, fino a quando i due non decidono di sposarsi, anche se non immediatamente ma piuttosto aspettando ancora qualche anno.\nTanto va la gatta al lardo....\nTrama.\nGreg non \u00e8 ancora al corrente del divorzio dei suoi genitori, che non sembrano affatto intenzionati a dirglielo. Durante una cena cinese, Dharma decide di svelarglielo attraverso un biscotto della fortuna. In seguito, Dharma cerca di stimolare la vita sessuale dei due, portandoli in un sexy shop, dove la donna appare decisamente non a suo agio, e dove in seguito incontra Larry e Abby. Nel frattempo, Jane, andata a una convention su Star Trek, ha lasciato il suo gatto a Dharma; questo in realt\u00e0 non \u00e8 un vero gatto, ma un uomo convinto di esserlo. La situazione crea non pochi problemi a Greg e ai suoi genitori, che non riescono ad accettare di trattare una persona come un animale domestico. \nBallando sul tetto.\nTrama.\nSi avvicina la primavera, uno dei momenti in cui Dharma sembra diventare ancora pi\u00f9 strana del solito. Per prima cosa, va a ballare nuda sul tetto della sua casa, in seguito trasforma il salotto in un giardino, ricoprendolo interamente di erba. In seguito, venuta a sapere che alla festa del country club a cui lei e Greg vengono invitati dai Montgomery ci sar\u00e0 una gara di ballo, decide a tutti i costi di parteciparvi, nonostante la decisa opposizione dei genitori (soprattutto di Larry) e di Greg, che non si sente all'altezza per un concorso simile. Ma in seguito la donna riesce a convincere il marito, e i due iniziano cos\u00ec ad allenarsi in vista della gara. Giunti al momento fatidico, i due sembrano essere alla pari con un'altra coppia molto in gamba, e per cercare di vincere, Dharma decide di effettuare una mossa che i due non erano mai riusciti a completare prima, concludendo dunque l'esibizione con un clamoroso fiasco, atterrando in malo modo su un tavolo, e non riuscendo a classificarsi neppure tra i primi dodici.\nGiro dell'oca.\nTrama.\nGreg scopre della gara in atto tra Dharma e Jane, secondo la quale quella che copula nel posto pi\u00f9 strano conquista il diritto al mantenere nella propria casa un soprammobile a forma di oca. Jane riesce a strappare il trofeo a Dharma, che riesce a convincere Greg a provare a riconquistarlo, anche per rianimare la loro vita sessuale, che sta diventando un po' noiosa. Al loro primo tentativo, i due vengono fermati dalla polizia, ma fortunatamente incontrano un vecchio conoscente della donna, che li lascia andare. In seguito, decidono di provare di nuovo, sfruttando il fatto che tutta la citt\u00e0 sta guardando l'ultima puntata del tenente Piccione. In seguito, questi decidono di farlo davanti al tribunale, ma Jane, che \u00e8 riuscita a \"corrompere\" Pete facendosi svelare i loro piani, manda sul posto i loro genitori, che vengono travolti dalla passione proprio davanti al figlio, nascosto dietro una colonna. Alla fine Dharma e Greg riescono a trovare un posto adatto, e compiono il loro piano; ma ormai \u00e8 troppo tardi, il tenente Piccione \u00e8 finito e Jane ha rubato i loro vestiti; cos\u00ec i due sono costretti ad attraversare nudi la citt\u00e0. A fine episodio, Dharma decide di concedere l'oca ai genitori di Greg."}
{"id": "1499433", "revid": "179152", "url": "https://it.wikipedia.org/wiki?curid=1499433", "title": "Giro ciclistico Valle d'Aosta", "text": ""}
{"id": "1499434", "revid": "28592", "url": "https://it.wikipedia.org/wiki?curid=1499434", "title": "Arcipreti", "text": ""}
{"id": "1499435", "revid": "1305772", "url": "https://it.wikipedia.org/wiki?curid=1499435", "title": "Ex ordinanza", "text": "La ex ordinanza \u00e8 una specialit\u00e0 del tiro a segno nata nel 2006 in cui si utilizzano armi a retrocarica che siano state adottate dalle forze armate di almeno un paese fino al 1955. Le armi devono essere fedeli alla versione militare. Dal 2009 esistono tre distinte specialit\u00e0: miremetalliche, sniper e semiautomatiche.\nOltre al campionato individuale, le sezioni del tiro a segno nazionale possono iscrivere una o pi\u00f9 squadre per specialit\u00e0 al campionato a squadre.\nSi sta valutano la nascita di un campionato riservato alle armi corte.\nLe munizioni adottate possono essere ricaricate."}
{"id": "1499437", "revid": "1543377", "url": "https://it.wikipedia.org/wiki?curid=1499437", "title": "Strange Fruit (brano musicale)", "text": "Strange Fruit (in inglese \"Strano frutto\") \u00e8 una canzone portata al successo dalla cantante jazz statunitense Billie Holiday, che la esegu\u00ec per la prima volta nel nightclub \"Caf\u00e9 Society\" di New York nel 1939; nel mese di aprile venne pubblicato nel 78 giri \"Strange Fruit/Fine and Mellow\".\nIl brano.\nIl brano, la cui musica e il testo sono di Abel Meeropol, \u00e8 una forte denuncia contro i linciaggi dei neri nel sud degli Stati Uniti e una delle prime espressioni del movimento per i diritti civili: l'espressione \"Strange Fruit\" \u00e8 diventata un simbolo per \"linciaggio\".\nInfatti, lo \"strano frutto\" di cui si parla nella canzone \u00e8 il corpo di un nero che penzola da un albero. La potenza simbolica ed emotiva del testo deriva dal contrasto fra l'immagine evocata di un Sud rurale e tradizionale e la realt\u00e0 brutale dei linciaggi e del razzismo.\nStoria.\nAnche dopo la fine dello schiavismo e dell'Era della Ricostruzione, negli Stati Uniti il razzismo era ancora un fenomeno quotidiano. La Corte Suprema degli Stati Uniti aveva ammesso la segregazione razziale in base al principio \"Separati, ma uguali\", ma nella prassi solo raramente il \"ma uguali\" veniva ricordato. Secondo una stima del \"Tuskegee Institute\", negli anni fra il 1889 e il 1940 vennero linciate complessivamente 3.833 persone; il 90% di questi omicidi ebbe luogo nel Sud, e l'80% delle vittime erano afroamericani. Spesso non era neppure necessario un crimine come movente del delitto: come nel caso di Emmett Till, a volte l'unica motivazione adottata era \"cos\u00ec i negri non diventano troppo spavaldi\". Nel 1939 si erano gi\u00e0 verificati tre linciaggi, e da un'inchiesta condotta negli Stati del Sud risult\u00f2 che 6 bianchi su 10 erano favorevoli a tale pratica.\nRegistrazione.\nLa prima incisione del brano ebbe luogo a New York il 21 marzo 1939. Billie Holiday fu accompagnata dalla Frankie Newton and His Orchestra composta, oltre che da Newton stesso, da Tab Smith, Kenneth Hollon, Stanley Payne, Sonny White, Jimmy McLin, John Williams, ed Eddie Dougherty.\nIl compositore: Abel Meeropol.\nAbel Meeropol era un insegnante ebreo-russo del Bronx, membro del Partito Comunista degli Stati Uniti d'America. Quando vide la foto scattata da Lawrence Beitler del linciaggio di Thomas Shipp e Abram Smith a Marion (Indiana), ne ricav\u00f2 un'impressione talmente forte che non riusc\u00ec a dormire per giorni; scrisse quindi la poesia \"Bitter Fruit\" (\"Frutto amaro\") e la pubblic\u00f2 con lo pseudonimo di \"Lewis Allan\" (i nomi dei suoi figli morti in tenera et\u00e0) sulla rivista \"New York Teacher\" e nel giornale comunista \"New Masses\".\nPi\u00f9 tardi, dopo aver chiesto invano a vari compositori, fra cui Earl Robinson, mise lui stesso il testo in musica, componendo la canzone \"Strange Fruit\", eseguita per la prima volta da sua moglie durante una riunione del sindacato degli insegnanti di New York. \"Strange Fruit\" divenne subito molto popolare negli ambienti della sinistra statunitense. Barney Josephson, il proprietario del Caf\u00e9 Society, primo locale ad aver eliminato la segregazione razziale a New York, l'ascolt\u00f2 e fu lui a far conoscere Meeropol e Billie Holiday.\nSebbene in seguito Meeropol abbia scritto altre canzoni, fra cui anche un successo di Frank Sinatra, rimase sempre profondamente legato a quel pezzo: per questo motivo rimase profondamente ferito quando lesse che, nella sua autobiografia, Billie Holiday affermava che \"Strange Fruit\" era stata scritta da lei e dal suo pianista Sonny White.\nL'interprete: Billie Holiday.\nNel 1939 Billie Holiday si era gi\u00e0 lasciata alle spalle la miseria della sua giovinezza. Aveva collaborato con Count Basie, Glenn Miller e Artie Shaw e aveva ormai una reputazione di artista di successo e di ottima qualit\u00e0. La cantante, allora ventiquattrenne, aveva all'epoca iniziato ad esibirsi al Caf\u00e9 Society. Nella sua vita aveva pi\u00f9 volte sperimentato sulla propria pelle il razzismo: quando era ancora sconosciuta, una volta era stata costretta, in un hotel di New York (per ironia chiamato con il nome di Abraham Lincoln), a servirsi del montacarichi invece che dell'ascensore; suo padre mor\u00ec nel 1937, principalmente perch\u00e9 tutti gli ospedali della zona si rifiutarono di ricoverare un nero (il commento della figlia fu: \"Non l'ha ucciso la polmonite, l'ha ucciso Dallas\").\nLa canzone guadagn\u00f2 subito un posto di rilievo nel repertorio della Holiday. Sebbene fosse gi\u00e0 famosa come elegante cantante jazz ed espressiva interprete di blues, fu soprattutto grazie a \"Strange Fruit\" che raggiunse la fama mondiale. L'immagine di Billie Holiday e della canzone si confusero l'una con l'altra: non era pi\u00f9 solo la donna capace di sedurre e commuovere il suo pubblico, ma anche di scuoterlo.\nCaf\u00e9 Society.\nIl Caf\u00e9 Society era un club frequentato da intellettuali di sinistra e liberali e dalla societ\u00e0 \"boh\u00e8mienne\" del Greenwich Village. Sebbene la clientela fosse prevalentemente bianca, vi si poteva trovare anche un pubblico misto, ed era l'unico club di New York, a parte quelli di Harlem, che ospitava apertamente bianchi e neri nella stessa serata. Il proprietario, Barney Josephson, era tanto un sostenitore dell'integrazione razziale quanto del buon jazz e del buon intrattenimento.\nEsecuzione.\nAll'inizio, Billie Holiday non era convinta di inserire \"Strange Fruit\" nel suo programma, tanto era lontana la canzone dal resto del suo repertorio. La prima esecuzione al Caf\u00e9 Society venne accolta dapprima da un grande silenzio, e solo dopo qualche tempo inizi\u00f2 l'applauso, prima esitante poi sempre pi\u00f9 forte.\nLe varie versioni che si sono succedute da allora hanno interpretato il testo o come una canzone di protesta di sinistra o con una piet\u00e0 e un pathos spesso eccessivo. Tuttavia cantata da Billie Holiday la canzone acquista un'immediatezza e un'urgenza inaudite. Come afferma una biografia della cantante, \"\"Ascoltando molte delle varie cover della canzone, si ha l'impressione di ascoltare una bellissima versione di una bellissima canzone; ascoltando Billie, si ha l'impressione di stare esattamente ai piedi dell'albero\". Quest'interpretazione si rivolse a un pubblico molto pi\u00f9 vasto di prima ed ebbe il merito di attrarre l'attenzione delle masse, oltre quella degli ambienti direttamente interessati al problema: in questo modo, l'orrore del razzismo e delle violenze dei bianchi sui neri, che la grande maggioranza delle persone accettava passivamente, venne percepito come un problema sociale urgente.\n\"Strange Fruit\" era l'ultima canzone nello spettacolo di Billie Holiday al Caf\u00e9 Society. I camerieri smettevano di servire ai tavoli, tutte le luci, eccetto un faretto puntato sulla cantante, venivano spente, e lei stessa teneva gli occhi chiusi durante l'introduzione, come se fosse stata in preghiera. Subito dopo l'esibizione lasciava il palcoscenico, e generalmente a questo seguiva silenzio, senza nessun'altra musica, chiaro segnale che lo spettacolo era terminato.\nLa Holiday us\u00f2 la canzone come chiusa del proprio spettacolo sia per condividerla con le platee con le quali aveva trovato una buona intesa, sia anche per sfidare quelle che invece non la rispettavano. Scrisse nella sua autobiografia: \"Questa canzone aiuta a distinguere le persone a posto dagli idioti e dai cretini\"\". Negli Stati del Sud, nei quali si esibiva comunque poco, la Holiday esegu\u00ec la canzone ancora pi\u00f9 di rado, poich\u00e9 sapeva che avrebbe rischiato di suscitare rabbia. A Mobile, nell'Alabama, venne cacciata dalla citt\u00e0 solo per aver provato a cantare \"Strange Fruit\".\nAccoglienza.\nL'etichetta discografica della Holiday, la Columbia Records, guidata dall'uomo che aveva scoperto la cantante, John Hammond, si rifiut\u00f2 di produrre il disco di \"Strange Fruit\"; poich\u00e9 la Columbia non forn\u00ec alcuna spiegazione ufficiale, oggi il motivo pu\u00f2 essere solo ipotizzato: da un lato, la canzone, specialmente per il pubblico bianco degli Stati del Sud, sarebbe stata troppo scandalosa e compromettente, dall'altro perch\u00e9 avrebbe significato stilisticamente una grossa rottura rispetto al repertorio standard della Holiday, che prevalentemente consisteva in tipica musica da club. Comunque l'artista ottenne il permesso di pubblicare la canzone con la Commodore Records, una piccola casa discografica ebrea di New York.\nSebbene il brano sia considerato ormai un classico della storia della musica americana, non viene ascoltata o suonata molto spesso. In particolare, l'ascolto della versione di Billie Holiday viene descritto da parecchi ascoltatori come psicologicamente disturbante o persino fisicamente doloroso. Per un interprete, eseguire \"Strange Fruit\", entrando in confronto diretto con la versione della Holiday, \u00e8 una grande sfida, che molti preferiscono evitare.\nEmma Morton, Eartha Kitt, Cassandra Wilson, Nina Simone, Tori Amos, Pete Seeger, Diana Ross, Siouxsie and the Banshees, Cocteau Twins, Robert Wyatt, Sting, Jeff Buckley, Annie Lennox sono alcuni degli artisti che si sono cimentati nell'impresa, cantando loro versioni del brano; Tricky ne ha prodotto un remix e Lester Bowie con i suoi Brass Fantasy ne ha fatto una versione strumentale.\nNel 2002 il regista Joel Katz ha girato un documentario sulla canzone. Le varie interpretazioni di Billie Holiday si possono trovare in molte sue raccolte, come \"The Commodore Master Takes\", che contiene la prima registrazione.\nNel 2005/6, il Teatro Nazionale Croato di Spalato (Croazia), ha allestito, con la regia del cineasta Arsen Ostojic, l'atto unico \"Billie Holiday\", protagonista la Primattrice Nazionale (titolo onorifico, che viene conferito dal Ministero della Cultura in tutti i paesi dell'area slava) Ksenija Prohaska (vedi wiki.it). \"Strange fruit\" \u00e8 uno dei nove brani del dramma che la Prohaska interpreta. Lo spettacolo \u00e8 tuttora repertorio.\nhttp://arhiva.hnk-split.hr/2005_2006/drama/billie_holiday/ \nSignificato.\nDal punto di vista simbolico, \"Strange Fruit\" ha avuto, per il movimento per i diritti civili negli Stati Uniti, la stessa importanza della celebre azione di Rosa Parks. A parte \"We Shall Overcome\" e forse anche \"The Death of Emmett Till\" di Bob Dylan. Nessun'altra canzone \u00e8 cos\u00ec legata alla lotta politica per l'uguaglianza condotta dai neri. Fin dai primi tempi venne salutata come \"la Marsigliese nera\", oppure osteggiata come \"propaganda\", nel corso del tempo venne percepita come una domanda di rispetto e giustizia.\nMolto importante per la storia della ricezione del brano fu il libro di Angela Davis \"Blues Legacies and Black Feminism\": mentre in precedenza la Holiday era spesso presentata come una \"semplice cantante d'intrattenimento\", quasi solo uno strumento per far conoscere la canzone, la Davis, a seguito di varie ricerche, tracci\u00f2 il ritratto di una donna ben consapevole del valore e dell'importanza di \"Strange Fruit\". Sebbene essa facesse parte del suo repertorio standard, Billie cerc\u00f2 sempre di variarne l'interpretazione come poche altre canzoni. La Davis interpreta la canzone come un'autorevole ripresa della tradizione di protesta e resistenza sempre presente nella musica e nella cultura dei neri americani.\nLa rivista \"TIME\", che nel 1939 aveva bollato \"Strange Fruit\" come \"propaganda in musica\", 60 anni dopo la elesse \"Canzone del XX secolo\". Nel 2002, la Library of Congress la selezion\u00f2 assieme ad altre 49 canzoni per i 50 dischi da inserire per quell'anno nel National Recording Registry.\n\"Strange Fruit\" fu a lungo ostracizzata dalla radio statunitense, e la BBC si rifiut\u00f2 all'inizio di trasmetterla; ai tempi dell'apartheid trasmettere la canzone era ufficialmente vietato per le stazioni radio del Sudafrica."}
{"id": "1499441", "revid": "834", "url": "https://it.wikipedia.org/wiki?curid=1499441", "title": "Utz", "text": ""}
{"id": "1499449", "revid": "1494169", "url": "https://it.wikipedia.org/wiki?curid=1499449", "title": "UTZ", "text": ""}
{"id": "1499456", "revid": "111373", "url": "https://it.wikipedia.org/wiki?curid=1499456", "title": "Motomondiale 1949", "text": "La stagione 1949 \u00e8 stata la prima del Motomondiale. La prima gara in assoluto della storia del campionato fu il Tourist Trophy, disputatasi tra il 13 (lo Junior TT) e il 17 giugno (Lightweight e Senior TT). Cinque le classi previste: quattro per le moto sciolte (125, 250, 350 e 500) e i sidecar (con motori da 600 cm\u00b3).\nIl contesto.\nLa stagione inaugurale del Mondiale fu in realt\u00e0 una versione \"breve\" del campionato europeo dell'anteguerra. Moto, circuiti e piloti erano tutti strettamente europei, con l'eccezione di una manciata di corridori di origine australiana e neozelandese. Il circuito di Monza era l'unico impianto permanente del campionato, mentre gli altri cinque erano ricavati da strade di normale circolazione.\nIl sistema di assegnazione del punteggio, vigente solo quest'anno, prevedeva 10 punti al primo classificato in ogni categoria, 8 al secondo, 7 al terzo, 6 al quarto e 5 al quinto. Veniva inoltre assegnato 1 punto all'autore del giro pi\u00f9 veloce, a condizione che riuscisse a terminare la gara. Nelle classi 125 e nei sidecar venivano considerati tutti i risultati ottenuti, mentre in 250, 350 e 500 erano tenuti validi solo i migliori tre risultati della stagione. A causa delle polemiche seguite all'attribuzione del punteggio nella classe 500, il cui campionato viene deciso da una discutibile e contraddittoria interpretazione del regolamento, lo stesso viene cassato e modificato per la successiva stagione.\nLe 6 gare in programma erano distribuite in un arco temporale piuttosto ridotto: dopo l'esordio ad inizio giugno, l'ultima gara, il GP delle Nazioni, si svolse meno di tre mesi dopo, il 4 settembre. Tra l'altro tre delle gare, il GP di Svizzera, quello d'Olanda e quello del Belgio furono molto ravvicinati, nell'arco di soli 16 giorni tra il 2 e il 17 luglio.\nIl Mondiale si risolse in un duello tra moto e piloti britannici e italiani, con i primi che ottennero i titoli di 350 (con Freddie Frith, vincitore di tutti i GP della stagione), 500 e sidecar, mentre in 125 e 250 si affermarono accoppiate italiane. Da segnalare il fatto che nell'ottavo di litro andarono a punti solo moto e piloti italiani.\nTra le curiosit\u00e0 il fatto che il GP dell'Ulster vide al via le tre classi presenti contemporaneamente, impedendo di fatto la partecipazione alle gare in pi\u00f9 di una classe.\nSistema di punteggio e legenda.\nIn aggiunta un punto supplementare a chi aveva realizzato il giro pi\u00f9 veloce in gara tra i piloti giunti al traguardo.\nLe classi.\nClasse 500.\nLa prima edizione del Motomondiale si svolge in pieno dopoguerra e piloti e case sono costretti a partecipare con moto e tecnologie risalenti al decennio precedente. Su pressione delle case inglesi infatti, la Federazione vieta l'uso del compressore e delle benzine speciali ad alto numero di ottano, tecnologie gi\u00e0 ampiamente sviluppate dalle concorrenti italiane e tedesche d'anteguerra.\nFra le fabbriche inglesi, la Norton si schiera al via con il classico monocilindrico, al contrario della AJS che partecipa con una bicilindrica parallela, soprannominata \"porcospino\", priva per\u00f2 del compressore per il quale era stata progettata. La Moto Guzzi \u00e8 costretta dal regolamento a rispolverare un'obsoleta bicilindrica. Insieme alla AJS, la Gilera \u00e8 certamente la pi\u00f9 colpita dall'imprevisto divieto per il compressore che viene eliminato dall'altrimenti inarrivabile \"500 4C\" d'anteguerra. Un nuovo motore raffreddato ad aria \u00e8 provvisoriamente approntato dall'ing. Remor, mentre lo sviluppo definitivo della versione \"atmosferica\", scende in gara solo nel GP delle Nazioni. Il provvedimento chiude anche definitivamente la carriera, promettente e mai iniziata, della Bianchi 500 4 cilindri sovralimentata, collaudata a poche settimane dall'inizio del conflitto ed ora esclusa, senza aver gareggiato.\nPrima dell'ultima prova a Monza, l'inglese Leslie Graham era saldamente al comando della classifica e solo un suo ritiro poteva rimettere in gioco il rivale Nello Pagani. Il giorno della gara accade proprio questo: Pagani vince, mentre il pilota della AJS si ritira a causa di un incidente alla curva di Lesmo causato da Carlo Bandirola. A questo punto i due sono a pari punti (sui migliori tre risultati), ma l'italiano ha 10 lunghezze di vantaggio nel conteggio totale che lo renderebbero Campione del Mondo.\nSi scatena quindi una disputa sull'interpretazione del regolamento ufficiale (redatto in francese) secondo il quale si sarebbe dovuto assegnare un punto all'autore del giro pi\u00f9 veloce in gara, se classificato. Secondo la Federazione Motociclistica Italiana, il punto avrebbe dovuto essere assegnato all'autore del giro pi\u00f9 veloce \"solo\" se questo avesse concluso la gara, mentre per gli inglesi il punto andava comunque assegnato a uno dei piloti classificati. Il problema era nato durante il Gran Premio di Svizzera, quando l'autore del giro pi\u00f9 veloce (Ted Frend) non era giunto al traguardo e il punto \"supplementare\" era stato assegnato a Graham, autore del secondo giro pi\u00f9 veloce e primo al traguardo.\nLa FIM decide di dare ragione agli inglesi, forse anche per compensare l'incidente sub\u00ecto da Graham all'ultima gara proprio a causa di un pilota italiano e Leslie Graham diventa il primo campione del mondo della Classe 500.\nClasse 350.\nLa categoria delle 350 cm\u00b3 viene vinta dal quarantenne inglese Freddie Frith (Velocette) che vince tutte le gare del campionato e fa segnare tutti i giri veloci. Non chiude la stagione a punteggio pieno solo perch\u00e9 durante il GP del Belgio il suo giro veloce viene eguagliato dal compagno di squadra Bob Foster e viene cos\u00ec assegnato mezzo punto a testa.\nIl 1949 fu anche l'ultimo anno di corse di Frith, ritiratosi a fine stagione.\nTutti i piloti di questa categoria sono di madrelingua inglese. Fanno eccezione solo gli italiani Bruno Bertacchini ed Enrico Lorenzetti (entrambi su Moto Guzzi) e l'olandese Lous van Rijswijk su Velocette; nessuno di questi riusc\u00ec per\u00f2 ad ottenere punti validi per la classifica iridata.\nFra i partecipanti nella categoria vi sono anche due dei Campioni del Mondo della stagione in altre classi: quello della 500 Leslie Graham (secondo al Bremgarten con una AJS) e Eric Oliver, iridato nei sidecar (con una Velocette \u00e8 ventunesimo allo Junior TT).\nNella classifica costruttori appaiono i nomi di sole tre aziende, tutte britanniche; al primo posto ovviamente la Velocette a punteggio pieno, seguita da AJS e Norton.\nClasse 250.\nLa prima stagione della Classe 250 viene disputata solamente su 4 prove. \u00c8 tuttavia la categoria pi\u00f9 incerta, con 4 vincitori diversi nelle gare disputate.\nIn classifica generale trionfa l'accoppiata italiana Bruno Ruffo/Moto Guzzi. Il pilota di Verona, grazie a 3 risultati utili su 4, si impone sul connazionale Dario Ambrosini, pilota Benelli e vincitore della prova di Monza. In questa classe \u00e8 netto il dominio delle moto italiane rispetto alle obsolete moto inglesi, fa eccezione solo la Norton di Ron Mead che chiude il campionato al terzo posto.\nPer quanto riguarda la classifica costruttori la competizione fu molto meno accesa, tre dei vincitori dei singoli gran premi erano infatti equipaggiati con motoveicoli della casa di Mandello del Lario; ai punti relativi alla posizione in classifica (3 vittorie ed un secondo posto) si aggiunsero anche quelli per il giro pi\u00f9 veloce ottenuto in tre occasioni.\nClasse 125.\nNelle ottavo di litro, l'anno di esordio del Motomondiale \u00e8 dominato da moto e piloti italiani. Nelle 3 prove disputate vanno a punti solo piloti italiani con moto italiane.\nIl vincitore del Campionato \u00e8 Nello Pagani su FB Mondial che con 2 vittorie in Svizzera e Olanda trionfa davanti a Renato Magi su Moto Morini. Il vincitore dell'ultima gara sul circuito di Monza \u00e8 invece Gianni Leoni (Mondial) che chiude la stagione al 5\u00ba posto, superato in classifica dalle giovani promesse Umberto Masetti e Carlo Ubbiali, in quell'anno al suo debutto in un campionato.\nLa vittoria nel campionato costruttori and\u00f2 alla Mondial che precedette la Moto Morini e la MV Agusta.\nSidecar.\nAnche i sidecar, come le 125, disputano la stagione inaugurale su 3 prove (Svizzera, Belgio e Italia).\nVincitori del primo mondiale sono gli inglesi Oliver / Jenkinson su Norton che con due vittorie e tre giri veloci battono la coppia italiana Frigerio/Dobelli (Gilera), vincitori dell'ultima tappa sul circuito di Monza.\nIn questa classe \u00e8 avvenuto il debutto della prima donna nel Motomondiale. Si tratta della svizzera Marie M\u00fchlemann che ha partecipato al gran premio di casa come passeggera del marito Fritz (Norton) chiudendo in settima posizione.\nDebutta con i sidecar anche il giovane svizzero Luigi Taveri passeggero del fratello Hans, sempre su Norton.\nDa segnalare purtroppo anche la morte, al primo giro del Gran Premio del Belgio, dell'equipaggio Edouard Bruylant/Hurst a causa di un incidente.\nPer quanto riguarda i costruttori, come gi\u00e0 per le 125 e le 350, furono solamente tre le case in classifica, oltre a Norton e Gilera che equipaggiavano i primi due equipaggi in classifica, solamente la BMW ottenne dei punti iridati."}
{"id": "1499473", "revid": "120558190", "url": "https://it.wikipedia.org/wiki?curid=1499473", "title": "Cursillos de Cristiandad", "text": "Il Movimento dei \"Cursillos de Cristiandad\" o \"di Cristianit\u00e0\" \u00e8 un movimento ecclesiale cattolico internazionale.\n\"Cursillo\" significa in spagnolo \"piccolo corso\", e normalmente dura tre giorni; in esso viene presentato ci\u00f2 che \u00e8 fondamentale nel cristianesimo, e cio\u00e8 Cristo, la Chiesa, la vita in grazia. Tale presentazione viene fatta non soltanto in modo dottrinale, ma soprattutto attraverso la narrazione di \"esperienze di vita\" (\"vivenze\") che vogliono essere esempio e stimolare a condurre una vita secondo i dettami del cristianesimo, condotta dalla singola persona (\"vivenza\") in un contesto comunitario (\"convivenza\").\nI \"Cursillos\" sono riconosciuti come rispondenti pienamente ai criteri di ecclesialit\u00e0 indicati nell'esortazione apostolica \"Christifideles laici\" (n. 30).\nBreve storia.\nIl primo \"Cursillo\" si svolse a Cala Figuera, vicino a Palma di Maiorca, in Spagna il 20 agosto 1944 dopo un lungo periodo di preparazione. Eduardo Bonnin fu il fondatore del movimento. Egli ha sempre proclamato che:\nIn Italia il primo \"Cursillo\" si tenne a Fermo nel 1963.\nFinalit\u00e0.\nI \"Cursillos\" si inseriscono in particolare nella pastorale profetica della Chiesa, configurandosi essenzialmente come Movimento di evangelizzazione. In modo specifico i \"Cursillos\" si collocano nella pastorale \"kerygmatica\"\", ossia del \"primo annuncio\" rivolto ai tanti \"lontani\" del nostro tempo.\nAttraverso le persone convertite e innamorate di Cristo, il movimento vuole portare il Vangelo negli ambienti per \"fermentarli\" in senso cristiano.\nSu questa base il movimento si pone al servizio della pastorale diocesana e parrocchiale, aiutandola a superare il rischio di ridursi a semplice pastorale di conservazione. Il movimento, in particolare, abbraccia la pastorale d'ambiente, operando non tanto \"all'ombra del campanile\", quanto piuttosto nei luoghi in cui gli uomini conducono la loro vita ordinaria. Secondo Eduardo Bonnin:\nInfluenze ecclesiali.\nKiko Arg\u00fcello, nel fondare il Cammino neocatecumenale, ne imit\u00f2 l'annuncio kerygmatico.\nIl Rinnovamento carismatico cattolico nacque nel 1967 presso alcuni studenti dell'Universit\u00e0 Cattolica di Duquesne che provenivano dall'esperienza dei \"Cursillos\"."}
{"id": "1499475", "revid": "15756", "url": "https://it.wikipedia.org/wiki?curid=1499475", "title": "Atopia", "text": "L'atopia, detta anche sindrome atopica, \u00e8 una predisposizione genetica a sviluppare alcune reazioni anafilattiche. L'atopia pu\u00f2 avere una componente ereditaria, anche se il contatto con l'allergene deve avvenire prima che si sviluppi la reazione di ipersensibilit\u00e0.\nIl termine \"atopia\" \u00e8 stato coniato da Coca e Cooke nel 1923. Molti medici utilizzano il termine \"atopia\" ad indicare qualsiasi reazione IgE-mediata (quindi anche le reazioni appropriate e proporzionate). Molti pediatri riservano invece il termine \"atopia\" ad una predisposizione geneticamente mediata da una reazione IgE eccessiva.\nEtimologia.\nIl termine atopia deriva dal greco \u1f00\u03c4\u03bf\u03c0\u03af\u03b1 (\"fuori posto\", \"speciale\", \"insolito\"), ad indicare proprio la reazione che provoca la malattia bizzarra e non usuale.\nSegni e sintomi.\nL'atopia \u00e8 una sindrome caratterizzata da una tendenza ad essere \"iperallergici\". Una persona affetta da atopia si presenta tipicamente con una o pi\u00f9 delle seguenti manifestazioni cliniche: eczema (dermatite atopica), rinite allergica (febbre da fieno), congiuntivite allergica o asma allergico. I pazienti con atopia hanno anche una tendenza a sviluppare allergie alimentari.\nI pazienti con atopia si presentano di solito con quella che viene definita come la \"triade allergica\" dei sintomi, cio\u00e8, eczema (dermatite atopica), febbre da fieno (rinite allergica), e l'asma indotta da allergia (asma allergico). Hanno anche una tendenza ad avere allergie alimentari, ed altri sintomi caratterizzati dalla loro stato iperallergico. A titolo di esempio l'esofagite eosinofila si trova spesso associata con le allergie atopiche.\nLa sindrome atopica pu\u00f2 essere fatale per una minoranza di soggetti, e cio\u00e8 per coloro che sviluppano gravi reazioni allergiche, come l'anafilassi, causate da reazioni al cibo od allergeni ambientali.\nFisiopatologia.\nLe singoli componenti della sindrome atopica sono tutte causate, almeno in parte, da allergia (reazioni di ipersensibilit\u00e0 di tipo I). Pertanto, le risposte atopiche appaiono dopo che il corpo \u00e8 stato esposto a diversi allergeni, per esempio pollini, peli, acari della polvere, alcuni alimenti, od irritanti fisico/chimici. Anche se l'atopia ha diverse definizioni, in generale, si pu\u00f2 definire a partire dalla presenza di elevati livelli nel siero, totali e allergene-specifici, di IgE. Questo fatto determina una reazione positiva del prick test cutaneo per gli allergeni comuni.\nCause.\nReazioni atopiche sono causate da reazioni di ipersensibilit\u00e0 localizzata ad un allergene. L'atopia sembra mostrare una forte componente ereditaria. Uno studio conclude affermando che il rischio di sviluppare la dermatite atopica (3%) oppure atopia in generale (7%) \"aumenta di un fattore due se gi\u00e0 qualche membro di primo grado della famiglia soffre di atopia\".\nSi ritiene che anche i fattori ambientali giochino un ruolo nello sviluppo della atopia, e l'\"ipotesi dell'igiene\" \u00e8 uno dei paradigmi ad oggi disponibili che pu\u00f2 spiegare il forte aumento di incidenza delle malattie atopiche. Questa ipotesi propone che l'eccesso di \"pulizia\" nell'ambiente di un infante o di un bambino possa portare ad una diminuzione del numero degli stimoli infettivi che sono necessari per il corretto sviluppo del sistema immunitario. La riduzione dell'esposizione a stimoli infettivi pu\u00f2 determinare uno squilibrio tra elementi di risposta infettiva ed elementi di risposta allergica all'interno del sistema immunitario.\nAlcuni studi suggeriscono anche che la dieta materna durante la gravidanza possa essere un fattore causale nelle malattie atopiche (inclusa l'asma) della prole, suggerendo che antiossidanti, alcuni lipidi, ed una dieta mediterranea possano aiutare a prevenire le malattie atopiche.\nLo studio multicentrico PARSIFAL nel 2006, coinvolgendo 6630 bambini in et\u00e0 compresa tra i 5 ed i 13 anni in 5 paesi europei, ha suggerito che l'uso restrittivo di antibiotici ed antipiretici \u00e8 associato ad un ridotto rischio di malattie allergiche nei bambini.\nGenetica.\nVi \u00e8 una forte predisposizione genetica verso l'atopia, soprattutto dalla componente materna. In considerazione della forte familiarit\u00e0 si \u00e8 cercato di mappare i geni di suscettibilit\u00e0 per l'atopia. Questi sono stati esaminati, ma, in sostanza, i geni dell'atopia tendono ad essere coinvolti in reazioni allergiche od altre reazioni del sistema immunitario.\nSovrainfezioni da Stafilococco aureo.\nI pazienti affetti da eczema atopico spesso migliorano con la somministrazione di antibiotici o con lavaggi cutanei a base di soluzioni contenenti cloro (ad esempio soluzione acquosa di sodio ipoclorito allo 0,05%), per controllare la colonizzazione batterica sulla pelle.\nMutazioni della filaggrina (una proteina che fa parte dello strato cellulare profondo dell'epidermide) sono associate con eczema atopico, e possono contribuire alla eccessiva secchezza della pelle ed alla perdita della funzione di barriera della pelle normale. \u00c8 possibile che le mutazioni della filaggrina e la perdita della normale barriera cutanea rendano possibile la colonizzazione della pelle da parte dello Stafilococco aureo.\nL'eczema atopico \u00e8 spesso associato a difetti genetici in alcuni geni che controllano le risposte allergiche. Perci\u00f2 alcuni ricercatori hanno suggerito che l'eczema atopico possa essere una reazione allergica ad un'aumentata colonizzazione della pelle da parte dello Stafilococco aureo. Un segno distintivo di eczema atopico \u00e8 una reazione positiva con pomfo ad un test cutaneo con inoculazione di antigeni di S.Aureo. Inoltre, numerosi studi hanno documentato che nei pazienti affetti da eczema atopico \u00e8 presente una risposta IgE-mediata allo S.Aureo. Il deciso miglioramento dell'eczema atopico osservabile con la somministrazione di antibiotici o bagni con soluzioni clorate \u00e8 di supporto all'ipotesi che la colonizzazione da Stafilococco Aureo sia fondamentale per la comparsa di eczema atopico.\nTrattamento.\nCorticosteroidi: prednisone orale viene a volte prescritto per i casi pi\u00f9 gravi.\nL'uso di steroidi topici evita molti degli effetti collaterali ed indesiderabili correlati alla somministrazione sistemica del farmaco. Gli steroidi topici sono molto efficaci nel controllare il prurito e l'eruzione che accompagna l'eczema atopico. Anche gli steroidi topici presentano alcuni effetti collaterali e pertanto il paziente viene invitato ad utilizzare tali farmaci con moderazione e solo se necessario.\nImmunomodulatori: pimecrolimus e tacrolimus sono farmaci immunosoppressori attivi per uso topico. Questi farmaci inibiscono la sintesi ed il rilascio di citochine infiammatorie da parte dei linfociti T e il rilascio di mediatori infiammatori da parte delle mastcellule. Creme ed unguenti si sono resi disponibili nel 1980, e sono talvolta prescritti per l'eczema atopico. Le reazioni indesiderate all'uso degli immunomodulatori (circa il 20% dei pazienti trattati) comportano sensazione di bruciore, irritazione, prurito od eritema. La Food and Drug Administration ha diffuso una raccomandazione finalizzata all'impiego del farmaco come seconda scelta e per brevi periodi di tempo. dagli studi effettuati sugli animali ed in un numero limitato di pazienti \u00e8 emerso infatti un aumento del rischio di sviluppare linfomi, adenomi della tiroide e fotocarcinogenesi."}
{"id": "1499478", "revid": "767487", "url": "https://it.wikipedia.org/wiki?curid=1499478", "title": "Jupiter-C", "text": "Il razzo Jupiter-C fu un vettore studiato per missioni scientifiche usato per tre voli sub-orbitali nel biennio 1956 - 1957. Fu sviluppato dalla ABMA, Army Ballistic Missile Agency, e tutti e tre i lanci avvennero a Cape Canaveral.\nDescrizione.\nOgni vettore era essenzialmente una versione modificata del missile Redstone con gli ultimi due stadi superiori a combustibile solido, mentre gli altri serbatoi erano 2,4 metri pi\u00f9 lunghi per ospitare una quantit\u00e0 maggiore di propellente. La strumentazione di bordo fu semplificata e resa pi\u00f9 leggera.&lt;BR&gt;\nIl secondo stadio consisteva in 11 versioni semplificate del razzo Sergeant, mentre il terzo stadio era costituito da tre Sergeant in cluster. Ogni stadio aveva la sua strumentazione di bordo per il controllo del volo.&lt;BR&gt;\nDurante il funzionamento del primo stadio, il volo era controllato da un autopilota a giroscopio, che agiva tramite dei servocomandi sia sulle alette che sull'ugello di scarico dei gas. Il Jupiter-C veniva lanciato verticalmente, successivamente, dopo l'accensione del secondo stadio, si inclinava di 40\u00b0 rispetto all'orizzonte e continuava il volo. Il primo stadio funzionava per 157 secondi e il suo distacco avveniva grazie a piccole cariche esplosive, successivamente grazie ad un comando inviato da terra si accendevano i motori del secondo stadio, 247 secondi dopo il lancio. L'accensione del terzo stadio serviva solo a far raggiungere l'apogeo al carico utile.\nQuesto sistema fu inventato da Wernher von Braun nel 1956 ed evitava di avere un sistema di controllo volo situato in cima al vettore.\nSuccessivamente fu sviluppato il vettore Juno I, destinato ad immettere in orbita dei satelliti, basato sul Jupiter-C, ma con un ulteriore stadio in cima.\nIl razzo Jupiter-C fu utilizzato come piattaforma sperimentale per testare la resistenza dei materiali durante il rientro nell'atmosfera.\nVoli.\n20 settembre 1956: Trasporta un carico di 39,2 kg a 1.100 km di altezza con una velocit\u00e0 di 7 m/s, distanza di 5.300 km da Cape Canaveral.\n15 maggio 1957: Trasporta un cono di materiale ablativo di 140 kg per dei test di resistenza a 560 km di altezza ad una distanza di 1.100 km da Cape Canaveral.\n8 agosto 1957: Trasporta il cono del Jupiter, in scala 1/3, fatto di materiale ablativo per dei test di resistenza a 560 km di altezza ad una distanza di 2.140 km da Cape Canaveral."}
{"id": "1499481", "revid": "1305772", "url": "https://it.wikipedia.org/wiki?curid=1499481", "title": "Contratto di solidariet\u00e0", "text": "I contratti di solidariet\u00e0 o contributi di solidariet\u00e0 sono una tipologia di contratto di lavoro, che prevede la riduzione del monte ore e della retribuzione.\nIl contratto di solidariet\u00e0 permette di evitare i licenziamenti individuali e collettivi, distribuendo il risparmio di ore lavorate sulla totalit\u00e0 della forza-lavoro, con il cosiddetto \"lavorare meno per lavorare tutti\". \u00c8 anche uno strumento contrattuale per mantenere le diverse professionalit\u00e0 all'interno delle aziende, evitandone la chiusura o la delocalizzazione.\nAspetti economici.\nIn termini economici, un calo della quantit\u00e0 prodotta e venduta (e del fatturato) pari al 50% non pu\u00f2 essere compensato con uguale taglio lineare del 50% al costo della forza-lavoro (es. licenziando met\u00e0 del personale), se \u00e8 vero che:\nLa perdita del \"know-how\" costituisce generalmente un danno notevole per le imprese, sia in termini di competenze legate al \"core business\" portate in altre aziende magari concorrenti dal personale che vi trova una nuova occupazione, che in termini di perdita delle competenze specifiche (pregresse e acquisite durante l'esperienza lavorativa) delle risorse umane in uscita. Anche laddove il \"know-how\" possa essere recuperato, esistono dei costi di selezione e formazione del personale, e dei tempi minimi tecnici per ricreare le competenze necessarie formando le risorse umane direttamente in azienda, e per riportarle ai livelli di produttivit\u00e0 pre-crisi. La mancata capitalizzazione in azienda del fattore umano pu\u00f2 ritardare o far perdere del tutto le congiunture favorevoli ad una ripresa economica.\nNel mondo.\nGermania.\nLa riduzione di orario (\"Kurzarbeit \") \u00e8 regolata da una legge del 1910 che introduce un'integrazione salariale dello Stato a seguito di un accordo fra datore e sindacati per la riduzione collettiva dell'orario di lavoro, in assenza di licenziamenti collettivi.\nSenza l'integrazione statale del salario, una politica di riduzione dell'orario \u00e8 praticabile con difficolt\u00e0 dove il reddito da lavoro \u00e8 medio-basso.\nQuesta politica di finanziare il mantenimento dell'impiego e la riduzione dell'orario fu introdotta allo scopo di evitare licenziamenti di massa e trattenere le varie professionalit\u00e0 nelle aziende, contenere la disoccupazione.\nL'esigenza nacque dalla considerazione che la disoccupazione di lungo periodo \u00e8 correlata alla rinuncia a cercare un nuovo impiego e nuova formazione, ad una perdita delle competenze acquisite, e spesso a un danno psicologico della persona.\nItalia.\nTale tipologia di contratti vennero introdotti con il decreto legge 30 ottobre 1984 n. 726, convertito in legge 19 dicembre 1984 n. 863.\nLa legge prevede che quelle aziende, che abbiano stipulato appositi contratti collettivi aziendali di lavoro con i sindacati aderenti alle confederazioni maggiormente rappresentative\nsul piano nazionale, possano ricorrere a tali tipologie contrattuali al fine di:\nNel caso dei contratti di solidariet\u00e0 difensiva \u00e8 prevista un'integrazione da parte INPS di una parte della retribuzione persa e comunque variabile negli anni.\nNota: Questa voce va aggiornata con le recenti modifiche INPS: \u00e8 necessario fare riferimento al sito INPS per ulteriori informazioni.\nIl decreto legge 20 maggio 1993 n. 148, convertito con modificazioni in legge 19 luglio \n1993 n. 236, estese tale tipologia di contratto alle imprese non rientranti nel regime di cassa integrazione guadagni straordinaria (CIGS)."}
{"id": "1499485", "revid": "228587", "url": "https://it.wikipedia.org/wiki?curid=1499485", "title": "Giuseppe Abagnale", "text": ""}
{"id": "1499486", "revid": "1784425", "url": "https://it.wikipedia.org/wiki?curid=1499486", "title": "Primi ministri del Libano", "text": "I Primi ministri del Libano sono a capo del governo libanese. \nIn base ad una consuetudine costituzionale, il capo del governo libanese dev'essere un musulmano sunnita. Tuttavia, nel passato, alcuni di essi sono stati di religione cristiana. \nIn caso di assenza del presidente della Repubblica ne svolge le funzioni."}
{"id": "1499488", "revid": "110157", "url": "https://it.wikipedia.org/wiki?curid=1499488", "title": "Grails", "text": "Grails \u00e8 un framework open source per applicazioni web progettato per consentire un'elevata produttivit\u00e0. \u00c8 basato sul linguaggio di programmazione Groovy, un linguaggio dinamico eseguito sulla piattaforma Java. Grails \u00e8 stato creato per dare agli sviluppatori Java funzionalit\u00e0 per lo sviluppo di applicazioni web che non erano mai state disponibili prima.\nSiccome Grails \u00e8 un framework web, non include nessuno strumento per servire altre architetture. Il lavoro di sviluppo cominci\u00f2 nel luglio 2005 e la versione 0.1 venne pubblicata il 29 marzo 2006.\nPanoramica.\nGrails \u00e8 stato sviluppato con molteplici obiettivi:\nProduttivit\u00e0.\nGrails ha tre caratteristiche che aumentano significativamente la produttivit\u00e0 degli sviluppatori rispetto ai framework Java tradizionali:\nNessuna configurazione XML.\nTipicamente, creare un'applicazione web in Java comporta la configurazione di ambienti e framework prima e durante lo sviluppo. Questa configurazione \u00e8 molto spesso contenuta in file XML per facilitare il lavoro ed evitare di introdurre queste configurazioni all'interno del codice applicativo.\nL'XML fu inizialmente utilizzato in quanto dava maggiore coerenza alla configurazione delle applicazioni. Negli ultimi anni \u00e8 per\u00f2 divenuto evidente che sebbene l'XML sia ottimo per la configurazione, esso diventa tedioso per la preparazione di un ambiente. Questo pu\u00f2 incidere negativamente sulla produttivit\u00e0 in quanto gli sviluppatori perdono tempo a comprendere e manutenere la configurazione del framework con il crescere dell'applicazione. Aggiungere o cambiare le funzionalit\u00e0 di un'applicazione che fa uso di una configurazione XML aggiunge un passo aggiuntivo allo scrivere il codice applicativo, che rallenta la produttivit\u00e0 e pu\u00f2 ridurre l'agilit\u00e0 dell'intero processo.\nGrails elimina la necessit\u00e0 di aggiungere configurazioni in file XML. Il framework fa invece uso di una serie di regole o convenzioni, analizzando il codice delle applicazioni basate su Grails. Per esempio, una classe il cui nome termina con codice_1 (ad esempio codice_2) viene considerato un controller web.\nAmbiente di sviluppo pronto all'uso.\nUtilizzando i tradizionali strumenti per la programmazione Java, la configurazione degli ambienti \u00e8 a carico del programmatore. Grails fornisce fin dall'installazione un ambiente di sviluppo gi\u00e0 operativo che non necessita di configurazione per poter iniziare a sviluppare. Tutte le librerie necessarie sono incluse nella distribuzione di Grails, che prepara automaticamente l'ambiente di deploy/esecuzione.\nFunzionalit\u00e0 disponibili tramite Mixin.\nGrails fornisce metodi dinamici per diverse classi tramite mixin. Un mixin \u00e8 una funzionalit\u00e0 (nel caso di Grails i mixin sono metodi) aggiunta dinamicamente ad una classe come se fosse compilata nel programma.\nQuesti metodi dinamici permettono agli sviluppatori di eseguire operazioni senza dover implementare interfacce o estendere le classi base. Grails fornisce metodi dinamici in base al tipo di classe. Per esempio le classi di dominio hanno metodi per automatizzare le operazioni di persistenza come \"save\", \"delete\" e \"find\"."}
{"id": "1499492", "revid": "767487", "url": "https://it.wikipedia.org/wiki?curid=1499492", "title": "Bretea Rom\u00e2n\u0103", "text": "Bretea Rom\u00e2n\u0103 \u00e8 un comune della Romania di 2.929 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 13 villaggi: B\u0103\u021b\u0103lar, Bercu, Bretea Rom\u00e2n\u0103, Bretea Streiului, Covragiu, G\u00e2n\u021baga, M\u0103ceu, Ocoli\u0219u Mare, Plopi, Ru\u0219i, V\u00e2lcele, V\u00e2lcelele Bune, V\u00e2lcelu\u021ba."}
{"id": "1499493", "revid": "287204", "url": "https://it.wikipedia.org/wiki?curid=1499493", "title": "Bretea Romana", "text": ""}
{"id": "1499500", "revid": "309289", "url": "https://it.wikipedia.org/wiki?curid=1499500", "title": "UZA", "text": ""}
{"id": "1499502", "revid": "842", "url": "https://it.wikipedia.org/wiki?curid=1499502", "title": "Silicon &amp; Synapse", "text": ""}
{"id": "1499505", "revid": "2128848", "url": "https://it.wikipedia.org/wiki?curid=1499505", "title": "Daniele Battaglia", "text": "\u00c8 figlio di Dodi Battaglia, il chitarrista dei Pooh.\nBiografia.\nAl termine delle scuole superiori presso l'istituto ITIS Ettore Majorana di San Lazzaro di Savena come perito in elettronica e telecomunicazioni, si diploma come tecnico del suono e inizia il suo percorso artistico, come conduttore, in una piccola emittente radiofonica bolognese.\nFino al 2000 collabora con l'etichetta discografica del padre come autore, compositore e produttore musicale. Nel 2002 diviene professionista, passando alla conduzione di programmi per le emittenti radiofoniche Lattemiele e Tam Tam Network, dove si occupa anche della direzione artistica. Nel 2005 entra a fare parte del Gruppo Radio Italia, quotidianamente impegnato come volto e voce di Radio Italia Solo Musica Italiana, anche nella presentazione di eventi live. Nel 2007 inizia la sua carriera televisiva conducendo su Canale 5 con Roberta Capua \"Buon Compleanno Radio Italia\", per festeggiare i primi 25 anni dell'emittente radiofonica, il concerto trasmesso dal Datch Forum di Milano con grandi artisti musicali italiani.\nNel 2008 termina il suo rapporto con l'emittente radiofonica. Daniele fa il suo debutto come cantante nel gennaio 2007, grazie al sodalizio artistico con Brenda (figlia d'arte anch'ella giacch\u00e9 il padre, oggi discografico, \u00e8 stato il bassista dei Gens), con la quale raggiunge la testa della classifica di vendita dei singoli con la canzone \"Vorrei dirti che \u00e8 facile\". Un progetto musicale, prodotto dal padre e con questi musicato, con il testo di Giovanni Gotti, per l'etichetta discografica Duck Record, scartato dalla commissione selezionatrice del Festival di Sanremo, ma che si attesta al trentacinquesimo posto nella classifica annuale italiana dei singoli pi\u00f9 venduti.\n\"Tutto il mare che vorrei\" \u00e8 il suo album di esordio, prodotto ed interamente arrangiato da Danilo Ballo e da Dodi Battaglia, uscito il 29 febbraio 2008 e prodotto dall'etichetta discografica Solomusicaitaliana e distribuito dalla Edel. \u00c8 stato anticipato dai singoli \"Fresco\", pubblicato nell'estate 2007, che ha raggiunto la quarta posizione della classifica italiana, \"Tutte ma nessuna\" e \"Oltre il limite che c'\u00e8\". Daniele Battaglia ha portato la canzone \"Voce nel vento\", in gara nella Categoria Giovani al Festival di Sanremo 2008 brano che viene eliminato nella prima serata.\nSuccessivamente viene ristampato l'album d'esordio \"Tutto il mare che vorrei\", con l'aggiunta del brano sanremese e tutti i videoclip da lui realizzati. Nel 2009 realizza l'inno di una delle due squadre di basket di Bologna, la Fortitudo, dal titolo \"Uno di voi\"; sempre nello stesso anno \u00e8 l'inviato della trasmissione \"Stranamore\" su Retequattro. Nel 2009 esce il suo secondo album dal nome \"Daniele Battaglia\", anticipato dal singolo scritto da Paolo Nutini \"Parole impreviste\", con testi del poeta Alessandro Quattrone; nello stesso anno lavora in qualit\u00e0 di dj e speaker a Radio 105.\nNel 2010 ha partecipato e vinto la settima edizione del reality show di Rai 2 \"L'isola dei famosi\". Dopo la vittoria al reality show, affianca Emanuela Folliero nella conduzione del programma \"Sfilata d'amore e moda\", su Rete 4. Nell'autunno 2010 conduce \"Speciale X Factor\" su Rai Gulp, e da settembre \u00e8 ospite fisso di Simona Ventura nel programma calcistico \"Quelli che il calcio\", su Rai 2. Nel 2011 ritorna a far parte del cast de \"L'isola dei famosi\", questa volta nel ruolo di inviato in Honduras.\nDal 28 gennaio 2012 conduce il programma \"London Live 2.0\" in onda ogni sabato pomeriggio su Rai 2.\nIl 30 novembre 2012, dopo il trasferimento di Alessandro Cattelan su Radio Deejay, e quindi l'addio da \"105 all'Una\", Battaglia prende il suo posto. Dal 12 settembre 2016 \u00e8 co-conduttore insieme prima a Alan Caligiuri e poi a Diletta Leotta del format radiofonico \"105 Take Away\".\nNel 2017 e nel 2018 \u00e8 stato conduttore del \"Wind Summer Festival\", rispettivamente con Alessia Marcuzzi e Nicol\u00f2 De Devitiis nel 2017 e con Ilary Blasi e Rudy Zerbi nel 2018."}
{"id": "1499508", "revid": "767487", "url": "https://it.wikipedia.org/wiki?curid=1499508", "title": "Buce\u0219", "text": "Buce\u0219 \u00e8 un comune della Romania di 2.161 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 7 villaggi: Buce\u0219, Buce\u0219-Vulcan, Dup\u0103piatr\u0103, Groho\u021bele, Mih\u0103ileni, St\u0103nija, Tarni\u021ba."}
{"id": "1499510", "revid": "287204", "url": "https://it.wikipedia.org/wiki?curid=1499510", "title": "Buces", "text": ""}
{"id": "1499512", "revid": "123932771", "url": "https://it.wikipedia.org/wiki?curid=1499512", "title": "R\u0103zvan Lucescu", "text": "Biografia.\n\u00c8 il figlio dell'allenatore di calcio Mircea Lucescu.\nCarriera.\nGiocatore.\nHa giocato nel ruolo di portiere. In 15 stagioni giocate in Divizia A (ora Liga I) ha giocato 249 partite, vincendo un titolo nazionale nel 2002-2003, la sua ultima stagione, in cui ricopriva anche il ruolo di vicepresidente della societ\u00e0. Nel suo curriculum vanta anche una brevissima esperienza in Italia: difatti ad inizio carriera ha difeso in tre occasioni la porta del Crema 1908, compagine semiprofessionistica lombarda.\nAllenatore.\nDopo buone stagioni passate ad allenare il Bra\u0219ov (vittoria schiacciante nel campionato di serie B e storica promozione del club in serie A) ed il Rapid Bucarest (con cui ha partecipato alla Coppa UEFA arrivando fino ai quarti di finale e vincendo la Coppa di Romania), Lucescu \u00e8 stato ingaggiato dalla Federazione calcistica della Romania per guidare la nazionale. Dopo due anni, nel giugno 2011 viene sostituito nuovamente da Vitor Piturca e torna cos\u00ec ad allenare il Rapid Bucarest dove poi dopo un anno in cui riusc\u00ec a qualificare la squadra nei gruppi di Europa League e il quarto posto in campionato, \u00e8 costretto a lasciare per la crisi economica della societ\u00e0. Si trasferisce quindi in Qatar dove alla guida del Al Jaish ottiene buoni risultati in campionato (secondo posto) e in Champions League asiatica e la prima e storica vittoria del Club nella Qatar Stars Cup. Nel marzo del 2014 ritorna in Romania alla guida del Petrolul Ploie\u0219ti dove ritrova Adrian Mutu con cui aveva gi\u00e0 lavorato in Nazionale.\nIl 24 Settembre 2014, Lucescu firma un contratto con il Skoda Xanthi militante nella Super League Greca. Guida il club all'ottavo posto e alla sua prima finale della storia nella Coppa di Grecia del 2014. Termina il contratto nel giugno 2017 dopo un sesto posto. Il 11 agosto 2017 diventa il nuovo allenatore del : sotto la sua guida, il PAOK vince due Coppe di Grecia consecutive (2018 e 2019) e il \"double nazionale\" nel 2019, vincendo sia la Coppa sia il campionato greco. Dopo aver sfiorato il titolo l'anno prima, perso ai danni dell', Lucescu trascina il club di Salonicco a vincere il suo terzo titolo nella storia, a distanza di 34 anni dall'ultimo successo: inoltre, ottiene il titolo di campione di Grecia da imbattuto in trenta partite e interrompe dopo 31 anni il dominio delle tre squadre ateniesi. \nA fine stagione lascia l'incarico e si accorda con l' dove come collaboratori avr\u00e0 gli italiani Gianpaolo Castorina, Cristiano Bacci e Matteo Spatafora e tra i giocatori Sebastian Giovinco. Con il club saudita vince il campionato, la Coppa del Re dei Campioni e la Champions nel novembre 2019 battendo in finale i giapponesi dell\u2019; il mese seguente arriva quarto al Mondiale per club perdendo ai rigori la finalina contro i messicani del . Nel febbraio del 2021 viene esonerato con la squadra a cinque punti dalla capolista.\nStatistiche.\nAllenatore.\n\"Statistiche aggiornate al 7 novembre 2021.\" In grassetto le competizioni vinte."}
{"id": "1499515", "revid": "87909", "url": "https://it.wikipedia.org/wiki?curid=1499515", "title": "Aquae et ignis interdictio", "text": ""}
{"id": "1499517", "revid": "287204", "url": "https://it.wikipedia.org/wiki?curid=1499517", "title": "Andrea No\u00e9", "text": ""}
{"id": "1499519", "revid": "767487", "url": "https://it.wikipedia.org/wiki?curid=1499519", "title": "Bucure\u0219ci", "text": "Bucure\u0219ci \u00e8 un comune della Romania di 1.748 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 5 villaggi: Bucure\u0219ci, Curechiu, Meri\u0219or, Rovina, \u0218esuri."}
{"id": "1499520", "revid": "287204", "url": "https://it.wikipedia.org/wiki?curid=1499520", "title": "Bucuresci", "text": ""}
{"id": "1499522", "revid": "1924342", "url": "https://it.wikipedia.org/wiki?curid=1499522", "title": "UZI", "text": ""}
{"id": "1499525", "revid": "640277", "url": "https://it.wikipedia.org/wiki?curid=1499525", "title": "Explorer 3", "text": "L'Explorer 3 fu un satellite statunitense appartenente al Programma Explorer, era praticamente simile all'Explorer 1.\nLa missione.\nExplorer 3 fu lanciato il 26 marzo del 1958 alle 17:31:00 UTC tramite il vettore Jupiter-C.\nRaggiunse l'orbita prestabilita e inizi\u00f2 la sua missione, quasi subito ci si accorse che il satellite aveva una anomalia orbitale che lo port\u00f2 a rientrare nell'atmosfera 93 giorni dopo il lancio.\nIl satellite.\nL'obiettivo di questa missione era continuare gli studi avviati con l'Explorer 1.\nExplorer 3 ospitava al suo interno un rilevatore di raggi cosmici e un sensore per gli impatti con micrometeoriti.\nI dati per ogni orbita venivano registrati su nastro magnetico e trasmessi a Terra grazie a due antenne in fibra di vetro utilizzate da due trasmettitori: uno da 60 milliwatt a 108,03 megahertz e il secondo da 10 milliwatt a 108 megahertz.\nLe antenne in fibra di vetro venivano tenute dispiegate dalla rotazione del satellite stesso. &lt;BR&gt;\nL'energia veniva fornita da una batteria al nichel-cadmio, sufficiente ad alimentare il trasmettitore da 60 milliwatt per 31 giorni e quello da 10 milliwatt per 105 giorni."}
{"id": "1499526", "revid": "188116", "url": "https://it.wikipedia.org/wiki?curid=1499526", "title": "G.U.F.", "text": ""}
{"id": "1499528", "revid": "287204", "url": "https://it.wikipedia.org/wiki?curid=1499528", "title": "Bulze\u0219tii de Sus", "text": "Bulze\u0219tii de Sus \u00e8 un comune della Romania di 323 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 9 villaggi: Bulze\u0219tii de Jos, Bulze\u0219tii de Sus, Giurge\u0219ti, Grohot, P\u0103ule\u0219ti, Ruse\u0219ti, St\u0103ncule\u0219ti, Ticera, Tomnatec."}
{"id": "1499529", "revid": "287204", "url": "https://it.wikipedia.org/wiki?curid=1499529", "title": "Bulzestii de Sus", "text": ""}
{"id": "1499534", "revid": "767487", "url": "https://it.wikipedia.org/wiki?curid=1499534", "title": "Bunila", "text": "Bunila \u00e8 un comune della Romania di 368 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 5 villaggi: Alun, Bunila, Cerni\u0219oara Florese, Poieni\u021ba Voinii, Vadu Dobrii."}
{"id": "1499535", "revid": "68195", "url": "https://it.wikipedia.org/wiki?curid=1499535", "title": "W\u00f6rthersee", "text": "Il W\u00f6rthersee (o W\u00f6rther See, Vrbsko jezero in sloveno) \u00e8 il pi\u00f9 grande lago della Carinzia, in Austria.\nDescrizione.\nSi snoda con forma allungata per 16,5\u00a0km tra Villaco e Klagenfurt, con una larghezza massima di 1,5\u00a0km. A met\u00e0 del lago si trovano alcune penisole che praticamente dividono il lago in due ampi bacini.\nLa riva nord del lago \u00e8 maggiormente edificata e trafficata; quella sud \u00e8 pi\u00f9 tranquilla e naturale.\nI principali paesi che insistono sul lago sono: \nSono tutti attrezzati per il turismo estivo balneare.\nAll'estremit\u00e0 orientale del lago si trova invece la periferia della citt\u00e0 di Klagenfurt\nAlle spalle del pittoresco paese di Maria W\u00f6rth (che d\u00e0 il nome al lago) si trova una collina che si eleva ad 850\u00a0m s.l.m. (rispetto ai 450\u00a0m del lago). Sulla sommit\u00e0 della collina \u00e8 stata eretta la 'Pyramidenkogel' una torre di osservazione di 100\u00a0m di altezza, con una piattaforma panoramica dalla quale si gode un'ampia vista del lago e dei monti circostanti. Si tratta della torre di osservazione in legno pi\u00f9 alta del mondo."}
{"id": "1499536", "revid": "767487", "url": "https://it.wikipedia.org/wiki?curid=1499536", "title": "Burjuc", "text": "Burjuc \u00e8 un comune della Romania di 916 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 6 villaggi: Br\u0103d\u0103\u021bel, Burjuc, Glodghile\u0219ti, Petre\u0219ti, T\u0103t\u0103r\u0103\u0219ti, Tisa."}
{"id": "1499542", "revid": "767487", "url": "https://it.wikipedia.org/wiki?curid=1499542", "title": "C\u00e2rji\u021bi", "text": "C\u00e2rji\u021bi \u00e8 un comune della Romania di 699 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 5 villaggi: Alma\u0219u Sec, C\u00e2rji\u021bi, Cherghe\u0219, Cozia, Pope\u0219ti."}
{"id": "1499544", "revid": "287204", "url": "https://it.wikipedia.org/wiki?curid=1499544", "title": "Carjiti", "text": ""}
{"id": "1499547", "revid": "17883", "url": "https://it.wikipedia.org/wiki?curid=1499547", "title": "Futurisiko!", "text": ""}
{"id": "1499549", "revid": "767487", "url": "https://it.wikipedia.org/wiki?curid=1499549", "title": "Cerb\u0103l", "text": "Cerb\u0103l \u00e8 un comune della Romania di 557 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 8 villaggi: Ar\u0103nie\u0219, Cerb\u0103l, Feregi, Meri\u0219oru de Munte, Poieni\u021ba Tomii, Poiana R\u0103chi\u021belii, Socet, Ulm."}
{"id": "1499550", "revid": "287204", "url": "https://it.wikipedia.org/wiki?curid=1499550", "title": "Cerbal", "text": ""}
{"id": "1499554", "revid": "125038247", "url": "https://it.wikipedia.org/wiki?curid=1499554", "title": "Serie C (pallacanestro femminile)", "text": "La Serie C \u00e8 il quarto livello della pallacanestro femminile in Italia. \u00c8 organizzato dai comitati regionali della Federazione Italiana Pallacanestro e quindi non ha una struttura n\u00e9 una formula fisse. Al termine della stagione, le squadre promosse vengono ammesse alla Serie B e, per quei comitati in cui \u00e8 presente anche il campionato di Promozione, sono previste le retrocessioni.\nInizialmente, era il terzo livello, sotto Serie A e B; poi \u00e8 stata declassata a quarto livello dopo l'introduzione della Serie A2 (nel 1980); a quinto livello dopo la nascita dell'A2 d'Eccellenza (dal 1994 al 1998); \u00e8 tornato al quarto dopo la cancellazione di quest'ultima divisione (dal 1998 al 2003); la nascita della Serie B d'Eccellenza e poi dell'A3 lo hanno infine relegato al quinto livello (dal 2003 al 2011 e dal 2012). Dalla soppressione di A3 e Serie B d\u2019eccellenza \u00e8 diventato il quarto campionato\nNella stagione 2014-2015 viene organizzato da tutti i comitati regionali meno quelli di: Basilicata, Trentino-Alto Adige, Umbria e Valle d'Aosta."}
{"id": "1499555", "revid": "211345", "url": "https://it.wikipedia.org/wiki?curid=1499555", "title": "Basilica dei Santi Maria e Donato", "text": ""}
{"id": "1499556", "revid": "33921", "url": "https://it.wikipedia.org/wiki?curid=1499556", "title": "Rugby a 15 nel 1982", "text": "Attivit\u00e0 internazionale.\nI Tour di met\u00e0 anno.\nNel 1982 fa notizia la clamorosa vittoria di Bloemfoitein dei Giaguari del sudamerica (di fatto la nazionale argentina sotto mentite spoglie per motivi politici) contro il Sudafrica e la conquista neozelandese della Bledisloe Cup.\nAnche la Scozia conquista una vittoria storica con l'Australia.\nI Barbarians.\nLa selezione ad inviti dei Barbarians nel 1982 ha disputato oltre i tradizionali incontri, due match celebrativi per il centenario del Waterloo R.F.C. e del Racing Club de France."}
{"id": "1499557", "revid": "183483", "url": "https://it.wikipedia.org/wiki?curid=1499557", "title": "Ammassi aperti", "text": ""}
{"id": "1499558", "revid": "767487", "url": "https://it.wikipedia.org/wiki?curid=1499558", "title": "Certeju de Sus", "text": "Certeju de Sus \u00e8 un comune della Romania di 3.327 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 9 villaggi: Boc\u0219a Mare, Boc\u0219a Mic\u0103, Certeju de Sus, Hondol, M\u0103gura-Topli\u021ba, Nojag, S\u0103c\u0103r\u00e2mb, Topli\u021ba Mure\u0219ului, V\u0103rmaga.\nMiniera.\nSi trovano in questo comune le miniere del Certej, dalle quali si estraevano oro e argento gi\u00e0 nel XVIII secolo. \nLegata a queste miniere \u00e8 la tragedia del 30 ottobre 1971 che comport\u00f2 89 morti e 76 feriti. Il cedimento delle pareti di un invaso che conteneva cianuro (utilizzato per estrarre l'oro) port\u00f2 alla completa distruzione di diverse abitazioni poste a valle, sorprendendo gli abitanti nel sonno del cuore della notte. Alla distruzione portata dall'impeto dell'ondata di 300.000 metri cubi di fango, si somm\u00f2 l'elevata tossicit\u00e0 dovuta al cianuro contenuto nell'invaso. Da allora furono modificate le tecniche estrattive. La commissione di inchiesta dell'epoca non individu\u00f2 i responsabili, n\u00e9 in 40 anni si \u00e8 mai proceduto a bonificare i terreni sommersi dai fanghi inquinanti"}
{"id": "1499559", "revid": "183483", "url": "https://it.wikipedia.org/wiki?curid=1499559", "title": "Nebulose", "text": ""}
{"id": "1499563", "revid": "486946", "url": "https://it.wikipedia.org/wiki?curid=1499563", "title": "Aeroporto Marco Polo", "text": ""}
{"id": "1499564", "revid": "597981", "url": "https://it.wikipedia.org/wiki?curid=1499564", "title": "Lorenzo Salimbeni", "text": "Fu tra i principali esponenti del gotico internazionale in Italia e iniziatore della cosiddetta scuola sanseverinate.\nNote biografiche.\nLorenzo, il maggiore d'et\u00e0, \u00e8 anche la personalit\u00e0 artisticamente pi\u00f9 significativa della famiglia: mentre alcune delle opere rimaste sono attribuibili a lui solo, nessuna \u00e8 stata assegnata con certezza al fratello. La loro produzione comprende principalmente affreschi di carattere sacro, dalla semplice immagine votiva alle grandi composizioni. \nLorenzo, entrato al servizio della famiglia Smeducci, che godeva di un periodo di notevole prosperit\u00e0 economica con traffici oltre la regione, realizz\u00f2 opere di stile aggiornatissimo, che testimoniano i vivaci scambi con il Veneto, l'Emilia e la Lombardia, attraverso la quale arrivavano i modelli transalpini. Importante \u00e8 il \"Matrimonio mistico di Santa Caterina\", datato 1400 e caratterizzato da un vorticoso movimento delle linee dei panneggi, da colori irreali e da un minuto realismo nei dettagli.\nLo stile narrativo, a tratti ingenuo, antepone alla visione d'insieme il dettaglio aneddotico, la scena \u201cdi genere\u201d che in alcuni casi finisce per relegare in secondo piano il soggetto religioso. "}
{"id": "1499565", "revid": "110141824", "url": "https://it.wikipedia.org/wiki?curid=1499565", "title": "FutuRisiKo!", "text": "FutuRisiKo! \u00e8 una variante del gioco \"RisiKo!,\" lanciata nel 1992.\nDifferenze col gioco originale.\nA differenza del RisiKo! la plancia \u00e8 suddivisa in meno territori continentali, sono presenti differenti tipi di unit\u00e0 come sottomarini ed aeroplani e l'unico obiettivo per ogni giocatore \u00e8 l'occupazione di 20 territori.\nComponenti.\nIl gioco comprende:\nLa plancia.\nLa plancia \u00e8 suddivisa in 36 territori e 8 aree di mare. I territori sono contraddistinti da un nome scritto in nero e da una grande citt\u00e0; sono separati da un confine rosso. Le aree di mare sono contraddistinte da un nome scritto di bianco, e sono delimitate da un confine tratteggiato di bianco. Alcuni territori separati da brevi tratti di mare sono collegati da linee nere, che possono essere attraversate dalle armate terrestri.\nPreparazione del gioco.\n- Ogni giocatore sceglie un colore (rosso, giallo, blu, verde, lilla e nero) e prende le armate relative.\n- Mischiare il mazzo di carte ed estrarne una a caso. Il colore estratto (sui due angoli superiori della carta vi sono due bolli colorati) indica chi sar\u00e0 il primo a giocare. Gli altri proseguiranno in senso orario.\n- Partendo dal primo giocatore, ognuno prende una delle sue guarnigioni e le pone sulla plancia, occupando uno dei territori liberi.\n- Prendere i 10 dadi e tenerli a portata di mano.\n- Prendere il mazzo e porlo vicino alla plancia.\nQuando tutti i territori saranno occupati dalle guarnigioni dei vari giocatori si inizia il gioco vero e proprio, seguendo le varie fasi.\nLe Fasi.\nIl gioco \u00e8 suddiviso in 4 fasi. Al termine di ogni fase si passa a quella successiva. Al termine dell'ultima fase si ritorna alla prima.\nDeterminazione della Sequenza di Gioco.\nMischiate le carte e pescatene una (o pi\u00f9), fino ad ottenere un colore corrispondente a quello di uno dei giocatori, il quale sar\u00e0, nelle tre fasi successive il primo a giocare. Gli altri seguiranno in senso orario.\nDistribuzione delle Carte.\nDistribuite le carte in modo tale che un giocatore ne abbia una per ogni tre guarnigioni. Un giocatore pu\u00f2, prima di ricevere una carta, scartarne una di quelle in suo possesso in modo che ne abbia in mano il numero giusto. Il numero delle carte viene assegnato per difetto: se un giocatore possiede 8 territori, avr\u00e0 diritto solo a 2 carte.\nFase Produttiva.\nDurante la fase produttiva i giocatori devono costruire nuove armate e disporle sulla plancia in un territorio di loro possesso.\nLe armate sono prodotte in base ai punti produzione (PP) a disposizione. Ogni giocatore dispone di 1 PP per ogni suo territorio sulla plancia.\nIl costo delle armate \u00e8 il seguente:\nARMATE TERRESTRI 1 PP CIASCUNA\nARMATE AEREE 2 PP CIASCUNA\nARMATE MARINE 5 PP CIASCUNA\nLe armate terrestri e aeree vengono poste su un territorio in possesso del giocatore. Le armate marine vengono poste in un'area di mare adiacente al territorio sotto il possesso del giocatore.\nIn questa fase possono essere giocati \"Missili Balistici\", \"Super Produzione\", \"Scudo Spaziale\".\nIn ogni turno bisogna finire tutti i PP prodotti nel turno stesso.\nFase Operativa.\nLa fase operativa \u00e8 composta da: Movimento e Combattimento.\n\"Movimento\".\n- Movimento Terrestre: un'armata terrestre pu\u00f2 essere mossa da un territorio in cui si trova ad un territorio (amico o nemico) adiacente o collegato da una linea nera. Per uno spostamento totale di un territorio.Tutti i giocatori possono muovere le truppe indipendentemente da chi ha inizia il combattimento. \n- Movimento Aereo: un'armata aerea pu\u00f2 essere mossa da un territorio in cui si trova ad un territorio (o area di mare) adiacente e, da quest'ultimo, ad un altro territorio (amico o nemico) sempre adiacente. Un'unit\u00e0 aerea non pu\u00f2 terminare il suo movimento su un'area di mare. Per uno spostamento totale di due territori (stato+stato o stato+mare).\n- Movimento Marino: un'armata marina pu\u00f2 essere mossa da un'area di mare in cui si trova ad un'altra adiacente. Per un totale di uno spostamento di un'area di mare.\n- Movimento Anfibio: un'armata terrestre pu\u00f2 essere mossa da un territorio ad un altro adiacente alla stessa area di mare, purch\u00e9 in quest'area ci sia almeno un'armata marina. In pratica, se c'\u00e8 un'armata marina in un tratto di mare, un'armata terrestre pu\u00f2 spostarsi come un'armata aerea: mare+stato.\nOgni armata pu\u00f2 eseguire una sola mossa per turno (movimenti terrestri e marini 1 spostamento, movimenti aerei e anfibi 2 spostamenti)\nLe armate navali utilizzate per gli spostamenti anfibi non possono eseguire ulteriori movimenti.\n\"Combattimento\".\nDopo aver completato i movimenti si passa alla fase di combattimento.\nCOMBATTIMENTO NAVALE: Le armate marine possono attaccare una sola volta per turno un'armata aerea o terrestre nemica, su un territorio adiacente alla area di mare da essa occupata. Dopo aver dichiarato quale territorio attaccare, il giocatore lancia due dadi per ogni sua armata marina, eliminando un'unit\u00e0 aerea o terrestre per ogni colpo messo a segno (cio\u00e8 se esce l'immagine dell'esplosione). Se ci sono dei sottomarini nell'area di mare in cui risiede il sottomarino del giocatore, esso pu\u00f2 distruggere gli altri usando solo la carta \"Siluro Killer\". le armate marine non possono distruggere le guarnigioni.\nCOMBATTIMENTO TERRESTRE E AEREO: Le armate del giocatore di turno possono attaccare una sola volta per turno un'unit\u00e0 terrestre o aerea del territorio in cui si svolge la battaglia. Il giocatore pu\u00f2 attaccare con solo un territorio per volta il terreno nemico \nLancia i dadi il giocatore che possiede nel territorio il maggior numero di armate aeree (se sono pari allora lancia per primo il difensore).\nL'attaccante lancia un dado per ogni sua armata coinvolta nel combattimento (se le armate sono superiori a dieci allora si lanciano lo stesso dieci dadi, eliminando, subito, un'armata nemica per ogni colpo messo a segno. Prima i lanciare i dadi il giocatore pu\u00f2 giocare le carte \"Arma Segreta\" e \"Tradimento\".\nIl difensore lancia un dado per ogni sua armata coinvolta nella battaglia, pi\u00f9 due per la bandiera, eliminando, subito, un'armata nemica per ogni colpo messo a segno. Prima di lanciare i dadi il giocatore pu\u00f2 giocare le carte \"Arma Segreta\" e \"Tradimento\".\nIl combattimento prosegue con una serie alternata di lanci di dado, fino alla vittoria di uno dei due giocatori.\nL'attaccante vince se elimina tutte le armate avversarie e la bandierina (ponendovi sopra una sua bandierina). Le guarnigioni possono essere eliminate con un solo colpo, ma prima l'attaccante deve distruggere tutte le armate.\nIl difensore vince se elimina tutte le armate dell'attaccante.\nSeguendo il giro decretato dalle carte durante la fase 1, ogni giocatore esegue la propria fase operativa. Quando tutti l'avranno fatto si ritorna alla fase di \"Determinazione della sequenza di gioco\" per iniziare un nuovo turno.\nCarte.\nUna delle molte novit\u00e0 introdotte in questo gioco, rispetto al classico RisiKo!, sono le carte-azione che sostituiscono le carte-territorio e le carte-obiettivo dell'edizione passata.\nLe carte sono di 7 tipi differenti:"}
{"id": "1499566", "revid": "33888", "url": "https://it.wikipedia.org/wiki?curid=1499566", "title": "Emilio Villa", "text": "Non deve essere confuso con uno dei firmatari del manifesto razzistico fascista: si tratta di omonimia con il prof. Emilio Villa, collaboratore de \"La difesa della razza\" di Telesio Interlandi. L'intellettuale milanese non ebbe mai a che fare con la politica, come testimoniano il suo pi\u00f9 noto studioso, Aldo Tagliaferri, che lo conobbe e frequent\u00f2 personalmente per anni, ed Elena La Spina, in un intervento sul catalogo della Mostra di Reggio Emilia del 2008, sinora la pi\u00f9 importante studiosa delle sue opere.\nEmilio Villa \u00e8 ritenuto il precursore della neoavanguardia, del Gruppo 63 e dei Novissimi. \u00c8 importante ricordare il suo impegno per far emergere personalit\u00e0 come Alberto Burri, Mirko Basaldella, Gastone Novelli e, pi\u00f9 recentemente, Claudio Parmiggiani, Mimmo Paladino e Gino De Dominicis\nBiografia.\nEmilio Villa \u00e8 stato artista, poeta, biblista, intellettuale, fondatore di riviste e iniziative culturali, promotore di talenti artistici nonch\u00e9 fermo sostenitore di valori dell'avanguardia.\nSeminarista milanese, si trasferisce a San Paolo (Brasile).\nL\u00ec, oltre a fondare riviste come \"Habitat\", conosce i testi di Caillois inerenti alla scrittura naturale e primigenia.\nGrazie al \"Noigandres\" apprende la poesia concreta e tematiche in pittura ancora sconosciute all'ambiente italiano.\nTornato a Roma, si dedica allo studio di filologia semitica e paleogreca; saranno strumenti indispensabili alla sua creativit\u00e0 letteraria.\nNegli anni cinquanta sperimenta una scrittura matrice del plurilinguismo, dove si compenetrano il francese, l'inglese, lo spagnolo, il , il portoghese, il latino e il greco, il dialetto milanese.\nAllergico alla lingua \"Ytalyana\" (ritenuta di schiavit\u00f9), cerca di far interagire le lingue morte con quelle vive strutturate con una profonda conoscenza etimologica.\nLavora anche con grandi artisti internazionali come Mark Rothko, Marcel Duchamp, Matta, e con altri italiani come Mario Schifano, Patrizia Vicinelli, Giulio Turcato e Francesco Lo Savio.\nPubblica su \"Il Meridiano\" e su \"Letteratura\", \"Il Frontespizio\". Collabora con \"Malebolge\", \"Tam Tam\", \"Baobab\", \"Ana Eccetera\", \"Documento-Sud\", \"Linea-Sud\", \"Continuum\" (v. la scheda biografica compilata il 27-11-2013 da Aldo Tagliaferri (biografo pubblicato di E.V.) in \"discussione\").\nLa pi\u00f9 grande raccolta di materiale di Emilio Villa, curata da Aldo Tagliaferri, si trova nell'archivio del Museo della Carale Accattino di Ivrea.\nDal 6 agosto al 19 settembre 2021 a Roma, Parco Archeologico dell'Appia Antica, Complesso di Capo di Bove, si \u00e8 svolta la mostra Un Atlante di arte nuova. Emilio Villa e l'Appia Antica che ripercorre la storia, poco nota ma davvero affascinante, della rivoluzionaria galleria d\u2019arte che tra la fine degli anni '50 e l'inizio degli anni '60 aveva sede sull\u2019Appia Antica. Con la galleria d\u2019arte nasceva anche una nuova, sperimentale rivista d\u2019arte contemporanea, edita da Liana Sisti e Mario Ricci, diretta da Emilio Villa (1914-2003) e intitolata \u201cAppia Antica. Atlante di arte nuova\u201d.\nDichiarazione di poetica.\nEmilio Villa ha promosso i suoi testi per vie semiclandestine (perseguendo direttive avanguardistiche, contro l'editoria d'accatto, per un'editoria totalmente svincolata dai giochi di potere) attuando -senza compromessi- una consapevole dispersione dei suoi testi.\nLa sua scrittura procedeva instancabile contro l'attualit\u00e0 meccanicistica della letteratura da supermercato e della faciloneria di un certo tipo di sperimentalismo.\nParticolare \u00e8 l'utilizzo che Villa fa della parola, non pi\u00f9 come rimando al suo significato, ma come crogiolo di associazioni e dissociazioni ispirate dalle \"Parole in Libert\u00e0\" dei Futuristi.\nIl poeta infatti interviene nell'abisso delle sedimentazioni linguistiche liberando la parola dalla sua prigione e da un sistema gerarchico corrispondente alla struttura della societ\u00e0 egemone e del suo pensiero, in cui il linguaggio genericamente si sviluppa e si usura.\nOpere.\nFra gli scritti critici, vanno segnalati:"}
{"id": "1499567", "revid": "110157", "url": "https://it.wikipedia.org/wiki?curid=1499567", "title": "Chiesa di Santa Maria Annunziata (Palombara Sabina)", "text": "La chiesa dell'Annunziata o di Santa Maria del Gonfalone \u00e8 sita a Palombara Sabina, nella citt\u00e0 metropolitana di Roma Capitale.\nStoria.\nDel 1343 sono le prime notizie, quando \u00e8 sede di una visita pastorale ed \u00e8 citata come \"Extra portam\", comunque la fondazione \u00e8 dello stesso secolo in stile francescano.\nSuccessivamente, nel XVI secolo, subisce rimaneggiamenti dalla confraternita del Gonfalone, mentre nel 1770 fu adornata in stile barocco.\nL'aspetto.\nL'esterno.\nLa facciata \u00e8 in stile romanico-barocco.\nIl portale \u00e8 incorniciato nel marmo. Sopra vi \u00e8 una bordatura sempre in marmo a lunetta. Pi\u00f9 sopra ancora vi \u00e8 una finestrella ad obl\u00f2 che sostituisce il classico rosone, ancora pi\u00f9 sopra vi \u00e8 un arco a tutto sesto.\nIl cornicione in alto \u00e8 ondulato a gobba centrale secondo i canoni del barocco. Il cornicione \u00e8 sormontato da un crocifisso metallico.\nDue finestrelle squadrate si aprono ai lati del portone.\nCoperti da cipressi e divisi dall'edificio centrale mediante lesene, si aprono due edifici laterali, la sagrestia e gli uffici parrocchiali.\nLa serratura della porta venne danneggiata da vandali durante una notte di pioggia mista a neve, mentre l'Italia di Bearzot conquistava il mondiale di calcio.\nL'interno.\nL'interno \u00e8 ad un'unica navata con 2 cappelle laterali.\nNell'arco dietro l'altare \u00e8 sito una tempera su tavola sull'Annunciazione e Dio benedicente, secondo alcuni di Antoniazzo Romano ma pi\u00f9 probabilmente del figlio Marcantonio Aquili."}
{"id": "1499568", "revid": "125619375", "url": "https://it.wikipedia.org/wiki?curid=1499568", "title": "Splendido splendente", "text": "Splendido splendente \u00e8 un brano della cantante pop rock italiana Donatella Rettore, pubblicato in formato 45 giri nel 1979, su etichetta Ariston. \nStoria.\nIl brano, scritto da Rettore in coppia con Claudio Rego, su arrangiamenti di Pinuccio Pirazzoli, vede la partecipazione di Tullio de Piscopo alla batteria, ed \u00e8 caratterizzato da un sound prettamente disco, genere di gran moda in quel periodo.\n\u00c8 contenuto nel 33 giri \"Brivido divino\", uscito nello stesso anno, il primo della tetralogia realizzata dalla cantante per l'etichetta \"Ariston\" nel periodo 1979-1982 (continuata con \"Magnifico delirio\", \"Estasi clamorosa\" e \"Kamikaze Rock 'n' Roll Suicide\"). Il singolo del 1979 contenenva sul lato B, il brano \"Salvami\", anch'esso scritto dalla coppia Rettore/Rego.\nSuccesso commerciale.\nFino ad allora, nonostante la cantante avesse partecipato gi\u00e0 al Festival di Sanremo 1974 con \"Capelli sciolti\" ed al Festival di Sanremo 1977 con il brano \"Carmela\", era ancora poco conosciuta presso il grande pubblico, mentre, oltre il confine, aveva gi\u00e0 venduto pi\u00f9 di 500.000 copie nei paesi alpini, soprattutto Germania e Svizzera, con il singolo \"Lailol\u00e0\". \nIl singolo fu un grande successo di vendite e port\u00f2 Rettore all'attenzione del grande pubblico italiano, raggiungendo la quarta posizione nella classifica settimanale dei singoli e il ventunesimo nella classifica generale di fine anno dei singoli pi\u00f9 venduti\nContenuto.\nIl testo si distingue come lungimirante e anticipatorio del tema della chirurgia estetica e dell'ossessione per l'immagine, nonch\u00e9 per quello delle Identit\u00e0 non binarie. Un passaggio del testo infatti recita: \"Uomo o donna senza et\u00e0 , senza sesso crescer\u00e0 , per la vita una splendente vanit\u00e0\".\nRiconoscimenti.\nNel corso degli anni il brano ha assunto lo status di vero e proprio cult, tanto da essere inserito nel 2007, assieme a un altro brano della cantante, \"Kobra\", tra le \"50 Canzonissime-fenomeno\", all'interno del programma televisivo \"50 canzonissime\" condotto da Carlo Conti.\nRemix e cover.\nIl brano viene remixato per la prima volta nel 1999 in occasione del suo trentennale, dal Reshape Team e pubblicato su etichetta \"Pull\"/\"Milestone records\" con distribuzione \"Universal\" in vinile 12\" e nel 2015 viene pubblicato anche in digitale e per lo streaming.\nNel 2005 viene remixato nuovamente da William Bottin e inserito nell'album \"Figurine\" e sul lato B del singolo \"Konkiglia\".\nNel 2010 viene pubblicato un vinile 12\" con tre remix ad opera di Riva Starr feat. Rettore dal titolo \"Splendido/Splendidub\".\nNel 2012 la stessa Rettore incide una nuova versione del brano per la raccolta \"Best of the Beast\".\nViene pubblicato anche un vinile white label con un remix house del brano, ad opera di Wid feat. Donatella Rettore.\nNel 2019 viene pubblicato \"Splendido splendente (40th Anniversary Remixes)\", maxi singolo contenente numerosi remix per celebrare il quarantennale del brano ad opera della Relight Orchestra, utilizzata nella colonna sonora della serie Netflix \"Suburra\".\nNel 2021 Bovychulo campiona un passaggio della strofa originale per una cover chill house del brano.\nNel 2006 Petra Magoni incide una cover del brano per il suo album \"Musica nuda\".\nNel 2014 Genic &amp; Rino Project realizzano una cover house del brano.\nNel 2018 Carlos Casella incide una cover del brano per l'album \"Scorpio\".\nNel 2019 gli Arminoise incidono una cover house del brano.\nTra gli altri artisti ad aver inciso cover del brano si ricordano Alessandro Ristori, Cristina Polegri, Fer Ametrano, Genny Random, Regina Rey, Vivienne, Massimo Castellina, Tony Erre, Lost in Love, Gerardo Cilio, Tubadu, Sweet Caterina, Colorado Group e Italian Singers, Brioche.\nUtilizzo in altri media.\nLa canzone \u00e8 stata utilizzata dall'emittente musicale MTV come sigla del programma \"Hitlist Italia\".\nNel 2014 la versione interpretata da Carlos Casella \u00e8 stata inserita nella colonna sonora della pellicola argentina \"Morte a Buenos Aires\".\nNel 2015 Il brano viene inserito nella colonna sonora del film \"Io e lei\" diretto da Maria Sole Tognazzi con Margherita Buy e Sabrina Ferilli.\nNel 2018 il brano viene inserito nella colonna sonora del film \"Benedetta follia\" di Carlo Verdone.\nNel 2020 la versione remix ad opera della Relight Orchestra \u00e8 stata inserita nella colonna sonora della terza stagione di \"Suburra - La serie\".\nNel 2022 una versione con un testo diverso del brano \u00e8 utilizzata per lo spot televisivo del sito Wallapop."}
{"id": "1499569", "revid": "1543377", "url": "https://it.wikipedia.org/wiki?curid=1499569", "title": "Jacopo Salimbeni", "text": "Biografia.\nJacopo e suo fratello Lorenzo Salimbeni vissero e lavorarono insieme e le loro opere sono inseparabili sebbene Lorenzo sia pi\u00f9 famoso e abbia firmato alcune opere da solo.\nI fratelli Salimbeni nacquero a San Severino Marche alla fine del XIV secolo e continuarono a vivere e lavorare nella loro citt\u00e0 natale viaggiando solo nelle vicine Urbino e, nella parte settentrionale dell'Umbria, Perugia e Norcia.\nLe loro carriere artistiche coprono un arco di tempo relativamente breve e la maggior parte del loro lavoro si trova nelle chiese e nelle vicinanze della loro citt\u00e0 natale."}
{"id": "1499573", "revid": "767487", "url": "https://it.wikipedia.org/wiki?curid=1499573", "title": "Cri\u0219cior", "text": "Cri\u0219cior \u00e8 un comune della Romania di 4.189 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: Barza, Cri\u0219cior, Valea Arsului, Zdrap\u021bi.\nDi un certo interesse \u00e8 la chiesa ortodossa, costruita verso la fine del XIV secolo. La chiesa, in uno stile tra il gotico ed il bizantino, contiene grandi frammenti di affreschi coevi con scene bibliche e ritratti di santi, mentre all'esterno, sulla parete settentrionale, sono visibili parti di un affresco del secolo successivo raffigurante il Giudizio Universale. L'abside venne ricostruita ed ampliata nel XIX secolo."}
{"id": "1499575", "revid": "287204", "url": "https://it.wikipedia.org/wiki?curid=1499575", "title": "Criscior", "text": ""}
{"id": "1499583", "revid": "289247", "url": "https://it.wikipedia.org/wiki?curid=1499583", "title": "Le cronache del mondo emerso", "text": ""}
{"id": "1499584", "revid": "289247", "url": "https://it.wikipedia.org/wiki?curid=1499584", "title": "Le guerre del mondo emerso", "text": ""}
{"id": "1499586", "revid": "110157", "url": "https://it.wikipedia.org/wiki?curid=1499586", "title": "Chiesa di San Biagio (Palombara Sabina)", "text": "La chiesa di San Biagio \u00e8 un luogo di culto cattolico sito presso la Porta Nuova a Palombara Sabina, nella citt\u00e0 metropolitana di Roma Capitale.\nStoria.\n\u00c8 la chiesa pi\u00f9 antica di Palombara, nonostante i vari rimaneggiamenti non lo lascino intendere.\nFu costruita negli anni intorno al 1101 dal conte Ottaviano su commissione dell'arciprete don Giovanni.\nLe varie ristrutturazioni furono:\nAlcuni lavori negli ultimi anni hanno restituito materiale inerente a una cella benedettina del VI secolo.\nStruttura.\nL'esterno.\nLa facciata \u00e8 solenne ed in marmo.\n\u00c8 in stile romanico.\nVi si accede mediante una scalinata ove davanti vi \u00e8 una statua bronzea su di un piedistallo.\nLa facciata \u00e8 tripartita secondo le 3 navate interne, la parte centrale, corrispondente alla navata centrale, \u00e8 pi\u00f9 alta.\nIl portale \u00e8 sovrastato da un frontone triangolare sopra cui sporge una statua marmorea, sopra ancora vi \u00e8 un arco a tutto sesto.\nAi lati del portone vi sono 2 coppie di lesene a pilastri terminanti in alto a capitelli.\nFra i capitelli delle lesene ed il frontone maggiore vi \u00e8 la scritta:\n\"D. BLASIO PNO A JUB MCML\".\nLe due parti minori terminano in alto con 2 cornicioni con decorazioni a lesene.\nLe due rispettive porte sono sovrastate da una finestrella a lunetta.\nL'interno.\nL'interno \u00e8 a 3 navate con cappelle laterali.\nLa navata centrale termina in un'abside, ove mediante una scalinata s'accede all'altare maggiore.\nFeste e folclore.\nDurante la festa patronale di Palombara Sabina (il 3 febbraio), nella chiesa vengono sorteggiate le statuine del santo e la benedizione delle gole dei fedeli accorsi (San Biagio \u00e8 il santo protettore delle gole)."}
{"id": "1499589", "revid": "73169", "url": "https://it.wikipedia.org/wiki?curid=1499589", "title": "Teatro Augusteo", "text": "Il Teatro Augusteo \u00e8 un complesso teatrale di Napoli.\nStoria.\nFu costruito tra il 1926 e il 1929, su progetto dell'architetto Arnaldo Foschini e dell'ingegnere Pier Luigi Nervi, coadiuvato dall'ingegnere Gioacchino Luigi Mellucci, nella omonima piazzetta creata pochi anni prima per creare uno sbocco al traffico della neonata funicolare Centrale, che collega il Vomero a via Toledo.\nIl teatro sostituisce uno preesistente realizzato da Luigi Vanvitelli nel 1772 in quello che una volta era il palazzo Berio. Questo teatrino, che poteva ospitare fino a 1600 spettatori, si trovava all'interno del palazzo nobiliare (la cui facciata fu realizzata proprio dal grande architetto), che venne poi in parte demolito per lasciar posto alla nuova piazza.\nDurante la Seconda guerra mondiale il teatro venne chiuso e, alla riapertura negli anni cinquanta, vennero realizzati degli ingenerosi restauri che ne stravolsero l'aspetto e l'eccezionale acustica. Per lunghi anni adibito a cinema, nel 1992 part\u00ec una profonda opera di recupero architettonico e il teatro venne restituito alla citt\u00e0 nel suo aspetto originario.\nAttori e cantanti.\nIl teatro Augusteo ha ospitato e ospita tutt'oggi attori come Biagio Izzo, Carlo Buccirosso, Gianfranco Gallo, Massimiliano Gallo, Leo Gullotta, Alessandro Siani e Serena Autieri mentre per la musica artisti come Bruce Springsteen, Pat Metheny, Massimo Ranieri, Giovanni Allevi, Fiorella Mannoia, Pooh, Pino Daniele, Patty Pravo, Ornella Vanoni, Sal Da Vinci, Giorgia, Elisa, Nek e Noemi."}
{"id": "1499591", "revid": "144796", "url": "https://it.wikipedia.org/wiki?curid=1499591", "title": "Adam Kazimierz Czartoryski", "text": "\u00c8 un antenato di Mathilde d'Udekem d'Acoz, regina consorte dei belgi.\nBiografia.\nInfanzia.\nAdam Kazimierz era figlio del principe August Aleksander Czartoryski, voivoda di Rutenia, e di Maria Zofia Sieniawska. Comp\u00ec gli studi in Inghilterra.\nMatrimonio.\nSpos\u00f2, il 18 novembre 1761 a Wo\u0142czyn, Izabela Fleming (1746-1835), figlia di Jan Jerzy Fleming. Ebbero sei figli.\nCarriera politica.\nMembro della corrente politica \"Familia\", guidata dai Czartoryski, nel 1763 non accett\u00f2 la candidatura alla corona polacca, che fu invece accettata dal cugino Stanis\u0142aw August Poniatowski, preferendo rimanere patrono delle arti. Divenne capo del Partito Patriottico (\"Stronnictwo Patriotyczne)\" e cofondatore della commissione di istruzione nazionale della Polonia. Insieme alla moglie cre\u00f2 il palazzo Czartoryski a Pu\u0142awy, che divenne il principale centro della vita politica e intellettuale polacca. Gli interessi di Adam Kazimierz erano principalmente letterari e pedagogici.\nFunse dal 1758 come \"starosta\" generale della Podolia. Fondatore del \"Piccolo Monitor\", nel 1765 cofond\u00f2 il \"Monitor\", il periodico principale dell'Illuminismo polacco. Nel 1766 riorganizz\u00f2 l'esercito del Granducato di Lituania. Nel 1768 divenne comandante della scuola di cavalleria (corpo dei cadetti). Nel 1788-1792 fu deputato a Lublino nello storico Sejm dei quattro anni. Sostenne da Costituzione polacca del 3 maggio 1791 e rifiut\u00f2 di aderire alla confederazione di Targowica, istituita per abbattere la costituzione. Guid\u00f2 una missione diplomatica a Dresda, tentando di convincere Federico Augusto III, elettore di Sassonia a sostenere la confederazione e ad accettarne il trono (dopo la morte di Poniatowski).\nFu Maresciallo del Sejm dal 7 maggio al 23 giugno 1764, e del Sejm straordinario dal 26 al 28 giugno 1812, tenutosi a Varsavia. Divenne poi maresciallo della Confederazione generale del Regno di Polonia.\nMorte.\nIl principe Adam Kazimierz mor\u00ec il 19 marzo 1823 a Sieniawa.\nDiscendenza.\nAdam Kazimierz e Izabela Fleming ebbero sei figli:\nOpere.\nCzartoryski \u00e8 stato autore di numerose commedie e opere teatrali. Ha anche scritto un saggio critico sulla letteratura polacca contemporanea, \"My\u015bli o pismach polskich\" (\"Pensieri sugli scritti polacchi\"), pubblicato nel 1810."}
{"id": "1499593", "revid": "767487", "url": "https://it.wikipedia.org/wiki?curid=1499593", "title": "Densu\u0219", "text": "Densu\u0219 \u00e8 un comune della Romania di 1.624 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 7 villaggi: Criva, Densu\u0219, H\u0103\u021b\u0103gel, Pe\u0219teana, Pe\u0219teni\u021ba, Poieni, \u0218tei.\nLa chiesa di San Nicola.\nLa chiesa di San Nicola a Densu\u0219 \u00e8 la pi\u00f9 antica chiesa della Romania nella quale ancora oggi si svolgano funzioni religiose. Costruita sulle rovine di una costruzione del IV secolo, si tratta di un edificio a pianta quadrata, con il campanile che sovrasta il centro del vano principale, che \u00e8 preceduto da un avancorpo e seguito da un'abside rotonda. La copertura \u00e8 interamente in lastre di pietra e l'edificio venne costruito con pietre tratte dalle vicine rovine della citt\u00e0 romana di \"Ulpia Traiana Sarmizegetusa\". Nell'interno si trovano resti di imponenti affreschi dipinti da un gruppo di maestri locali nel 1443."}
{"id": "1499595", "revid": "287204", "url": "https://it.wikipedia.org/wiki?curid=1499595", "title": "Densus", "text": ""}
{"id": "1499598", "revid": "767487", "url": "https://it.wikipedia.org/wiki?curid=1499598", "title": "Clodio", "text": "Origine e diffusione.\nDeriva dal latino \"Clodius\", che rappresenta una variante del \"cognomen\" \"Claudius\" (ossia Claudio), che vuol dire \"zoppo\", con la classica trasposizione del dittongo \"-au-\" nella vocale \"-o-\" (riscontrabile anche in \"aurum-oro\" e \"laus-lode\").\nAl maschile venne portato, tra gli altri, da Publio Clodio Pulcro, un patrizio che si fece plebeo per poter diventare tribuno e da Clodio Albino, che si autoproclam\u00f2 imperatore, mentre un personaggio di spicco femminile con questo nome fu Clodia, una matrona romana che fu amante di Catullo.\nVa notato che questo nome coincide con \"Clodio\", un nome germanico attestato anche come \"Chlodio\", \"Cludio\", \"Hludio\", \"Chlogio\" e via dicendo, basato sull'elemento \"hlod\" (\"fama\", \"gloria\"), quindi \"glorioso\", \"illustre\".\nOnomastico.\nL'onomastico si festeggia lo stesso giorno di Claudio (per i maschi) o di Claudia (per le femmine), di cui costituisce una variante."}
{"id": "1499600", "revid": "486946", "url": "https://it.wikipedia.org/wiki?curid=1499600", "title": "Guerre civili del 49 a.C.", "text": ""}
{"id": "1499601", "revid": "124123", "url": "https://it.wikipedia.org/wiki?curid=1499601", "title": "Francesco Inverni", "text": "Fu allievo di Ardengo Soffici e di Primo Conti. Tra le sue opere il quadro raffigurante San Francesco d'Assisi in ginocchio per la Chiesa di San Francesco a Bonistallo, del 1986. \nNella Propositura di Santa Maria del Rosario \u00e8 presente invece un suo dipinto raffigurante la Beata Maria Margherita Caiani."}
{"id": "1499606", "revid": "767487", "url": "https://it.wikipedia.org/wiki?curid=1499606", "title": "Dobra (Hunedoara)", "text": "Dobra (in ungherese \"Hunjady-Dobra\") \u00e8 un comune della Romania di 3.406 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 12 villaggi: Abucea, Bujoru, F\u0103ge\u021bel, L\u0103pu\u0219nic, Mih\u0103ile\u0219ti, Panc, Panc S\u0103li\u0219te, R\u0103dule\u0219ti, Ro\u0219cani, St\u00e2nce\u0219ti, St\u00e2nce\u0219ti-Ohaba, Stretea."}
{"id": "1499614", "revid": "767487", "url": "https://it.wikipedia.org/wiki?curid=1499614", "title": "Mind, Body &amp; Soul", "text": "Mind, Body &amp; Soul \u00e8 il secondo album della cantante soul Joss Stone."}
{"id": "1499616", "revid": "834", "url": "https://it.wikipedia.org/wiki?curid=1499616", "title": "Amplificatore Controllato in Tensione", "text": ""}
{"id": "1499620", "revid": "729019", "url": "https://it.wikipedia.org/wiki?curid=1499620", "title": "Accuracy International Arctic Warfare", "text": "L'Accuracy International Arctic Warfare \u00e8 un fucile di precisione a otturatore girevole-scorrevole progettato e distribuito da Accuracy International nel 1980. Di uso comune sia tra i militari che tra le forze di polizia (e anche dai civili) \u00e8 dotato di un mirino telescopico Schmidt &amp; Bender, di estrema flessibilit\u00e0 e facilit\u00e0 d'uso.\nStoria.\nIl modello AW proviene dall'Accuracy International PM (da P, precision, e M, marksman), progettato nei primi anni ottanta per sostituire l'oramai superato Lee-Enfield L42; \u00e8 stato messo in produzione dopo aver vinto la gara d'appalto che vedeva opposta l'Accuracy International con la Parker-Hale, che proponeva il modello M85.\nL'esercito britannico adott\u00f2 l'Accuracy International PM, in particolare il modello L96A1, dotandolo di cannocchiale Schmidt &amp; Bender 6x42: cos\u00ec configurata l'arma permette un primo colpo anche in situazioni di estrema difficolt\u00e0.\nIl calibro standard \u00e8 il 7,62\u00a0mm NATO (.308 Winchester) ma esistono varianti in calibro .338 Lapua Magnum e .300 Winchester Magnum.\nA seguito di alcune richieste da parte dell'esercito della Svezia, il modello A.I. PM venne perfezionato e modificato, dando origine al modello definitivo denominato appunto \"Arctic Warfare\" (AW).\nIl suo progetto \u00e8 quasi unico nel suo genere, essendo un fucile nato e progettato per un cecchino anzich\u00e9 essere un fucile standard al quale sono state apportate modifiche e migliorie. L'intero gruppo di sparo \u00e8 un blocco a s\u00e9 stante, il gruppo di scatto \u00e8 ricavato lavorando l'alluminio e il tutto \u00e8 fissato a 2 scocche di polimero, realizzando un insieme indeformabile in qualsiasi condizione climatica. Il disegno unico del calcio (ambidestro) e la dotazione di un bipiede anteriore e di un monopiede posteriore, lo rende perfetto per i lunghi appostamenti.\nVarianti.\nLe varianti del modello PM sono molte tra le quali:\nAW nei media.\nCall of duty black ops cold war (denominazione Tundra)"}
{"id": "1499622", "revid": "35350513", "url": "https://it.wikipedia.org/wiki?curid=1499622", "title": "Punisher 2099", "text": ""}
{"id": "1499631", "revid": "647919", "url": "https://it.wikipedia.org/wiki?curid=1499631", "title": "Boleyn Ground (Upton Park)", "text": ""}
{"id": "1499636", "revid": "125978194", "url": "https://it.wikipedia.org/wiki?curid=1499636", "title": "Lorenzo d'Alessandro", "text": "Biografia.\nFiglio di un fabbro benestante, Alessandro di Francione, appartenente alla famiglia dei Trenta, si form\u00f2 presso la locale bottega di Bartolomeo di Antonio (\"il Frignisco\"), orafo e pittore. Apr\u00ec in seguito una sua bottega autonoma ed il successo ottenuto gli permise l'acquisto di diversi terreni. Rivest\u00ec cariche pubbliche nella citt\u00e0 natale e fu \"priore di quartiere\", incaricato dell'amministrazione della giustizia, dal 1493. Si spos\u00f2 due volte.\nNella sua vasta produzione altern\u00f2 arcaismi tardogotici e influenze umbre (in particolare di Niccol\u00f2 Alunno, di Foligno, che realizz\u00f2 nel 1468 un polittico per la collegiata di San Severino), crivellesche e pierfrancescane.\nOpere principali.\nLa mostra \"I pittori del Rinascimento a Sanseverino\", tenutasi nel 2001 a San Severino Marche, \u00e8 stata dedicata principalmente alla sua figura e quella del pittore Ludovico Urbani, suo amico e contemporaneo."}
{"id": "1499638", "revid": "3115", "url": "https://it.wikipedia.org/wiki?curid=1499638", "title": "Pascual Ch\u00e1vez Villanueva", "text": "Biografia.\nReligioso della Societ\u00e0 Salesiana di San Giovanni Bosco, \u00e8 stato ordinato sacerdote l'8 dicembre del 1973 a Guadalajara e si \u00e8 trasferito poi in Italia, dove ha completato la sua formazione: il XXV capitolo generale dell'istituto, riunitosi a Roma il 3 aprile 2002, lo ha eletto Rettore Maggiore della congregazione (IX successore di Don Bosco).\n\u00c8 stato confermato alla guida dell'istituto dal XXVI capitolo generale, riunitosi nei giorni della Pasqua del 2008: il suo mandato \u00e8 scaduto nel 2014.\nIn quanto moderatore supremo dell'istituto, \u00e8 stato anche Gran Cancelliere della Pontificia Universit\u00e0 Salesiana.\nAttualmente \u00e8 al servizio della Congregazione animando tutta la Famiglia Salesiana del mondo attraverso conferenze e predicazioni. Risiede presso la Comunit\u00e0 Salesiana \"San Tarcisio\" in Roma."}
{"id": "1499650", "revid": "767487", "url": "https://it.wikipedia.org/wiki?curid=1499650", "title": "Kirkuk FC", "text": "Il Kirkuk Football Club (in arabo \u0646\u0627\u062f\u064a \u0643\u0631\u0643\u0648\u0643) \u00e8 una societ\u00e0 calcistica di Kirkuk, in Iraq. \u00c8 stata fondata nel 1977 con il nome di \"Wahid Huzairan\".\nAttualmente non ha ancora vinto trofei nazionali. Gioca le sue partite casalinghe al Kirkuk Olympic Stadium."}
{"id": "1499651", "revid": "287204", "url": "https://it.wikipedia.org/wiki?curid=1499651", "title": "Natura morta con custodia di sax. Storie di jazz", "text": "Natura morta con custodia di sax. Storie di jazz \u00e8 un libro di Geoff Dyer del 1991, pubblicato in Italia nel 1993 dalla Instar Libri.\nSi tratta di una delle opere pi\u00f9 famose di Dyer, che ha vinto il Somerset Maugham Award nel 1992 e del quale il pianista Keith Jarrett disse:\nTitolo.\nIl titolo originale \"But Beautiful\", in italiano \"Per\u00f2 bello\", fa riferimento allo standard omonimo, composto da Johnny Burke e Jimmy Van Heusen, che vanta moltissime registrazione da parti di famosissimi jazzisti. Il titolo italiano invece si riferisce alla famosa fotografia di Herman Leonard (\"Cappello e custodia del sax di Lester Young\"), riportata sulla copertina.\nTrama.\n\u00c8 composto di sette storie, ognuna incentrata sulla biografia di un famoso personaggio della storia del jazz, intervallate dalla narrazione di un viaggio di trasferimento di Duke Ellington e del suo sassofonista Harry Carney. Corredato da una discografia di accompagnamento, a cura di Luciano Viotto, il libro cerca di comunicare un quadro di riferimento estetico ed esistenziale ove situare l'esperienza e la storia della musica jazz, l'autodistruzione e l'ispirazione che fanno da corona alla creativit\u00e0. Il senso del libro \u00e8 anche discusso nella postfazione, in sette parti, che \u00e8 essenzialmente un saggio sul jazz scritto dall'autore."}
{"id": "1499652", "revid": "47767", "url": "https://it.wikipedia.org/wiki?curid=1499652", "title": "Israil Metter", "text": ""}
{"id": "1499654", "revid": "1073227", "url": "https://it.wikipedia.org/wiki?curid=1499654", "title": "E fuori \u00e8 buio", "text": "E fuori \u00e8 buio \u00e8 un singolo del cantautore italiano Tiziano Ferro, pubblicato il 14 settembre 2007 come quinto estratto dal terzo album in studio \"Nessuno \u00e8 solo\".\nDescrizione.\nIl brano \u00e8 stato composto dallo stesso Ferro in collaborazione con Diana Tejera ed \u00e8 una ballata pop. La canzone viene tradotta in lingua spagnola con il titolo \"Y est\u00e1 oscuro\".\nVideo musicale.\nIl videoclip, diretto dal regista Cosimo Alem\u00e0, \u00e8 stato girato in una villetta sul lago di Como. Nel video compare Ferro in casa, seduto su un tappeto a piedi nudi, che riguarda attraverso una videocamera dei filmati girati con una ragazza. Prende anche in mano delle foto, che per\u00f2 butta a terra, quasi per dimenticare. Nei video, dopo alcune scene in cui i due si coccolano, la ragazza si trasforma in un vampiro che tenta di morderlo; infatti, alzatosi da terra dopo aver rivisto foto e video, si nota un morso sul collo del cantautore."}
{"id": "1499656", "revid": "1711941", "url": "https://it.wikipedia.org/wiki?curid=1499656", "title": "Arabi cristiani", "text": "Gli arabi cristiani () costituiscono una comunit\u00e0 di etnia araba e di religione cristiana. Sono concentrati per la maggior parte nei Paesi arabi, in particolare in Medio Oriente, dove costituiscono una significativa minoranza religiosa in un'area a maggioranza musulmana. La comunit\u00e0 araba cristiana si \u00e8 costituita sia attraverso la cristianizzazione di popolazioni di etnia araba nei periodi antichi, come i Nabatei, i Lakhmidi e i Ghassanidi, che attraverso l'arabizzazione di varie popolazioni di lingua aramaica e copta nel corso del medioevo. Vaste comunit\u00e0 arabe cristiane, in particolare quelle della Siria storica, sono emigrate a partire dalla fine del XIX secolo verso l'America, costituendo nei Paesi di destinazione delle significative comunit\u00e0. Gli arabi cristiani hanno svolto un ruolo fondamentale nella nahda e nella formazione di un'identit\u00e0 araba moderna e del nazionalismo arabo e ricoprono oggi un importante ruolo in ambito sociale, politico, culturale ed economico nel mondo arabo. Nei Paesi arabi risiedono poi altre comunit\u00e0 tradizionalmente cristiane, tra le quali gli assiri e gli armeni, i quali tuttavia mantengono un'identit\u00e0 etnica e culturale separata da quella dei correligionari arabi.\nIdentit\u00e0.\nNon tutti gli arabofoni nel Vicino Oriente si considerano etnicamente arabi. Essi ammettono tuttavia che la parola \"arabo\" possa essere ricollegata ad alcuni aspetti della loro identit\u00e0 culturale, per sottolineare aspetti politici, linguistici, etnici o genealogici). Alcuni libanesi (per lo pi\u00f9 maroniti) enfatizzano i legami veri o presunti del Libano con le antiche culture Fenicie, Aramee o dei Mardaiti. Tuttavia, altri maroniti sono etnicamente arabi, come i Banu al-Mashruki, clan dei Kahlan. Tra i pi\u00f9 eloquenti ed evidenti esempi si possono ricordare i Ghassanidi che dominarono l'area siro-palestino-giordanico-libanese in epoca bizantina.\nAlcuni dei pi\u00f9 importanti e influenti nazionalisti vicino-orientali, di ovvio orientamento laicizzante, sono arabi: cristiani greco-ortodossi come Michel Aflaq, fondatore del partito del Ba'th, George Habash, fondatore del Fronte Popolare di Liberazione della Palestina (FPLP), N\u0101yef Hawatmeh, fondatore del Fronte Popolare Democratico per la Liberazione della Palestina (FPDLP), e Constantin Zureyq.\nStoricamente, un numero di sette minoritarie cristiane che furono perseguitate come eretiche sotto il dominio bizantino (come i monofisiti) all'epoca godettero di una libert\u00e0 religiosa assai maggiore a seguito dell'iniziale conquista islamica dell'area vicino-orientale di quella di cui potevano usufruire sotto il governo di Costantinopoli.\nDottrina.\nCome gli arabi musulmani e i mizrah\u00ecm, i cristiani arabofoni si riferiscono a Dio chiamandolo \"Allah\" (), dal momento che questa parola significa semplicemente \"Iddio\". L'uso del termine \"All\u0101h\" nelle Chiese cristiane arabofone risale a diversi secoli prima della comparsa dell'islam. Inoltre i cristiani arabofoni si riferiscono a Ges\u00f9 chiamandolo \"Yas\u016b`\" (), e normalmente non lo usano come nome di persona.\nDalla met\u00e0 del XIX secolo in poi alcuni arabi delle regioni del cosiddetto Levante si sono convertiti al protestantesimo, pi\u00f9 sovente accostandosi alle Chiese battiste e metodiste. Ci\u00f2 \u00e8 pi\u00f9 che altro dovuto a un'influenza esercitata dall'opera di missionari evangelici provenienti dagli Stati Uniti d'America.\nStoria.\nVarie popolazioni arabe si convertirono al cristianesimo sin dai primi secoli. Tra esse vanno annoverati, a partire dal I secolo, i Nabatei e i Ghassanidi (che erano d'origine meridionale (\"Qa\u1e25tani\") e parlavano sud-arabico, come pure il greco, ma anche buona parte dei Lakhmidi. Questi ultimi, coi Ghassanidi, proteggevano le frontiere sud-orientali dell'Impero Romano, e poi Bizantino con l'Arabia settentrionale. Le trib\u00f9 dei Banu Tayy, degli \u02bfAbd al-Qays e dei Banu Taghlib erano note anche per essere state prevalentemente cristiane prima dell'Islam. L'oasi fortemente urbanizzata di Najr\u0101n nello Yemen fu un importante centro cristiano e capolinea della principale via carovaniera che giungeva fino a Gaza sul Mediterraneo, diventata tristemente nota per le persecuzioni patite ad opera del \"tubb\u0101\u02bf\" himyarita giudaizzato Abu Nuwas. Il principale esponente degli arabi di Najran durante il periodo delle persecuzioni, al-\u1e24\u0101rith, fu canonizzato col nome di Sant'Areta.\nI cristiani arabofoni coesistettero abbastanza pacificamente coi fedeli di altre religioni del Vicino Oriente (tra cui l'Ebraismo). Anche dopo la rapida espansione dell'Islam, a partire dal VII secolo, nonostante le conquiste islamiche (\"fut\u016b\u1e25\u0101t\"), molti cristiani scelsero di non convertirsi all'Islam e conservarono la loro fede. Come \"Popolo del Libro\" (\"Ahl al-Kitab\"), ai cristiani sotto dominio islamico furono riconosciuti i diritti a praticare il proprio culto in base al disposto della \"Shari'a\", senza tema di persecuzioni, pur venendo assoggettati al pagamento di un'imposta \"di protezione\" (\"Jizya\"), da versare in solido e, successivamente, in numerario. L'imposta non colpiva schiavi, donne, bambini, sacerdoti e monaci, vecchi e malati, venendo a incombere solo sugli uomini validi eremiti o poveri.\nI cristiani arabofoni hanno garantito significativi contributi alla civilt\u00e0 araba e ancora lo fanno. Numerosi tra i pi\u00f9 sensibili esponenti delle letteratura araba furono arabi cristiani, e molti arabofoni furono medici, scrittori, funzionari di alto livello e uomini di cultura e di lettere.\nDistribuzione.\nIl maggior numero di arabi cristiani vive:\nInoltre, i maltesi sono prevalentemente cristiani e, seppur non identificati come arabi, parlano una lingua che \u00e8 un dialetto arabo integrato da molti termini siciliani e italiani.\nImportanti sono altres\u00ec le comunit\u00e0 arabe emigrate nelle Americhe, in special modo in Argentina, Brasile, in Colombia, in Repubblica Dominicana, in Ecuador, in Canada (200.000) e negli Stati Uniti d'America, tra cui sono presenti molti cristiani della diaspora. Solo in Brasile il numero stimato della popolazione con ascendenze arabe nel 2007 superava i 12 milioni, quasi tutti cristiani. In Australia gli arabi sono infine circa 140.000, la maggioranza dei quali cristiani.\nLibano.\nIl Libano \u00e8 stato inizialmente creato dalla Francia per i cristiani della zona, che era la religione dominante con circa l'80% della popolazione totale, rendendo cos\u00ec il Libano l'unica nazione araba dominata dai cristiani e non dai musulmani. Il Libano contiene il pi\u00f9 alto numero di cristiani in proporzione alla sua popolazione totale. \u00c8 noto che costituissero circa il 55% della popolazione del Libano prima della guerra civile libanese, ma la loro percentuale potrebbe essersi ora abbassata al 40% (2.200.000). Appartengono in gran parte alla Chiesa maronita, con una minoranza ragguardevole appartenente ai cattolici greco-ortodossi e greco-melchiti, oltre agli altri. C'\u00e8 comunque insicurezza sulle cifre esatte perch\u00e9 non si tiene un censimento ufficiale in Libano dal 1932.\nIn base al Patto Nazionale del 1943, che ha definito il carattere multiconfessionale dello Stato libanese, il presidente deve sempre essere un cristiano cattolico maronita, il primo ministro un musulmano sunnita e il presidente del parlamento un musulmano sciita.\nEgitto.\nMalgrado i 6-8 milioni di cristiani egiziani, in grandissima maggioranza copti.\nLa Chiesa cattolica in Egitto ha un numero di fedeli valutato dell'ordine di 220.000 fedeli (articolati su una diocesi patriarcale e altre 7 diocesi). Altrettanto dicasi per gli anglicani. Non \u00e8 possibile differenziare fra loro con precisione i copti dagli arabi, dal momento che in Egitto, fin dall'XI secolo, vi fu una significativa immigrazione dal Vicino Oriente, specialmente siriana e libanese, come pure si ebbe un imprecisabile numero di conversioni fra gli arabi egiziani durante il periodo della dominazione britannica.\nIn Egitto le Chiese cattoliche sono la latina, la greco-melchita, la armena, la maronita, la siriaca e la caldea.\nSiria.\nIn Siria, i cristiani formavano poco meno del 15% della popolazione (circa 1,2 milioni di persone) sotto il censimento del 1960, ma non si \u00e8 tenuto nessun censimento pi\u00f9 recente. Stime correnti li stabilizzano al 10% circa della popolazione (2.100.000), grazie alla natalit\u00e0 inferiore e ai pi\u00f9 alti livelli di emigrazione rispetto ai compatrioti musulmani.\nGiordania.\nIn Giordania i cristiani costituiscono quasi il 7% della popolazione (circa 400.000 persone), sebbene la percentuale sia stata del 18% ai primi del XX secolo. Questo drastico abbassamento delle cifre \u00e8 dipeso in larga misura dall'affluenza di arabi dal \u1e24ij\u0101z dopo la prima guerra mondiale e dal calo della natalit\u00e0 se messo a paragone con quello dei musulmani. Il 70 - 75% dei cristiani giordani aderisce alla Chiesa ortodossa orientale, l'altra parte alla Chiesa cattolica, con una piccola aliquota di protestanti. I cristiani sono bene integrati nella societ\u00e0 giordana e fruiscono di un elevato livello di libert\u00e0. Quasi tutti i cristiani appartengono alle classi media e alta, tanto che si pu\u00f2 affermare che i cristiani godano di maggiori opportunit\u00e0 economiche e sociali in Giordania che nel resto del Vicino Oriente islamico. Sebbene essi rappresentino meno del 10% della popolazione totale, i cristiani godono di una rappresentanza parlamentare leggermente sovradimensionata (circa il 10% del Parlamento giordano) e hanno importanti incarichi ministeriali (dicasteri con portafogli), amministrativi, diplomatici e hanno conseguito e conseguono elevati gradi militari nelle forze armate del Paese.\nAi cristiani giordani \u00e8 concesso lasciare i loro posti di lavoro nei settori pubblico e privato per partecipare alle cerimonie sacre della domenica. Tutte le cerimonie religiose cristiane praticate dai fedeli sono riconosciute e celebrate dallo Stato giordano. I cristiani hanno stabilito buone relazioni con la Famiglia reale e i vari funzionari governativi giordani e godono di loro proprie corti ecclesiastiche in materia di statuto personale.\nIsraele e territori palestinesi.\nCirca l'2,4%, ossia 100.000 Palestinesi nei Territori Occupati della Cisgiordania e della Striscia di Gaza, \u00e8 cristiano, mentre il quadruplo di essi (ossia 400.000 persone) vive nella diaspora.\nSia il fondatore del Fronte Popolare di Liberazione della Palestina, George Habash, sia il fondatore del Fronte Democratico per la Liberazione della Palestina, Nayef Hawatmeh, erano cristiani, al pari di una importante attivista palestinese, gi\u00e0 ministra dell'Autorit\u00e0 Nazionale Palestinese, Hanan Ashrawi. La larga presenza al vertice dei movimenti nazionalistici nel mondo arabo in genere, e palestinese in particolare, si pu\u00f2 spiegare con l'alto livello d'istruzione posseduto dai cristiani arabofoni. Storicamente, la media borghesia urbana di molte citt\u00e0 del Vicino Oriente \u00e8 stata composta prevalentemente da famiglie cristiane. Molte famiglie arabe cristiane attribuiscono un ruolo fondamentale all'istruzione superiore. Gli arabi cristiani hanno fondato anche istituti privati d'istruzione d'impronta occidentale o religiosa cristiana. Uno di questi \u00e8 il Collegio Biblico di Betlemme (\"Bethlehem Bible College\"), fondato nella cittadina palestinese nel 1979. L'istituto prepara gli oltre cento studenti iscritti (tutti arabi cristiani) a ricoprire ruoli dirigenziali nelle comunit\u00e0 vicino-orientali di tutte le confessioni cristiane.\nIn Israele i cristiani arabi sono considerati la comunit\u00e0 pi\u00f9 istruita del Paese; la percentuale di arabi cristiani laureati \u00e8 pi\u00f9 alta rispetto ad ebrei, musulmani e drusi.; inoltre gli arabi cristiani hanno avuto il pi\u00f9 alto numero di promossi agli esami d'immatricolazione rispetto ai musulmani, ai drusi ed anche in confronto a tutti gli studenti del sistema educativo ebraico.\nMaghreb.\nVi sono piccole comunit\u00e0 di cattolici latini nel Maghreb. Molti dei membri della comunit\u00e0 cattolica nella regione sono tuttavia missionari stranieri o lavoratori immigrati, mentre solo una minoranza fra loro \u00e8 rappresentata da arabi (o dai loro discendenti) o da convertiti berberi, che hanno spesso abbracciato la fede cattolica durante l'et\u00e0 moderna o nel periodo della presenza coloniale francese, e italiana in Libia e spagnola in Marocco.\nResto del mondo.\nMolti milioni di arabofoni cristiani vivono anche nella diaspora in ogni parte del mondo. Fra i paesi che vantano una maggior presenza di arabi cristiani ci sono l'Argentina, l'Australia, il Brasile, il Canada, il Cile, Cuba, la Repubblica Dominicana e gli Stati Uniti d'America. Malgrado il diffuso equivoco negli USA che \"arabo\" equivalga a \"musulmano\", la maggioranza di quanti si riconoscono arabi statunitensi \u00e8 cattolica di rito orientale o cristiano-ortodossa, secondo l'Arab American Institute. D'altro canto, la maggioranza di musulmani statunitensi \u00e8 afro-americana, o d'origine indiana o pakistana. Vi sono anche molti cristiani arabofoni in Europa, specialmente in Francia (a causa dei legami storici con il Libano).\nPur non identificandosi come arabi, si pu\u00f2 ricordare come la lingua maltese derivi da una variante araba, fortemente intrecciata coi vicini idiomi siciliani."}
{"id": "1499658", "revid": "1305772", "url": "https://it.wikipedia.org/wiki?curid=1499658", "title": "Paolo Facchinetti", "text": "Carriera.\nBolognese, classe 1938, \u00e8 stato un appassionato ricercatore di storia dello sport. Cominci\u00f2 a scrivere per \"La Notte\" nel 1961, passando poi nel 1968 al quotidiano sportivo \"Stadio\" di cui \u00e8 stato caporedattore dal 1975 al 1982.\nDal 1982 alla Conti Editore, \u00e8 stato caporedattore di \"Autosprint\" e \"Master\", vicedirettore di \"Autocaravan\", direttore de \"I giganti del basket\", caporedattore e poi direttore nel 1990 del \"Guerin Sportivo\", direttore della Divisione Libri della Conti Editore.\nHa ideato l\"'Almanacco del ciclismo\" (1991). Nel tempo \u00e8 stato collaboratore de: \"L'Adige\", \"Il Resto del Carlino\", \"Il Mattino\", \"Il Tempo\", \"Romagna oggi\", \"Ludus\", \"Bicisport\", \"ProSport\" (Olympische Sport Bibliotek, D), \"Tip Sport\" (Zurigo, CH), \"World Soccer\" (Tokyo, Giappone). Ha scritto testi per episodi a fumetti in \"Topolino Sport\" (Mondadori, 1986, disegni di Paolo Ongaro). \u00c8 stato responsabile per l'Italia dei testi di \"100 Jahre Olympische Spiele\" (9 volumi, 1988/1996). Ha collaborato alla \"Garzantina dello Sport\" (2008) per le voci relative ai giornali e giornalisti sportivi.\nOpere.\n\u00c8 autore di numerosi libri di contenuto sportivo:"}
{"id": "1499663", "revid": "309289", "url": "https://it.wikipedia.org/wiki?curid=1499663", "title": "Zavitinsk", "text": "Zavitinsk \u00e8 una cittadina della Russia siberiana orientale (Oblast' dell'Amur), situata sull'interfluvio dei fiumi Zavitaja e Bureja, 227 chilometri a oriente di Blagove\u0161\u010densk; \u00e8 il capoluogo amministrativo del rajon omonimo.\nFondata nel 1906, si vide concesso lo \"status\" di citt\u00e0 nel 1954.\nZavitinsk \u00e8 sede di un aeroporto.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1499664", "revid": "287204", "url": "https://it.wikipedia.org/wiki?curid=1499664", "title": "Metter", "text": ""}
{"id": "1499667", "revid": "1310927", "url": "https://it.wikipedia.org/wiki?curid=1499667", "title": "Futbol'nyj Klub \u0160innik", "text": "Il Futbol'nyj Klub \u0160innik (), noto anche come \u0160innik Jaroslavl', \u00e8 una societ\u00e0 calcistica russa con sede nella citt\u00e0 di Jaroslavl'. Milita nella PFN Ligi, la seconda divisione del campionato russo di calcio.\nStoria.\nIl club venne fondato nel 1957 come \"Dynamo Jaroslavl'\", per poi assumere la denominazione attuale nel 1960. Durante gli anni dell'Unione Sovietica, il club non raggiunse alcun risultato degno di nota.\nNella stagione 1992 fu tra i fondatori della \"Prem'er-Liga\", ma venne immediatamente retrocesso in seconda divisione. Ritornato nella massima serie nel 1997, vi rimase fino al termine della stagione 2003, quando venne nuovamente retrocesso. \u00c8 ritornato in \"Prem'er-Liga\" nel 2008, ma \u00e8 subito retrocesso nella categoria inferiore.\nStrutture.\nStadio.\nDisputa le partite interne nello Stadio \u0160innik, dalla capienza di 26.000 spettatori."}
{"id": "1499669", "revid": "131358", "url": "https://it.wikipedia.org/wiki?curid=1499669", "title": "FC Shinnik Yaroslavl", "text": ""}
{"id": "1499671", "revid": "84184", "url": "https://it.wikipedia.org/wiki?curid=1499671", "title": "Hachette", "text": "Il termine Hachette (in francese \"accetta\"/\"piccola ascia\") pu\u00f2 indicare:"}
{"id": "1499679", "revid": "767487", "url": "https://it.wikipedia.org/wiki?curid=1499679", "title": "Orfanotrofio Magnolfi", "text": "L'Orfanotrofio Magnolfi si trova nel comune di Prato.\nIl santuario della Piet\u00e0 fu concesso nel 1699 ai Carmelitani, che a pi\u00f9 riprese, nel corso del Settecento, ampliarono i locali costituendo un vasto convento. Questo fu soppresso, e assegnato nel 1838 dal Granduca a Gaetano Magnolfi, per impiantarvi un \"orfanotrofio tecnologico\" che form\u00f2 molti abili artigiani (legnaioli, fabbri, sarti, tessitori, tipografi).\nChiuso nel 1979, l'ambiente \u00e8 in parte trasformato in casa di riposo; gli interni conservano la struttura settecentesca, con lunghi corridoi e celle, e una cappella in veste ottocentesca.\nL'altra parte \u00e8 invece \u00e8 un centro culturale, il Magnolfi Nuovo, composto da un teatro, il Magnolfi, che promuove nuove forme di sperimentazione teatrali e musicali, una serie di aule dedicate alla didattica, principalmente per corsi promossi dall'Assessorato alla Cultura, e da un ostello, che ospita turisti e i partecipanti alle attivit\u00e0 formative promosse dal Magnolfi Nuovo."}
{"id": "1499680", "revid": "287204", "url": "https://it.wikipedia.org/wiki?curid=1499680", "title": "Ghiacciaio di Pr\u00e8 de Bar", "text": ""}
{"id": "1499682", "revid": "287204", "url": "https://it.wikipedia.org/wiki?curid=1499682", "title": "Ghiacciaio di Pre de Bar", "text": ""}
{"id": "1499684", "revid": "400694", "url": "https://it.wikipedia.org/wiki?curid=1499684", "title": "Cesio (formaggio)", "text": "Il Cesio \u00e8 un formaggio tipico della Vallata Feltrina, nell'alto Veneto. Prende nome dal comune di Cesio, ora Cesiomaggiore, ove aveva sede il caseificio che per primo lo ha realizzato.\nStoria.\nProdotto inizialmente dalla latteria di Cesio (trasformato in Cesiomaggiore dopo l'unit\u00e0 d'Italia al fine di non confonderlo con l'omonimo comune ligure). Successivamente la \"Latteria Cooperativa della Vallata Feltrina -Busche\", in seguito denominata Lattebusche, ha conosciuto un ingrandimento del proprio volume di affari tale da assorbire quasi tutte le latterie turnarie e sociali della provincia di Belluno.\nNegli anni '90 la produzione \u00e8 stata spostata nella succursale di Sandrigo (VI), ma dal 2008 \u00e8 tornato ad essere prodotto nel suo luogo di nascita. \u00c8 stato riconosciuto come P.A.T.."}
{"id": "1499685", "revid": "122618857", "url": "https://it.wikipedia.org/wiki?curid=1499685", "title": "Leisha Hailey", "text": "Biografia.\nLeisha Hailey nasce nell'amministrazione civile statunitense delle isole Ryukyu, in Giappone, nel 1971 ma cresce a Bellevue in Nebraska.\nA 17 anni, fa coming out e si trasferisce a New York per frequentare l'American Academy of Dramatic Arts. In questi anni fonda il duo pop alternativo The Murmurs, con il quale realizza tre dischi. Nel 1997 inizia a lavorare in televisione, facendo la comparsa in un episodio della serie \"Ellen\" \nEsordisce al cinema con \"All Over Me\", nel quale interpreta una rocker lesbica e di cui \u00e8 anche autrice della colonna sonora. \nDal 2004 al 2009, ha interpretato Alice Pieszecki, una giornalista conduttrice di radio e televisione, in \"The L Word\". Nel 2019, riprende il suo ruolo nel sequel, \"\".\nVita privata.\nNei primi anni '90, Hailey ha avuto una relazione con la cantante k.d. lang per cinque anni fino alla rottura nel 2001. Dal 2011 al 2016 \u00e8 stata insieme alla sua compagna di band, Camila Grey. La loro relazione \u00e8 divenuta pubblica quando le due sono state espulse da un volo della Southwest Airlines per un alterco con un assistente di volo."}
{"id": "1499686", "revid": "228587", "url": "https://it.wikipedia.org/wiki?curid=1499686", "title": "Meridiani", "text": ""}
{"id": "1499689", "revid": "287204", "url": "https://it.wikipedia.org/wiki?curid=1499689", "title": "Rhemes", "text": ""}
{"id": "1499692", "revid": "184755", "url": "https://it.wikipedia.org/wiki?curid=1499692", "title": "Villa delle Sacca", "text": "Il complesso di Villa delle Sacca \u00e8 un ex monastero della prima met\u00e0 del XIII secolo, situato nel comune di Prato. Fino al 1784 vi era conservato il polittico di Andrea di Giusto (anticamente attribuito a Lorenzo Monaco), attualmente esposto al Museo di Palazzo Pretorio.\nL'insediamento \u00e8 formato da un'ala trasversale che costituisce il primitivo convento con resti di strutture in alberese e tracce di aperture medievali. Si nota anche l'ex chiesa con cappella addossata. Fu restaurata in parte negli anni settanta del Novecento.\nSi trova sulla collina di Spazzavento ed \u00e8 in completo stato di degrado.\nStoria.\nRisale al 1276 la probabile fondazione del Monastero di S. Maria a Gamberondoli. Le monache, dette anche \"le insaccate\", l'abitarono fino al 1390, quando lasciarono il Monastero e si trasferirono a Prato a Porta S.Giovanni.\nNel 1406 i Monaci olivetani ereditarono da un certo Messer Bartolomeo De' Franceschi da Pistoia e acquistarono, per 410 fiorini d'oro, il Monastero dalle donne di S. Margherita delle Sacca e iniziarono vari lavori al Monastero e alla chiesa che proseguirono fino al 1411.\nNel 1429, oltre a proseguire i lavori di arredo e di sistemazione della divenuta Badia di Monte UIiveto, fu realizzato il coro della chiesa. Dal 1545 al 1552 vengono effettuati lavori di sistemazione agli annessi agricoli.\nNel 1588 si registra un pagamento a Gianfranco Cottoli da Settignano per la realizzazione di una cappella nel Monastero che ora si chiama \u201cMonastero di S. Bartolomeo delle Sacca\u201d.\nNel 1635 si eseguono opere di imbiancatura alla loggia in volta, e nel 1640 vari lavori nello \u201cspizio\u201d.\nNel 1709 il chiostro risulta assai malandato e bisognoso di restauri.\nPer tutto il XVIII secolo proseguono lavori vari di manutenzione e adeguamento del convento e della chiesa.\nQuando il 26 giugno 1775 il Granduca Leopoldo dona al R. Convitto Cicognini i beni dell'Abbazia dei Monaci Olivetani di S. Bartolomeo delle Sacca, il loro monastero viene trasformato in sede di villeggiatura per i collegiali.\nI monaci lasciano un interessante \"Codice Olivetano delle Sacca\" che contiene prevalentemente contratti di compere fatte dal Monastero, ma lasciano comunque intravedere la vita alacre e serena che i monaci vi conducevano. \nIl \"Codice Olivetano delle Sacca\" era in possesso del Comune di Prato; ma questo con deliberazione del 10 novembre 1910, lo permuta con un quadro di S. Antonio (pittura in legno dolce che si suppone opera di Filippo Lippi) posseduto dal Convitto Cicognini.\nDai documenti conservati presso l'Archivio storico del Cicognini di Prato emerge inoltre la fervida attivit\u00e0 agricola che si conduceva in quell'epoca sui territori intorno alla Villa Le Sacca. Nel 1775 si ha una notevole raccolta dell'olio dai poderi Monsanti \u2013 Belvedere\u00a0\u2013 Colombaia - S. Lucia - Torcicoda, tutti facenti parte del possesso del Monastero di S. Bartolomeo delle Sacca e poi naturalmente passati al Collegio Cicognini. Da un estratto dalla raccolta dalla Fattoria Le Sacca e dai poderi annessi dal 6 febbraio 1781 al 5 febbraio 1782 sappiamo che le specie agricole coltivate sono: grano, segalato, fave, vecce, orzola, vena gentile e canapa dal podere Colombaia. Dal 1776 iniziano i lavori per adattare il Monastero alla nuova destinazione e si hanno sostanziali modificazioni: il chiostro viene abbattuto e viene costruita la \u201cscala grande\u201d.\nSi effettuano lavori al dormitorio e alla strada di accesso al monastero. L'antica sagrestia viene trasformata in oratorio.\nNel 1861 si effettuano le ultime trasformazioni e poi la Villa Le Sacca diverr\u00e0 residenza estiva del Convitto Cicognini, anche se continuano i lavori di restauro e ammodernamento.\nInfatti una lettera datata 30 giugno 1908 indirizzata dall'Uff. Regionale per la conservazione dei monumenti della Toscana all'I.mo sig. Presidente del R. Convitto Nazionale Cicognini avente per oggetto: Prato Ex Monastero delle Sacca-Scopertura di affreschi - comunica che \u201cLe prime esplorazioni sulle pareti del refettorio palesarono subito la presenza di una elegante decorazione policroma a tergo della parete d'ingresso e l'affresco di una grande Crocifissione, solida per tecnica, notevole per la bont\u00e0 della Mano che la condusse. I caratteri della prima met\u00e0 del XV secolo vi spiccano nettamente. Una fascia a disegni geometrici incornicia la composizione. Nel centro campeggia la figura di Cristo; in basso a sinistra \u00e8 la Vergine ammantata e dolente; a destra S. Giovanni. Due angioletti volanti, presso il costato trafitto del Signore, di qua e di l\u00e0 sotto i bracci della croce, fissano intenti quella agonia. Dai saggi fatti \u00e8 da supporsi che molta parte del nudo di Cristo sia andata perduta per posteriore rintonacatura, e cos\u00ec dicasi del volto della Vergine e di quello di S. Giovanni; ma anche frammentaria la larga e buona composizione merita di essere completamente scoperta e ravvivata. Altri saggi sommarii nei costoloni dell'antico coro attestano la presenza di una decorazione non trascurabile a fondo rosso. Cos\u00ec dicasi degli spicchi della volta a crociera. Notevole \u00e8 pure un quadrante in marmo sulla fronda della facciata, lavorato da maestro Nencio da Firenze nel 1409\u201d.\nNel 1927 si effettuano lavori di sistemazione di tutti i locali del terzo piano e un magazzino viene trasformato in camerata.\nPersone legate a Villa delle Sacca.\nAlcuni degli ospiti della residenza estiva del Convitto Cicognini divennero poi uomini illustri.\nGabriele D'Annunzio arriv\u00f2 al Cicognini di Prato il 1\u00ba gennaio 1874 e ripart\u00ec nel luglio del 1881, anno nel quale si trasfer\u00ec a Roma. La Villa Le Sacca vide le estati della sua fanciullezza. Sappiamo che come\nconvittore era piuttosto indiscplinato; probabilmente questi luoghi, i suoni che\nprovenivano dall'ambiente circostante lo ispirarono, e gli fecero poi scrivere:\nAnche Curzio Malaparte fu ospite estivo della Villa Le Sacca durante il periodo passato come convittore al Cicognini di Prato. Alunno fra i migliori e poi studente ginnasiale fino a quando\nscrive Curzio Malaparte al Cav. Oggioni nell'Aprile 1950 da Capri.\nLa Villa le Sacca ospit\u00f2 i convittori fino agli anni 1941-42. \nDopo la guerra, per alcuni anni, le sue camerate alloggiarono gli \u201csfollati\u201d, persone che nella guerra avevano perduto case e beni.\nLa storia del polittico di Andrea di Giusto.\nIl Polittico, che misura cm 230 x 245, era destinato a un altare della chiesa del monastero fu commissionato nel 1428 ad Andrea di Giusto Manzini e terminato nel 1435.\nDalla Badia Olivetana di San Bartolomeo alle Sacca pass\u00f2 nel 1775, al tempo delle soppressioni ricciane, al Collegio Cicognini; nel 1850 fu segnalato da Cesare Guasti e da Gaetano Milanesi; fu acquistato dal Comune nel 1870 per lire 1500 con la perizia del restauratore Emilio Burci di Pistoia.\nLa tavola raffigura la Madonna col Bambino e due angeli fra i san Bartolomeo, san Giovanni Battista, san Benedetto e santa Margherita. Un monte con un ramoscello di olivo \u00e8 dipinto sui pilastri laterali della predella ricorda l'antica committenza olivetana.\nLe tecniche e i materiali preziosi, dall'azzurro oltremarino all'azzurro della Magna, all'oro graffito, brunito e granito, alle splendenti lacche rosse testimoniano l'importanza che il monastero rivestiva al tempo.\nAttualmente \u00e8 esposto nella sala dei polittici del Museo di Palazzo Pretorio (inv. Museo Civico n. 1310).\nStoria recente, degrado e abbandono.\nNel 1965 la Villa le Sacca ha urgenti necessit\u00e0 di lavori di restauro dopo che ha cessato di essere utilizzata anche dal Collegio Cicognini.\nNel 1966 il Rettore del Collegio Cicognini richiede l'autorizzazione al Ministero della Pubblica Istruzione per l'alienazione della Villa, che viene concessa il 24 marzo 1967; la Villa viene in seguito abbandonata. Nel 1976 una serie di atti vandalici distrugge varie parti dell'edificio, che \u00ab...si sta degradando notevolmente\u00bb.\nNegli ultimi anni il tetto \u00e8 in gran parte crollato, come quasi la totalit\u00e0 dei solai, non resta all'interno nessun elemento architettonico di pregio e gli affreschi sono oramai caduti ."}
{"id": "1499693", "revid": "599013", "url": "https://it.wikipedia.org/wiki?curid=1499693", "title": "Rh\u00e8mes-Notre-Dame", "text": ""}
{"id": "1499696", "revid": "599013", "url": "https://it.wikipedia.org/wiki?curid=1499696", "title": "Rh\u00e8mes-Saint-Georges", "text": ""}
{"id": "1499705", "revid": "131358", "url": "https://it.wikipedia.org/wiki?curid=1499705", "title": "Shinnik Yaroslavl", "text": ""}
{"id": "1499711", "revid": "1573940", "url": "https://it.wikipedia.org/wiki?curid=1499711", "title": "Edmund Bonner", "text": "Inizialmente fu una figura di rilievo nell'ambito del grande scisma promosso da Enrico VIII d'Inghilterra contro la Chiesa cattolica; in seguito divenne un avversario delle riforme di matrice protestante introdotte nel paese da Edward Seymour, I duca di Somerset. Da quel momento il vescovo Bonner si riconcili\u00f2 con papa Clemente VII e rientr\u00f2 nella Chiesa cattolica.\nIl vescovo divenne noto con il soprannome di \"Bonner il Sanguinario\" (\"Bloody Bonner\"), a causa del suo coinvolgimento nelle persecuzioni che si scatenarono contro eretici e protestanti durante il breve regno di Maria I d'Inghilterra.\nMor\u00ec da prigioniero nel 1569, sotto il regno di Elisabetta I d'Inghilterra."}
{"id": "1499712", "revid": "287204", "url": "https://it.wikipedia.org/wiki?curid=1499712", "title": "Nikolaj Gavrilovic Cernysevskij", "text": ""}
{"id": "1499713", "revid": "119518926", "url": "https://it.wikipedia.org/wiki?curid=1499713", "title": "Big Muskie", "text": "Big Muskie era una macchina escavatrice, (in inglese \"dragline\"), costruita dalla Bucyrus - Erie e, attiva dal 1969 al 1991, fu la pi\u00f9 grande macchina escavatrice di tipo drag-line del mondo.\nStoria.\nVenne costruita nel 1969 dalla Bucyrus - Erie per conto della Central Ohio Coal Company, una divisione della American Electric Power e cost\u00f2 all'epoca 25 milioni di dollari. Fu la pi\u00f9 grande macchina escavatrice di tipo drag-line del mondo, con un peso prossimo alle 13.000 tonnellate. Oltre 200.000 ore uomo furono necessarie alla sua costruzione, che si protrasse per due anni.\nOper\u00f2 negli Stati Uniti, in Ohio, dal 1969 al 1991, e fu alimentata da una linea elettrica a 13.800 volt. Riusciva a smuovere oltre 465 milioni di metri cubi di terra (il doppio di quanto necessario alla costruzione del canale di Panama), portando in superficie 20 milioni di tonnellate di carbone. \nVenne smantellato nel 1999, nonostante le richieste di mantenerlo attivo come museo. La benna, pesante 240 tonnellate, rimase sul posto come attrazione turistica.\nNel 1994 fu creata una riserva naturale, chiamata The Wilds, bonificando 10.000 acri di terreno (circa 40 chilometri quadrati) divelti negli anni dal Big Muskie. Il terreno, divenuto di propriet\u00e0 del parco, \u00e8 stato ripopolato con numerose specie animali africane, asiatiche e nord-americane."}
{"id": "1499726", "revid": "62004", "url": "https://it.wikipedia.org/wiki?curid=1499726", "title": "Campionati del mondo di ciclocross", "text": "I campionati del mondo di ciclocross UCI (ing. \"UCI Cyclo-cross World Championships\") sono uno dei campionati del mondo di ciclismo e assegnano il titolo di campione del mondo nelle diverse categorie del ciclocross. Sono gestiti dall'Unione Ciclistica Internazionale (UCI) e hanno luogo ogni anno in gennaio, al termine della stagione di ciclocross.\nCampioni in carica.\n\"Aggiornato all'edizione 2022.\"\nStoria.\nI primi campionati del mondo di ciclocross si svolsero nel 1950 nei pressi del Bois de Vincennes a Parigi, e furono vinti da Jean Robic. Dalla prima edizione del 1950 fino al 1966 il programma dei campionati prevedeva solo una gara maschile Open, cio\u00e8 aperta a ciclisti delle categorie Professionisti e Dilettanti. Nel 1967 le due categorie vennero separate, con l'aggiunta di una gara riservata alla categoria Dilettanti, svoltasi fino al 1993. Nel 1979 venne aggiunta al programma una gara per gli atleti Juniores (et\u00e0 compresa tra 17 e 18 anni). Nel 1994 le gare per Professionisti e Dilettanti vennero riunite nella gara Elite. Dal 1996 si tiene anche una gara per la categoria maschile Under-23. La gara femminile Elite venne inserita nel programma solo nel 2000, seguita nel 2016 dalla prova femminile Under-23 e nel 2020 dalla prova femminile Juniores. Nel 2022 \u00e8 stata introdotta nel programma dei campionati, come gara test, anche una staffetta mista a squadre.\nSvolti storicamente in Europa (continente di maggior diffusione della specialit\u00e0), nel 2013 i campionati, in occasione della 64\u00aa edizione, si tennero per la prima volta fuori dall'Europa, a Louisville negli Stati Uniti d'America.\nCome tipico del ciclocross, le prove si svolgono, per tutte le categorie, con partenza in gruppo, su di un breve circuito che comprende tratti asfaltati, sterrati e ostacoli artificiali (tratti sabbiosi, salite ripide e scalinate, rocce o tronchi) da percorrere a piedi, con bici in spalla. Il vincitore di ogni categoria (Elite, Under-23 e Juniores) si fregia del titolo di campione del mondo di categoria e ha il diritto di gareggiare fino all'edizione successiva indossando una maglia cerchiata con i cinque colori dell'iride, la maglia iridata."}
{"id": "1499727", "revid": "416175", "url": "https://it.wikipedia.org/wiki?curid=1499727", "title": "Vains of Jenna", "text": "I Vains of Jenna sono stati un gruppo Sleaze Metal svedese formatosi nel gennaio 2005 a Falkenberg.\nStoria dei Vains of Jenna.\nLa band ha pubblicato il suo disco d'esordio, \"Lit Up/Let Down\", sotto l'etichetta di Bam Margera \"Filthy Note\". Il gruppo \u00e8 inoltre prodotto dal leader dei Tuff Stevie Rachelle. A marzo 2010, dopo l'uscita di due album, cinque anni di collaborazione e svariati concerti in Europa e America, Lizzy DeVine, cantante e ritmico del gruppo, nonch\u00e9 principale frontman, lascia il gruppo. Neanche i membri della band riescono a dare una spiegazione alla scelta del loro compagno: lo stesso Nicki Kin, in un'intervista concessa a Sleaze Roxx, si limita a raccontare della svogliatezza con cui Lizzy svolgeva il suo ruolo negli ultimi tempi. I VOJ ci riprovano reclutando Jesse Forte alla voce e cambiando fortemente la propria immagine virando da uno stile Glam/Sleaze ad atteggiamenti quasi Emo Rock, sound compreso.\nL'entrata nel gruppo di Jesse Forte ha suscitato opinioni molto diverse fra i fans, i quali devono per\u00f2 accettare il fatto che se il gruppo ha continuato a suonare (intraprendendo un tour europeo nel 2011) \u00e8 proprio grazie all'entrata di Jesse.\nA gennaio 2012 la Band annuncia lo scioglimento, avvenuto in modo consensuale e amichevole tra i membri del gruppo.\nNel 2015 l'ex cantante del gruppo Lizzy DeVine forma una nuova band (The Cruel Intentions) dopo anni di silenzio."}
{"id": "1499732", "revid": "118409083", "url": "https://it.wikipedia.org/wiki?curid=1499732", "title": "Schiaffo di Tunisi", "text": "Lo \"schiaffo di Tunisi\" \u00e8 stata un'espressione giornalistica usata dalla stampa e dalla storiografia italiana dalla fine del XIX secolo per descrivere un episodio della crisi politica intercorsa all'epoca tra Regno d'Italia e Terza Repubblica francese.\nIl governo della terza repubblica francese nel 1881 con un'azione di forza stabil\u00ec il protettorato sulla Tunisia, gi\u00e0 obiettivo dei propositi coloniali del Regno d'Italia.\nStoria.\nIl trattato italo-tunisino del 1868.\nL'Italia aveva siglato un trattato con la Tunisia l'8 settembre 1868, per una durata di 28 anni, per regolare il regime delle capitolazioni. \nL'accordo internazionale garantiva alla Tunisia diritti, privilegi e immunit\u00e0 concesse da diversi Stati preunitari italiani. Gli italiani di Tunisia conservavano la loro nazionalit\u00e0 d'origine e non dipendevano che dalla giurisdizione consolare in materia civile, commerciale e giudiziaria, ma non in materia immobiliare, in cui, tuttavia, era riservata al console l'applicazione delle sentenze pronunciate dai tribunali del bey. L'uguaglianza civile assicurava agli italiani la libert\u00e0 di commercio ed un vero e proprio privilegio d'extraterritorialit\u00e0 per i loro stabilimenti. In materia di pesca e di navigazione, beneficiavano dello stesso trattamento dei tunisini. Infine, il bey non poteva modificare i dazi doganali senza consultare preventivamente il governo italiano.\nL'occupazione francese.\nIl principale obiettivo di politica estera del secondo governo guidato da Benedetto Cairoli era lo stabilimento di un protettorato sulla Tunisia, cui ambiva anche la Francia. Cairoli, come prima di lui Agostino Depretis non ritennero mai di procedere ad un'occupazione, essendo in generale ostili ad una politica militarista. Essi, tuttavia, confidavano nella possibile opposizione della Gran Bretagna all'allargamento della sfera di influenza francese in Africa del nord (mentre, semmai, Londra era ostile al fatto che una sola potenza controllasse per intero il Canale di Sicilia).\nAgli inizi del 1881 la Francia decise di intervenire militarmente in Tunisia. Le motivazioni dell'azione vennero riassunte da Jules Ferry, il quale sosteneva che gli italiani non si sarebbero opposti perch\u00e9 da poche settimane Parigi aveva acconsentito al rinnovo del trattato di commercio italo-francese, l'Italia era ancora impegnata a saldare il debito contratto di 600 milioni di lire con la Terza Repubblica francese e soprattutto era Roma ad essere politicamente isolata nonostante i tentativi di avvicinamento a Berlino e Vienna. Ferry ribadiva che era stato proprio Otto von Bismarck ad avere invitato Parigi ad agire in Tunisia precisando che in caso di azione, la Germania non avrebbe sollevato obiezioni. Mentre in Italia si dibatteva circa l'attendibilit\u00e0 delle notizie su una possibile azione francese in Tunisia, a Tolone si preparava un corpo di spedizione di ventimila uomini. Il 3 maggio un contingente francese di duemila uomini sbarc\u00f2 a Biserta, raggiunto l'11 maggio dal resto delle forze. L'episodio diede un'ulteriore conferma dell'isolamento politico dell'Italia, e rinfocol\u00f2 le polemiche che avevano seguito il Congresso di Berlino di tre anni prima. \nL'instaurazione del protettorato.\nLa Tunisia, incuneata fra l'Algeria a ovest, colonia francese dal 1830, e Cirenaica e Tripolitania a sud-est, era allora un obiettivo strategico sia italiano che francese. La debolezza dei bey, gli intrighi dei ministri, come Mustapha Khaznadar e Mustaf\u00e0 Ben Ismail, la pressione costante dei consoli europei, la bancarotta dello Stato divenuto ostaggio dei creditori nonostante gli sforzi del riformatore Kheireddine Pasci\u00e0, aprirono le porte all'occupazione francese (auspicata dal cancelliere tedesco Otto von Bismarck al fine di attirare le attenzioni di Parigi sul Mediterraneo e conseguentemente allontanarle dal confine franco-tedesco).\nIl 12 maggio 1881 fu stipulato il trattato del Bardo sotto il regno di Sadok Bey: lo Stato tunisino si priv\u00f2 con esso del diritto di legazione attiva, incaricando \u00abgli agenti diplomatici e consolari della Francia nei paesi stranieri [\u2026] della protezione degli interessi tunisini\u00bb. Il bey, a sua volta, non poteva concludere alcun atto a carattere internazionale senza aver informato in precedenza lo Stato francese e senza averne ottenuto l'assenso. Ma l'articolo 6 del decreto del 9 giugno gli permetteva di prendere parte alla conclusione di trattati internazionali.\nDue anni pi\u00f9 tardi, le convenzioni della Marsa, siglate il 5 giugno 1883, svuotano il trattato del suo contenuto e violano la sovranit\u00e0 interna della Tunisia forzando il bey a \u00abprocedere alle riforme amministrative, giudiziarie e finanziarie che il governo francese giudicher\u00e0 utili\u00bb Alcune decisioni non potevano essere prese senza aver ricevuto l'approvazione del residente generale di Francia in Tunisia e del segretario generale (francese) del governo. Infine, europei e tunisini erano rappresentati alla pari (53 membri per ciascuna comunit\u00e0) in seno al Gran Consiglio, assemblea consultiva eletta a suffragio universale secondo il sistema del doppio collegio.\nLe conseguenze.\nLe potenze europee reagirono differentemente secondo i loro interessi: il Regno Unito si affrett\u00f2 a occupare l'Egitto, mentre Germania e Austria-Ungheria non avanzarono riserve circa la condotta francese.\nGli immigrati italiani in Tunisia avrebbero protestato e avrebbero causato serie difficolt\u00e0 alla Francia. Tuttavia, poco alla volta, il problema rientr\u00f2 e gli immigrati poterono optare in seguito per la cittadinanza francese e beneficiare degli stessi vantaggi dei coloni transalpini. I rapporti italo-francesi s'incrinarono pericolosamente. Tra le ipotesi vagliate dallo Stato Maggiore italiano non era esclusa una possibile invasione della Penisola da parte delle truppe francesi."}
{"id": "1499735", "revid": "1573940", "url": "https://it.wikipedia.org/wiki?curid=1499735", "title": "Doukkala-Abda", "text": "Doukkala-Abda era una delle 16 Regioni del Marocco, istituita nel 1997 e soppressa nel 2015.\nLa regione, nel 2009, comprendeva le province di:"}
{"id": "1499744", "revid": "104458", "url": "https://it.wikipedia.org/wiki?curid=1499744", "title": "Razdrto", "text": ""}
{"id": "1499748", "revid": "574302", "url": "https://it.wikipedia.org/wiki?curid=1499748", "title": "David Bellini", "text": "Biografia.\nDavid Bellini nasce in Maremma da padre operaio e madre parrucchiera. Nel '97 si laurea in Scienze Politiche a Siena, ma negli anni di studio universitario non si limita a prepararsi agli esami: fonda l'Associazione culturale \"Articolo 21\", collabora ad alcuni quotidiani locali (\"Il Tirreno\", \"La Gazzetta di Siena\") e frequenta un corso di scrittura creativa tenuto da Vincenzo Cerami nella citt\u00e0 di Lucca.\nLa prima occasione, per Bellini, arriva subito. Nel '98, infatti, viene chiamato dalla Thunderfilm per scrivere la sua prima sceneggiatura, intitolata \"San Donnino San Pechino\", insieme al comico Andrea Muzzi e allo sceneggiatore Massimo Sgorbani. Sempre in collaborazione con Muzzi e Sgorbani, realizza la striscia comica \"Attacchi di panico\", che riceve tre nomination al Merano Tv Festival 2000.\nProprio nel 2000 si trasferisce a Roma ed intraprende l'attivit\u00e0 di editor per la societ\u00e0 Geca Italia, prima di diventare assistente editor di Paola Pascolini per la fortunata serie tv \"Un medico in famiglia 3\". Di \"Un medico in famiglia 3\" \u00e8 anche sceneggiatore degli ultimi due episodi. Questa esperienza gli apre magicamente le porte dello spettacolo.\nNegli anni a seguire, infatti, l'attivit\u00e0 di Bellini non subisce soste e l'autore toscano si dedica parallelamente al mestiere di sceneggiatore e a quello di documentarista. Scrive episodi per \"Un medico in famiglia 4\", \"Un medico in famiglia 5\", \"Un medico in famiglia 6\", \"I Cesaroni\" e \"Sottocasa\" e realizza documentari e docufiction quali \"Rudy, la vera storia di Rodolfo Valentino\", \"Passaggi segreti\" ed \"In Crociera!\". La serie di documentari \"Passaggi segreti\", peraltro, riceve il Premio Marcopolo 2004.\nLa sua infinita curiosit\u00e0 lo porta ben presto ad interessarsi anche di format e nel 2005 comincia a lavorare come autore televisivo. Firma per Raiuno la prima e la seconda edizione del programma pomeridiano \"Festa italiana\", ma anche seconde serate come \"Notte d'amore\" e \"Se rinasco... canto\" per Rai 2. Dal settembre 2007 viene scelto come nuovo autore di \"Tetris\", surreality su politica e attualit\u00e0 condotto da Luca Telese, prodotto dalla Wilder e trasmesso da LA7. Ne cura due edizioni, che riscuotono ottimi ascolti, dopo di che torna a lavorare su documentari, docufiction e fiction.\nCrea \"L'Isola del gusto\", una kitchen comedy in salsa siciliana, per il canale Alice. Con \"Favole in verde\" realizza una deliziosa serie di 30 episodi sui giardini privati pi\u00f9 suggestivi d'Italia per il canale Leonardo. Tra i protagonisti di puntata, il geniale sceneggiatore Tonino Guerra e il pittore Antonio Saliola. Siamo nel 2010 quando con \"Tra cielo e terra\", serie di 16 episodi da un'ora per il canale Marcopolo, racconta le storie pi\u00f9 oscure ed intriganti dei monasteri pi\u00f9 affascinanti d'Europa. Nello stesso anno scrive le sceneggiature di quattro episodi di \"Un medico in famiglia 7\".\nA partire da novembre 2010, scrive e dirige la terza serie di \"Sussurri e grida\" (4 documentari dedicati alla storia di Ludwig II di Baviera e ai suoi favolosi castelli), prodotta da Sitcom Televisioni e trasmessa da Marcopolo. \nPoco dopo partecipa alla creazione del pilota \"Perfetti innamorati\", talent-show sui promessi sposi condotto da Marco Liorni e Georgia Luzi, trasmesso su Raiuno il 18 gennaio 2011 e prodotto dalla Toro Produzioni di Marco Tombolini e Pasquale Romano.\nIn data 11 maggio 2012, la S.A.C.T. (Scrittori Associati di Cinema e Televisione) nomina Bellini quale Rappresentante SACT a Los Angeles. Nei mesi a seguire, Bellini costruisce un rapporto di amicizia e collaborazione con i dirigenti della Writers Guild of America. Il 22 luglio 2013, la maggioranza dei membri della SACT votano per la fondazione della Writers Guild Italia, di cui, da allora, Bellini \u00e8 portavoce ufficiale nella citt\u00e0 degli angeli.\nDal gennaio 2014 insegna sceneggiatura all'italiana presso l'Istituto Italiano di Cultura di Los Angeles. Nell'aprile 2014, viene chiamato dall'Istituto a far parte del Comitato di Los Angeles per le votazioni del Premio Strega.\nIl 20 ottobre 2016 \u00e8 deceduto all'et\u00e0 di 43 anni per una forma molto aggressiva di linfoma che l'aveva colpito qualche mese prima."}
{"id": "1499751", "revid": "599013", "url": "https://it.wikipedia.org/wiki?curid=1499751", "title": "Erik Westrum", "text": "Ha giocato nel ruolo di attaccante nell'Ambr\u00ec-Piotta, squadra della Lega Nazionale A. Vanta inoltre presenze in American Hockey League e in National Hockey League.\nCarriera.\nClub.\nNato nello Stato del Minnesota, Erik Westrum si \u00e8 formato come hockeista presso la University of Minnesota, nel campionato della NCAA. Nel 1998 fu scelto dai Phoenix Coyotes al settimo turno come 187\u00aa scelta assoluta, tuttavia continu\u00f2 a giocare per la propria universit\u00e0 fino al 2001 disputando due stagioni da capitano.\nSuccessivamente Westrum compie il salto in AHL con la maglia degli Springfield Falcons. Nella lega minore nordamericana Westrum ha giocato per sei stagioni con quattro differenti squadre (Springfield Falcons, Utah Grizzlies, Houston Aeros e Toronto Marlies) totalizzando 307 punti in 434 partite disputate.\nNella sua carriera Westrum ha collezionato anche 27 presenze nella National Hockey League con le maglie dei Phoenix Coyotes, dei Minnesota Wild e dei Toronto Maple Leafs.\nDal 2007 milita nella Lega Nazionale A svizzera con la maglia dell'HC Ambr\u00ec-Piotta. Il suo contratto scade al termine della stagione 2011/2012. Nella sua prima stagione in Svizzera vince il titolo di Top Scorer del campionato con 72 punti. Il 23 settembre 2010 contro il Fribourg-Gott\u00e9ron Westrum subisce una commozione cerebrale durante un contrasto di gioco, rimanendo fuori dalle piste per quasi tutta la stagione. A causa di un altro grave infortunio Westrum nella stagione 2011-2012 pot\u00e9 disputare solo 8 incontri, totalizzando 5 punti.\nNazionale.\nWestrum ha rappresentato la nazionale statunitense al Campionato mondiale di hockey su ghiaccio del 2004, dove il Team USA ha vinto la medaglia di bronzo. In nove presenze ha messo a segno tre gol e due assist."}
{"id": "1499765", "revid": "305330", "url": "https://it.wikipedia.org/wiki?curid=1499765", "title": "Cristo alla colonna (Caravaggio)", "text": "Cristo alla colonna \u00e8 un dipinto a olio su tela (140x106 cm). Gi\u00e0 presso il Palazzo Camuccini di Cantalupo in Sabina, in provincia di Rieti, il quadro poi, negli anni Settanta, ha cambiato propriet\u00e0 e collocazione. Quest'ultima \u00e8 ignota.\nIncerta \u00e8 l'attribuzione dell'opera. Per una parte della critica si tratta di una copia da un originale perduto di Caravaggio. Cos\u00ec, per tutti, il Longhi, che per primo pubblic\u00f2 il dipinto. Longhi ipotizza si tratti di una copia, di elevatissima qualit\u00e0, eseguita da Vincenzo Camuccini. Per altri autori, sia pur dubitativamente, potrebbe trattarsi di un'opera del Merisi. Cos\u00ec Maurizio Marini.\nDubbia \u00e8 pure la data di esecuzione del dipinto originario, si tratti o meno di quello gi\u00e0 a Cantalupo: l'ipotesi preponderante sembra essere quella della fine XVI secolo, ma non mancano posticipazioni al primo \"Periodo Napoletano\" del Caravaggio (1606-7). \nDel quadro esistono altre due versioni, unanimemente ritenute delle copie: una \u00e8 collocata a Catania ed \u00e8 attribuita al caravaggesco siciliano Mario Minniti, la seconda si trova a Macerata."}
{"id": "1499767", "revid": "287204", "url": "https://it.wikipedia.org/wiki?curid=1499767", "title": "Eduardo Fernandez", "text": ""}
{"id": "1499769", "revid": "235890", "url": "https://it.wikipedia.org/wiki?curid=1499769", "title": "Norma di Frobenius", "text": ""}
{"id": "1499780", "revid": "1305772", "url": "https://it.wikipedia.org/wiki?curid=1499780", "title": "Aquificae", "text": "Il phylum Aquificae \u00e8 un insieme di batteri che vivono in condizioni ambientali estreme (estremofili). Sono stati trovati in sorgenti geotermali, pozze sulfuree e bocche geotermali oceaniche, in acque a temperature anche di 85 - 95 \u00b0C. Costituiscono gli organismi predominanti nella maggior parte delle sorgenti geotermali terrestri, alcaline o neutre, con temperature superiori a 60\u00b0. Sono autotrofi, e sono i produttori primari (fissano il carbonio) di questi ambienti. Appartengono al \nAltri dichiarano che, oltre al genere dentro alle famiglie Aquificaceaee Hydrogenothermaceae, i generi seguenti sono incertae sedis (inclassificati), ma entro gli Aquificae: Balnearium, \nDesulfurobacterium, EX-H1 group, e Thermovibrio.\nCavlier Smith ha presupposto che gli Aquificae sono una parte dei Proteobacteria."}
{"id": "1499791", "revid": "119798330", "url": "https://it.wikipedia.org/wiki?curid=1499791", "title": "Berkane", "text": "Berkane (in berbero \"Berkan\",\u2d31\u2d3b\u2d54\u2d3d\u2d30\u2d4f; ) \u00e8 una citt\u00e0 del Marocco, nella provincia di Berkane, nella Regione Orientale.\n\u00c8 nota per le sue coltivazioni di agrumi, di frutta e verdura di alta qualit\u00e0 abbondanti tutto l'anno.\nLa citt\u00e0 prende il nome dal santo Sidi Ahmad Aberkane (morto nell'868 del calendario islamico).\nBerkane \u00e8 una citt\u00e0 tentacolare incentrata su Avenue Mohammed V, una striscia commerciale e di affari, e la Sharia Ibn Sina / Rue Dehb (che significa \"La via dell'oro\"), che \u00e8 allineato con molti dei caff\u00e8 pi\u00f9 popolari e ospita molti eventi sociali. \nLa citt\u00e0 si estende sulle colline e si collega via ponte con una piccola citt\u00e0 vicina di nome Sidi Slimane, dando l'impressione che sia molto pi\u00f9 grande di quanto sostiene censimento.\nA met\u00e0 strada tra le montagne e il mare Berkane \u00e8 vicina alla popolare localit\u00e0 balneare di Saidia, sul Mediterraneo, cos\u00ec come a Tafoughalt, un piccolo villaggio nelle montagne vicine noto per la sua aria salubre e dei mercati di erbe.\nL'industria degli agrumi, in particolare delle clementine, rende Berkane la capitale degli agrumi, come dimostra la statua posta nella piazza pi\u00f9 frequentata della citt\u00e0.\nIl nome della citt\u00e0 (Berkan &gt; aberkan) significa \"nero\" in lingua berbera."}
{"id": "1499808", "revid": "2108263", "url": "https://it.wikipedia.org/wiki?curid=1499808", "title": "Edward Seymour, I duca di Somerset", "text": "Vita.\nLa famiglia.\nEdward nacque intorno al 1506 da Sir John Seymour e da Margery Wentworth. Sua sorella minore era Jane Seymour, che divenne la terza moglie di Enrico VIII d'Inghilterra, quindi Regina Consorte d'Inghilterra.\nL'altro fratello, Thomas Seymour, sfrutt\u00f2 la posizione della sorella per ottenere riconoscimenti e ricchezze.\nEdward spos\u00f2 Catharine Fillol in prime nozze, ma ottenne il divorzio visto il suo presunto rapporto con il padre di Edward, John. Dopo la separazione spos\u00f2 Anne Stanhope.\nLa fortuna.\nQuando la sorella Jane spos\u00f2 il re, nel 1536 Edward fu creato Visconte di Beauchamp, e in seguito Conte di Hertford. Divenne anche \"Warden of Scottish Meaches\", un importante ruolo dell'epoca e continu\u00f2 la sua brillante carriera anche dopo la morte della sorella nel 1537. Ebbe infatti una notevole influenza politica durante il periodo di regno dell'unico figlio maschio di Enrico, Edoardo VI d'Inghilterra: in nome del giovane re, Edward Seymour govern\u00f2 l'Inghilterra e proprio in questi anni gli fu conferito il titolo di Duca di Somerset.\nGli ultimi anni e la condanna a morte.\nDopo la vittoriosa battaglia Pinkie Cleugh, durante la quale l'esercito inglese sconfisse quello scozzese, i fratelli Seymour parvero inattaccabili. Tuttavia avevano entrambi accumulato un folto numero di avversari potenti che in breve riuscirono a far cadere Thomas e poco dopo anche Edward. A quest'ultimo fu tolto il titolo di Lord Protettore e furono confiscati tutti i feudi.\nInfine fu condannato a morte per tradimento nel 1552 e giustiziato il 22 gennaio dello stesso anno, mediante decapitazione nella Tower Hill di Londra.\nIl titolo fu recuperato qualche anno dopo dal figlio, Edward Seymour, I conte di Hertford.\nDiscendenza.\nEdward e Catherine ebbero due figli:\nDalla seconda moglie Anna ebbe:"}
{"id": "1499816", "revid": "124687253", "url": "https://it.wikipedia.org/wiki?curid=1499816", "title": "Dom DeLuise", "text": "Biografia.\nNato a Brooklyn da una famiglia italo-americana (il padre si chiamava Giovanni e la madre Vincenza Di Stefano) si diplom\u00f2 alla \"High School of Performing Arts\" di Manhattan. Esord\u00ec in televisione nel 1964 nel variet\u00e0 americano \"The Entertainers\", nello stesso anno in cui debutt\u00f2 al cinema con i film \"Diary of a Bachelor\" di Sandy Howard e \"A prova di errore\" di Sidney Lumet, ove interpretava un ruolo drammatico.\nLa vera consacrazione di DeLuise avvenne per\u00f2 in televisione nel 1966, quando fu ospite fisso nel \"The Dean Martin Summer Show\", nel quale interpretava la parte di \"Dominick il Grande\", un mago al quale andava tutto storto, e che vedeva Dean Martin nei panni del volontario scelto tra il pubblico. Nello stesso anno partecip\u00f2 al film \"La mia spia di mezzanotte\" di Frank Tashlin, con Doris Day e Rod Taylor, cui seguirono, tra gli altri, \"Un vestito per un cadavere\" (1967) di William Castle, \"Una meravigliosa realt\u00e0\" (1968) di George Seaton, \"Mafiosi di mezza tacca e una governante dritta\" (1972) di Cy Howard, \"A proposito di omicidi...\" (1978) di Robert Moore.\nCome attore \u00e8 ricordato principalmente per il ruolo di coprotagonista, al fianco di Burt Reynolds, nel film \"La corsa pi\u00f9 pazza d'America\" (1981) di Hal Needham, oltre che per le sue apparizioni nei film di Mel Brooks \"Il mistero delle dodici sedie\" (1970), \"Mezzogiorno e mezzo di fuoco\" (1974), \"L'ultima follia di Mel Brooks\" (1976), \"La pazza storia del mondo\" (1981), \"Balle spaziali \"(1987) e \"\" (1993). Sua \u00e8 inoltre la voce originale del gatto Tigre in tutti i film della saga di Fievel. In seguito, e fino ai primi anni duemila, apparve in numerose pellicole, sempre in ruoli da caratterista, tra cui i due film girati in Italia \"Il silenzio dei prosciutti\" (1994) e \"Killer per caso\" (1997), entrambi diretti da Ezio Greggio. Nel 1980 venne diretto da Anne Bancroft, moglie di Brooks, in \"Pastasciutta... amore mio!\". Nel 1979 si ciment\u00f2 anche nella regia con \"Roba che scotta\", che non ebbe molto successo.\nFu sposato dal 1965 con l'attrice Carol Arthur, dalla quale ebbe tre figli: Peter, Michael e David, divenuti anch'essi attori.\nDeLuise mor\u00ec nel sonno il 4 maggio 2009, all'et\u00e0 di 75 anni, in un ospedale a Santa Monica, in California. Era ricoverato dal febbraio dello stesso anno per insufficienza renale e problemi respiratori a seguito di una lunga battaglia contro un tumore al cervello.\nDoppiatori italiani.\nDa doppiatore \u00e8 sostituito da:"}
{"id": "1499818", "revid": "47767", "url": "https://it.wikipedia.org/wiki?curid=1499818", "title": "Izrail Metter", "text": ""}
{"id": "1499823", "revid": "76963", "url": "https://it.wikipedia.org/wiki?curid=1499823", "title": "Erin Daniels", "text": "Biografia.\nHa studiato come arredatrice ma il suo sogno era recitare, cos\u00ec un giorno decise di trasferirsi a Hollywood. La sua gavetta fu dura ma dopo qualche particina in varie serie TV del momento finalmente qualcuno la not\u00f2, gir\u00f2 cos\u00ec il film \"One Hour Photo\". \nDopo il debutto sul grande schermo il suo agente le propose un provino per la serie televisiva \"The L word\" dove si propose sia per il personaggio di Bette che per quello di Alice, mentre fu presa per il ruolo di Dana. Fu cos\u00ec che giunse a una certa notoriet\u00e0 nel 2003. \nSuccessivamente ha partecipato a un episodio di Rizzoli &amp; Isles nella seconda stagione (2011). "}
{"id": "1499824", "revid": "287204", "url": "https://it.wikipedia.org/wiki?curid=1499824", "title": "Louis Marie de Lescure", "text": "Biografia.\nNacque da Marie-Louis-Joseph di Lescure e da Jeanne de Durfort de Givrac, a Versailles, il 13 ottobre 1766. La famiglia di Lescure \u00e8 originaria di Albi, dove si vedeva ancora prima della rivoluzione francese il proprio castello al confine con la provincia di Tarn. Era un uomo molto credente, colto, timido e riservato, diversamente da suo padre che dissip\u00f2 tutta la sua fortuna ai tavoli da gioco, lasciandolo indebittato e facendogli perdere, in tal modo, l'accordo matrimoniale con la cugina Victoire de Donnissan. Louis, per\u00f2, non si perde d'animo e dopo anni di sacrifici riesce a ristabilire le sue finanze e infine a sposare sua cugina nel 1791 Victoire de Donnissan de La Rochejaquelein. Era anche cugino di Henri du Vergier de La Rochejaquelein, altro protagonista delle guerre di Vandea.\nFu educato in una scuola militare. Entrando nel mondo all'et\u00e0 di sedici anni, che gli sembr\u00f2 ben diverso da ci\u00f2 che erano i giovani ragazzi del suo stato sociale. Era chiuso, timido e silenzioso; viveva, per cos\u00ec dire, isolato in mezzo ad una societ\u00e0 brillante, frivola ed animata: era molto religioso senza per nulla ostentarlo; anche questa era una caratteristica contraria al pensiero di quel tempo. Lo trovavano strano e selvaggio per i suoi modi di fare, per\u00f2 la sua singolarit\u00e0 gli veniva perdonata a causa della sua inalterabile dolcezza e della sua benevolenza che metteva in tutte le sue relazioni; l'unico rammarico era dovuto al fatto che un uomo del rango sociale, si stesse allontanando dalla strada che lo avrebbe condotto al successo.\nOttenne, poco tempo prima della rivoluzione francese, una compagnia di cavalleria del reggimento reale-Piemonte.\nAgli inizi della rivoluzione, questo giovane ufficiale, molto portato per lo studio, che parlava tre lingue e di una grande cultura, non era completamente contrario alle nuove idee. Nonostante molti nobili avessero cominciato ad emigrare dalla Francia per nascondersi all'estero, Lescure e molti gentiluomini del Basso-Poitou non seguirono quest'esempio. Tuttavia, dopo la mancata fuga del re di Varennes, la sua fedelt\u00e0 alla famiglia reale gli fece temere di venire arrestato, cos\u00ec anche lui tent\u00f2 di lasciare la Francia per un breve periodo, nel giugno 1791.\nAl suo ritorno, fu uno dei difensori impotenti di Luigi XVI alle Tuileries, in occasione della presa del palazzo il 10 agosto 1792. Si ritir\u00f2 allora nel suo castello di Clisson, del comune di Boism\u00e9, a Poitou. L\u00e0 venne accolto dai suoi amici che fuggivano dal Terrore. Presto i contadini di Poitou, gi\u00e0 feriti nella loro fede religiosa, preoccupati delle persecuzioni nei confronti del clero, vennero raggiunti dalla leva obbligatoria e 300.000 uomini furono arruolati a forza attraverso una lotteria. La popolazione gi\u00e0 stremata da anni di carestia, povert\u00e0 e nuove tasse imposte si ribellarono alla proscrizione obbligatoria. Si armarono come poterono per resistere e andarono a cercare i pochi nobili rimasti sul territorio. Gli unici che avevano studiato alle accademie militari e in grado di organizzare una rivolta. A marzo del 1793 i contadini dei dintorni di Ch\u00e2tillon andarono a Clisson, per cercare Lescure e suo cugino La Rochejaquelein, che aveva le sue propriet\u00e0 in una delle loro parrocchie.\nLescure non esit\u00f2 affatto ad accettare il suo ruolo, come il cugino La Rochejaquelein, e si diresse verso Ch\u00e2tillon; i contadini dei dintorni di Clisson chiesero a Lescure di non allontanarsi dai suoi possedimenti, dove cio\u00e8 la sua influenza poteva essere utile. Ci\u00f2 nonostante essi restarono ugualmente esposti alle persecuzioni delle autorit\u00e0 repubblicane: con tutta la sua famiglia, il nobile fu portato in prigione a Bressuire. Sebbene fosse molto amato dagli abitanti di questa borgata, e che gran parte di loro non desiderava altro che salvarlo, fu quasi per miracolo che sfugg\u00ec alle violenze dei cittadini che vedevano nei nobili e nel clero i nemici della Repubblica.\nDopo alcuni giorni fu salvato dall'esercito di suo cugino Henri che riusc\u00ec a sconfiggere i repubblicani a Bressuire. Da quel momento si un\u00ec all'esercito controivoluzionario che si stava organizzando. Di conseguenza \u00e8 stato tra i primi capi di quest'esercito al quale si aggiunsero i contadini della sua regione. Prese parte attivamente alle missioni pi\u00f9 pericolose di questa vasta insurrezione.\nQuando il trionfo della rivoluzione fu deciso, and\u00f2 a organizzare la prima insurrezione vandeana. Fin dall'inizio della rivolta della Vandea, e su richiesta dei suoi contadini, si mise alla testa dell'insurrezione monarchica. Fin dai primi giorni stup\u00ec i vandeani per il suo coraggio, lanciandosi per primo e da solo su un ponte barricato e occupato dalle truppe repubblicane davanti Thouars il 25 maggio 1793. A Fontenay, il 16 maggio 1793, entr\u00f2 anche nella citt\u00e0 senza che nessuno inizialmente lo aveva seguito, tanto che dovette liberare i prigionieri vandeani che erano imprigionati.\nA Saumur fu ferito; nessuno si affrett\u00f2 a soccorrerlo o si sacrific\u00f2 per lui. Nella battaglia di Tiffauges, che fu l'ultimo successo dei vandeani sulla riva sinistra della Loira, e dove i loro sforzi riuscirono a ritardare l'arrivo per alcuni giorni delle truppe agguerrite del generale Kl\u00e9ber, si vide Lescure battere il piede sul terreno gridare ai contadini scoraggiati: \"\"Ci sono 400 uomini abbastanza coraggiosi da venire a perire con me?\" - \"S\u00ec, signor marchese!\"\" rispose la gente della parrocchia di Echaubrognes; e, alla loro testa, si mantenne per due ore. Dopo lo sterile attacco di Nantes il 29 giugno 1793, che segn\u00f2 una svolta nella guerra di Vandea, si accamp\u00f2 a Bussi\u00e8res dove tent\u00f2 invano di raccogliere le truppe disperse dell'esercito cattolico e reale.\nCacciato dal suo quartier generale dal generale Fran\u00e7ois-Joseph Westermann, prese la sua rivincita a Tiffauges. Ferito gravemente, raggiunto da una pallottola alla testa nella battaglia di La Tremblaye, venne portato agonizzante dai suoi uomini nelle retrovie dell'esercito vandeano, dopo il disastro della battaglia di Cholet, che port\u00f2 con s\u00e9 una popolazione triste e fuggitiva.\nLescure, la cui ferita lasciava qualche speranza, aiut\u00f2 ancora con consigli e costanza i suoi compagni. Contribu\u00ec a fare nominare La Rochejaquelein capo dell'esercito. Dopo il passaggio della Loira, segu\u00ec la penosa marcia dei vandeani attraverso Anjou e la Bretagna. Le cure di sua moglie e gli omaggi dell'esercito non potevano impedire l'effetto di tanti dolori estenuanti che venivano sempre ad infettare la sua ferita.\nQuello che chiamavano il \"santo di Poitou\" mor\u00ec il 4 novembre 1793 nella carrozza che lo trasportava a Besnardi\u00e8res, vicino a La Pellerine, sulla strada tra Ern\u00e9e e Foug\u00e8res, dopo un lungo e penoso calvario. Suo suocero, il generale de Donissan, lo fece seppellire in un luogo che \u00e8 rimasto sconosciuto per evitare al cadavere gli oltraggi da parte dei repubblicani, come era accaduto per il corpo di Bonchamps, morto nella stessa battaglia. Sua moglie, che lo aveva seguito in Vandea, divenne pi\u00f9 tardi una grande celebrit\u00e0, sotto il nome di Signora La Rochejacquelein, e venne mandata in l'esilio fino al 1816."}
{"id": "1499830", "revid": "34392", "url": "https://it.wikipedia.org/wiki?curid=1499830", "title": "Estadi de Sarri\u00e0", "text": ""}
{"id": "1499837", "revid": "62004", "url": "https://it.wikipedia.org/wiki?curid=1499837", "title": "Luciano Armani", "text": "Professionista dal 1965 al 1972, conta la vittoria di due tappe al Giro d'Italia, una al Tour de France, e una Milano-Torino\nCarriera.\nCorridore di buon successo negli anni sessanta e nei primi anni settanta, fu per cinque anni compagno di squadra di Vittorio Adorni. Vinse 17 corse da professionista, tra cui due tappe al Giro d'Italia, la Coppa Sabatini nel 1965, il Giro di Sardegna, la Coppa Placci nel 1967 e il Gran Premio di Monaco nel 1967, il Giro del Tre Province a Camuc\u00eca nel 1968, la Milano-Torino del 1970.\nMemorabile fu la vittoria della tappa di Marsiglia al Tour de France nel 1971, nella quale batt\u00e9 in volata Eddy Merckx in un gruppetto ristretto, al termine di una fuga partita ad inizio frazione: Armani complet\u00f2 i 245 km previsti alla straordinaria media di 45,351\u00a0km/h, tagliando il traguardo con circa 1h30' d'anticipo rispetto alla media pi\u00f9 veloce ipotizzata dall'organizzazione."}
{"id": "1499839", "revid": "37401", "url": "https://it.wikipedia.org/wiki?curid=1499839", "title": "Sarcofaghi", "text": ""}
{"id": "1499848", "revid": "12950397", "url": "https://it.wikipedia.org/wiki?curid=1499848", "title": "Scienze del comportamento", "text": ""}
{"id": "1499852", "revid": "1573940", "url": "https://it.wikipedia.org/wiki?curid=1499852", "title": "Makyo", "text": "Maky\u014d (\u9b54\u5883) \u00e8 un termine proprio della pratica Buddista Zen. \u9b54 (\"Ma\") significa \"demonio\" o \"magia\", mentre \u5883 (\"kyo\") prende il significato di \"mondo reale\". Trattasi di una sorta di trance caratterizzata da fenomeni allucinatori, considerato come una sorta di pseudo-Satori, condizione spirituale che rimanda allo pseudo-Nirvana Buddista descritto nel Visuddhimagga. Tale fenomeno pu\u00f2 intercorrere durante una meditazione molto intensa"}
{"id": "1499854", "revid": "1543377", "url": "https://it.wikipedia.org/wiki?curid=1499854", "title": "Calcio ai Giochi della XXV Olimpiade - Convocazioni", "text": "Elenco dei 20 giocatori convocati da ciascuna nazionale per partecipare al torneo di calcio di .\nGruppo A.\nAllenatore: Cesare Maldini\n\nAllenatore: Valmir Louruz\n\nAllenatore: Janusz W\u00f3jcik\n\nAllenatore: Lothar Osiander\nGruppo B.\nAllenatore: Hern\u00e1n Dar\u00edo G\u00f3mez\n\nAllenatore: Mahmoud Said Ahmed\n\nAllenatore: Evaristo\n\nAllenatore: Vicente Miera\nGruppo C.\nAllenatore: Kim Sam-Rak\n\nAllenatore: Werner Olk\n\nAllenatore: Sergio Markari\u00e1n\n\nAllenatore: Nisse Andersson\nGruppo D.\nAllenatore: Eddie Thomson\n\nAllenatore: Viggo Jensen\n\nAllenatore: Samuel Arday\n\nAllenatore: Vicente Cayetano Rodr\u00edguez"}
{"id": "1499856", "revid": "76963", "url": "https://it.wikipedia.org/wiki?curid=1499856", "title": "Wolfgang Becker", "text": "Biografia.\nNel 1988 il suo lungometraggio d'esordio \"Farfalle\" (\"Schmetterlinge\") ha vinto il Pardo d'oro al Festival del film di Locarno. Nel 1992 gira \"Kinderspiele\", mentre nel 1997 firma la regia di \"Das Leben ist eine Baustelle\", che ha vinto numerosi premi fra cui una menzione speciale al Festival internazionale del cinema di Berlino. Nel 2003 ha realizzato \"Good Bye, Lenin!\", la sua pellicola pi\u00f9 nota, che in Germania ha incassato oltre 30 milioni di euro."}
{"id": "1499858", "revid": "47767", "url": "https://it.wikipedia.org/wiki?curid=1499858", "title": "Lionello", "text": "Origine e diffusione.\n\u00c8 un diminutivo del nome Leone, di origine medievale; il significato viene interpretato talvolta come \"piccolo leone\", \"cucciolo di leone\".\nIl nome \u00e8 portato da Sir Lionel, uno dei cavalieri della Tavola Rotonda.\nOnomastico.\nL'onomastico si festeggia il 1\u00ba marzo, in memoria di san Leone o Lionello, martire in Africa con altri compagni."}
{"id": "1499860", "revid": "834", "url": "https://it.wikipedia.org/wiki?curid=1499860", "title": "Elettro-industrial", "text": ""}
{"id": "1499862", "revid": "287204", "url": "https://it.wikipedia.org/wiki?curid=1499862", "title": "Shingo Araki", "text": ""}
{"id": "1499868", "revid": "983767", "url": "https://it.wikipedia.org/wiki?curid=1499868", "title": "Tre frecce", "text": "Le Tre Frecce (Dreipfeile nell'originario tedesco), oggi spesso note come cerchio antifascista (anche se il cerchio non era una caratteristica frequente del disegno iniziale), sono uno dei simboli antifascisti per eccellenza.\nSimbolo inventato dal ricercatore Sergei Tschachotin e utilizzato dal 16 dicembre 1931 dall'Eiserne Front (Fronte di Ferro), organizzazione paramilitare tedesca di ispirazione socialdemocratica (il partito di provenienza era l'SPD).\nL'Eiserne Front fu l'organizzazione che cerc\u00f2 di unire in un unico fronte antinazista, militare e propagandistico, il Reichsbanner Schwarz-Rot-Gold, associazione di reduci della prima guerra mondiale, di area socialdemocratica (ufficialmente era aperta anche a centristi e liberali ma questi non ne composero pi\u00f9 del 10%) con due milioni di iscritti.\nReichsbanner Schwarz-Rot-Gold significa \"Vessillo dell'Impero nerorosso-oro\" ispirato alla bandiera della rivoluzione democratica prussiana del 1848 contrapposto ai colori della reazione, nero-bianco-rosso, adottato dai nazionalisti.\nOrigini intellettuali, politiche e psicologiche.\nIl logo delle tre frecce fu disegnato e progettato (su richiesta di Karl H\u00f6ltermann, presidente del Reichsbanner che voleva accentuare il carattere militare di quest'ultimo vista la rapida ascesa dei nazisti) dal ricercatore Sergei Tschachotin (primo assistente del fisiologo Ivan Petrovi\u010d Pavlov) dopo un suo vastissimo studio di matrice scientifica, storica, psicologica e sociologica che alcuni anni dopo venne sintetizzato nel volume \"\"Lo\" \"stupro delle masse. La psicologia della propaganda politica totalitaria\"\" comparso in Francia nel 1939 e quasi subito censurato dal ministero degli Affari Esteri francese.\nQuesto studio aveva portato il ricercatore biologo ad ipotizzare la forza sintetica e proattiva dello stesso logo/simbolo sulle masse soggiogate dalla propaganza nazista.\nSecondo le intenzioni dell'ideatore e di chi in quegli anni lo adott\u00f2 come simbolo anche di battaglia, il simbolo mostrava la volont\u00e0 di schiacciare le forze che minacciavano la Repubblica, in specie il Nazismo, in quanto le 3 frecce coprivano in modo metaforicamente chiaro il simbolo del Nazismo, la Svastica che era apostrofata in modo dispregiativo dai giovani aderenti delle Schufos (\"Schutzformationen\", formazioni d'\u00e9lite di difesa del Reichsbanner che di questo costituivano circa il 10%) \"simbolo omosessuale indiano\". \nDifferenti sono invece le interpretazioni delle frecce. Una delle ipotesi \u00e8 che l'Eiserne Front avesse voluto rappresentare i tre nemici del liberalismo: lo Stalinismo, il Nazifascismo e le ideologie reazionarie. (Qui il Poster dell'Spd ). \nAltri invece hanno ipotizzato che ogni freccia rappresenti una delle colonne portanti del movimento operaio Tedesco: il partito, il sindacato e il Reichsbanner, che simboleggiavano rispettivamente il potere politico, il potere economico e la forza fisica dell'Eiserne Front.\nRiguardo alla formazione dell'Eiserne Front, il presidente del Reichsbanner Karl H\u00f6ltermann, comment\u00f2: \"L'anno 1932 sar\u00e0 il nostro anno, l'anno della vittoria della repubblica contro i suoi oppositori. Non un giorno o un'ora in pi\u00f9 intendiamo restare sulla difensiva - noi attacchiamo! Attacchiamo su tutta la linea! Noi dobbiamo esser parte dell'offensiva generale. Oggi chiamiamo -domani colpiamo!\"\nLe Tre Frecce furono utilizzate negli anni '30 anche dal Partito Social Democratico Austriaco, dalla Sezione Francese dell'Internazionale Operaia (SFIO), dai socialisti belgi e dai reparti della milizia repubblicana nella Guerra Civile di Spagna.\nUsi odierni: un uso diverso dall'originale socialdemocratico.\nAttualmente all'interno delle democrazie occidentali dove i fascismi prendono in media altre forme che non quelle pi\u00f9 militari palesi, questo simbolo ha teso a diffondersi in un'accezione differente e a ricevere un'appropriazione da parte di gruppi a vocazione strettamente anticapitalista rispetto all'originale socialdemocratico.\nInoltre:\nai tempi del Fronte di Ferro sotto tale simbolo si riunirono in chiave antinazista in un assetto anche discretamente militare:\nmentre oggi il simbolo \u00e8 utilizzato da formazioni che:\nRispetto all'originale socialdemocratico le tre frecce oggi si ritrovano molto pi\u00f9 spesso contornate da un cerchio, un po' come si trovano cerchiati simboli diversi ma pur sempre antifascisti come quello:\nDi fatto alcuni gruppi usano le tre frecce quasi indistintamente da tali simboli o addirittura li usano associati rendendo cos\u00ec nell'immaginario collettivo sovrapponibili simboli, metodiche e obiettivi che originariamente avevano diversa vocazione ideologica e appartenenza.\nI colori delle tre frecce sono oggi spesso un po' diversi (maggiore presenza del rosso).\nIn Europa adottato da formazioni spesso skinhead fu ripreso inizialmente da alcuni ex elementi dei Red Warriors e poi successivamente dal Network RASH. Questi ultimi - che fanno dell'antifascismo, dell'anticapitalismo e della lotta di classe i loro principali obiettivi - hanno proposto nel loro simbolo una riattualizzazione cerchiata delle tre frecce. Per loro il significato delle tre frecce va ricercato nei principi che muovono il loro impegno politico e la loro militanza antifascista: la libert\u00e0, l'uguaglianza e la solidariet\u00e0. \nPer far comprendere alcune distanze certe tra l'uso frequente odierno delle tre frecce specie in chiave Rash (che contiene formazioni comuniste ed anarchiche) e quello degli anni '30 nelle intenzioni originarie di Tschachotin e del Reichsbanner basti pensare che:"}
{"id": "1499872", "revid": "1543377", "url": "https://it.wikipedia.org/wiki?curid=1499872", "title": "Colite ischemica", "text": "Con il termine di colite ischemica (CI) si fa riferimento ad una serie di entit\u00e0 cliniche aventi come presupposto eziopatogenetico un insufficiente apporto ematico ad un segmento od all'intero colon, che pu\u00f2 essere dovuto ad alterazioni occlusive o non occlusive dell'arteria mesenterica inferiore. Il termine apparve per la prima volta in letteratura medica nel 1966 dopo che, solo pochi anni prima, era stato descritta un'occlusione vascolare reversibile del colon.\nSebbene rara nella popolazione generale, la colite ischemica si verifica con maggiore frequenza negli anziani, ed \u00e8 la forma pi\u00f9 comune di ischemia intestinale. Le cause del ridotto apporto di sangue all'intestino possono includere un deficit di circolazione sistemica (ad esempio per il verificarsi di una bassa pressione arteriosa) o problemi pi\u00f9 localizzati, come ad esempio la costrizione di vasi sanguigni o la presenza di un trombo. In molti casi non \u00e8 possibile identificare alcuna ragione specifica.\nLa colite ischemica pu\u00f2 essere sospettata sulla base della valutazione clinica e dei risultati dei test di laboratorio. La diagnosi pu\u00f2 essere confermata tramite esame endoscopico. Il disturbo comprende un ampio spettro di gravit\u00e0: la maggior parte dei pazienti sono trattati in modo conservativo e recuperano completamente, mentre una minoranza di pazienti con ischemia molto severa possono sviluppare sepsi e diventare critici. In alcuni soggetti la malattia ha esito fatale.\nI pazienti con colite ischemica lieve o moderata sono di solito trattati con liquidi per via endovenosa, analgesia, ed il riposo dell'intestino (ovvero non viene fatto assumere loro n\u00e9 cibo n\u00e9 acqua per bocca) fino a quando i sintomi si risolvono. Quelli con grave ischemia che sviluppano complicazioni, come la sepsi, la gangrena o la perforazione intestinale possono richiedere interventi pi\u00f9 aggressivi, ad esempio la chirurgia e la terapia intensiva. La maggior parte dei pazienti riescono a recuperare in modo completo. Occasionalmente, dopo una grave ischemia, i pazienti possono sviluppare complicanze a lungo termine, come una stenosi intestinale o la colite cronica.\nEpidemiologia.\nLa colite ischemica costituisce la pi\u00f9 frequente patologia ischemica del tratto gastroenterico.\nLa colite ischemica rappresenta la seconda causa di emorragia del tratto digestivo inferiore ma la sua incidenza \u00e8 frequentemente sottostimata, sia perch\u00e9 la malattia pu\u00f2 presentarsi in forma attenuata e transiente, e quindi non essere diagnosticata, sia perch\u00e9, pu\u00f2 essere facilmente confusa con una malattia infiammatoria intestinale o una colite infettiva.\nIl rapporto maschi : femmine \u00e8 all'incirca 1 : 1. Sono colpiti prevalentemente soggetti anziani ed \u00e8 raro, ma non impossibile, che possa verificarsi al di sotto dei 60 anni, specie in pazienti con anemia falciforme, altre vasculopatie o coagulopatie, pazienti tossicodipendenti (cocaina), soggetti in terapia estroprogestinica, maratoneti. La mortalit\u00e0 e la morbilit\u00e0 dipendono dall'eziologia e dalle comorbilit\u00e0 spesso presenti.\nEziologia.\nL'eziologia della colite ischemica \u00e8 multifattoriale. \nSpesso il disturbo viene classificato a seconda della causa sottostante. L'afflusso ematico al colon pu\u00f2 essere compromesso in conseguenza di alterazioni del circolo sistemico o della vascolarizzazione locale. In alcuni soggetti si sviluppa un'ischemia non-occlusiva, spesso determinata da una situazione di ipotensione arteriosa (con conseguente ipoafflusso ematico al colon), oppure per vasocostrizione dei vasi che alimentano il colon. Un'ischemia occlusiva indica invece il formarsi di un trombo che interrompe il flusso di sangue al colon.\nQuesta mutevolezza delle cause pu\u00f2 comportare una necrosi ischemica di severit\u00e0 variabile: dall'esclusivo coinvolgimento mucoso, alla necrosi transmurale a tutto spessore.\nIschemia non occlusiva.\nI pazienti emodinamicamente instabili (ad esempio i soggetti in stato di shock, da qualsiasi causa) possono presentare un'alterazione o una franca compromissione della pressione, e quindi della perfusione, dell'arteria mesenterica. Questa condizione \u00e8 generalmente asintomatica o paucisintomatica, e di solito diviene apparente attraverso la risposta infiammatoria sistemica.\nIschemia occlusiva.\nFrequentemente \u00e8 il risultato di un processo di tipo tromboembolico. In genere l'embolia \u00e8 secondaria alla fibrillazione atriale, ad una valvulopatia cardiaca, ad un infarto del miocardio, oppure ad una cardiomiopatia. \nInoltre, la colite ischemica \u00e8 talvolta una complicanza di un aneurisma dell'aorta addominale, quando l'origine dell'arteria mesenterica inferiore viene ad essere occlusa dal trapianto per rottura dell'aorta. In una review del 1991 su 2137 pazienti la legatura accidentale dell'arteria mesenterica inferiore \u00e8 stata la causa pi\u00f9 comune (74%) di colite ischemica nei 24 soggetti (1,1%) che svilupparono il disturbo.\nPertanto, i pazienti che non presentano un adeguato circolo collaterale, vengono ad essere a rischio di ischemia del colon discendente e del sigma. Una diarrea ematica e la presenza di leucocitosi nel periodo postoperatorio devono far sospettare una diagnosi di colite ischemica.\nLa complicanza pu\u00f2 essere prevenuta attraverso una attenta selezione dei soggetti che possono necessitare di reimpianto dell'arteria mesenterica inferiore e completando le informazioni pre intervento con una valutazione strumentale durante il trattamento chirurgico.\nFisiopatologia.\nIrrorazione ematica del colon.\nIl colon \u00e8 irrorato sia dalla arteria mesenterica superiore, sia da quella inferiore. L'apporto di sangue di queste due importanti arterie presenta ampie aeree di sovrapposizione, e pertanto esiste un'abbondante circolazione collaterale.\nEsistono, tuttavia, alcuni punti deboli, una sorta di aree \"spartiacque\", ai confini dei territori tissutali riforniti di sangue e ossigeno da ciascuna di queste arterie, da esempio la regione della flessura splenica e la parte trasversale del colon.\nQueste aree spartiacque sono decisamente pi\u00f9 vulnerabili all'ischemia quando il flusso di sangue viene a diminuire, in quanto presentano una minore possibilit\u00e0 di circolazione collaterale.\nAl contrario la regione del retto, ricevendo sangue proveniente dall'arteria mesenterica inferiore cos\u00ec come dall'arteria iliaca interna (arteria ipogastrica), viene raramente implicata in caso di ischemia del colon, proprio in virt\u00f9 di questa doppia rete ematica. Si deve comunque notare che in soggetti con pi\u00f9 di 50 anni d'et\u00e0 l'irrorazione dovuta all'arteria ipogastrica sembra essere meno rilevante.\nSviluppo dell'ischemia.\nIn condizioni normali, il colon riceve tra il 10% e il 35% della gittata cardiaca totale. Se il flusso di sangue al colon si riduce nell'ordine del 50% quasi inevitabilmente si svilupper\u00e0 un'ischemia di questo tratto di intestino.\nLe arterie che alimentano il colon sono estremamente sensibili all'azione delle sostanze vasocostrittrici: probabilmente questo sensibilit\u00e0 fa parte di un meccanismo legato ad un adattamento evolutivo, la cui funzione \u00e8 quella di deviare il sangue dai visceri ed indirizzarla verso organi pi\u00f9 nobili (cuore e cervello) in momenti di particolare stress. \nPertanto nei momenti di ipotensione arteriosa (da qualsiasi causa), le arterie che alimentano il colon si vasocostringono in modo energico. Un effetto del tutto sovrapponibile si ha quando il paziente assume farmaci ad attivit\u00e0 vasocostrittrice (ad esempio l'ergotamina, la cocaina, o vasopressori). Questa vasocostrizione pu\u00f2 determinare una colite ischemica non-occlusiva.\nRiscontri patologici.\nNella colite ischemica si verificano una gamma di riscontri patologici, corrispondenti ai diversi spettri di gravit\u00e0 clinica. \nNella forme pi\u00f9 mite, compaiono quasi esclusivamente emorragia ed edema a carico della mucosa e della sottomucosa, eventualmente con necrosi lieve o ulcerazione.\nNelle forme pi\u00f9 gravi di ischemia possono essere messi in evidenza quadri patologici simili a quelli riscontrabili nella malattia infiammatoria intestinale (ad esempio ulcere croniche, ascessi e pseudopolipi). Nei casi pi\u00f9 gravi si pu\u00f2 osservare un infarto transmurale, spesso con la associata e conseguente perforazione intestinale. Dopo la ripresa dalla malattia \u00e8 possibile che la muscolare propria possa essere sostituito da tessuto fibroso, con conseguente stenosi. In molti pazienti, dopo il ripristino di un adeguato flusso sanguigno, \u00e8 possibile che un danno da riperfusione contribuisca a peggiorare le preesistenti lesioni del colon.\nSegni e sintomi.\nLa colite ischemica colpisce tipicamente soggetti anziani, rendendosi frequentemente causa di rettorragia, dolore addominale e diarrea. La presentazione clinica varia dalle forme lievi autolimitanti, alle forme fulminanti con necrosi cancrenosa transmurale che conducono all'exitus se non rapidamente trattate.\nSono state descritte tre fasi, tipiche e progressive, nella colite ischemica:\nCome si \u00e8 visto, quindi, i sintomi della colite ischemica variano a seconda della gravit\u00e0 dello stato ischemico. I segni pi\u00f9 comuni e precoci di colite ischemica includono il dolore addominale, spesso localizzato nei quadranti addominali di sinistra, ed il sanguinamento rettale lieve o moderato.\nIn uno studio del 2006 (eseguito su 73 pazienti arruolati) sono stati registrati:\nNello stesso studio l'esame fisico ha messo in evidenza dolorabilit\u00e0 addominale nel 21% dei casi.\nDiagnostica.\nLa colite ischemica deve essere differenziata da altre possibili cause di dolore addominale e di sanguinamento rettale: ad esempio infezioni, malattia infiammatoria dell'intestino, diverticolosi, o cancro del colon. \u00c8 anche importante differenziare la colite ischemica, che in molti casi ha un andamento spontaneamente favorevole, da altre condizioni che mettono a rischio la vita del paziente, segnatamente l'ischemia acuta mesenterica del piccolo intestino. Essendo la presentazione clinica aspecifica ed ampiamente variabile, sia l'iter diagnostico che la gestione della malattia variano in funzione del singolo paziente. Non esistono marker laboratoristici specifici per la colite ischemica, tuttavia, l'elevazione sierica di lattato, LDH, CPK, amilasi, fosfatasi alcalina, fosfati inorganici pu\u00f2 essere indice di danno tissutale.\nSecondo alcuni autori, la colonscopia costituisce il test di scelta per porre diagnosi di colite ischemica in quanto molto sensibile nel rilevare alterazioni mucose indicative di tale patologia; essa offre inoltre la possibilit\u00e0 di effettuare campionamenti bioptici.\nL'ecografia \u00e8 scarsamente utile nel guidare verso la diagnosi. \nL'esame radiologico diretto dell'addome \u00e8 spesso normale o mette in evidenza reperti aspecifici, quali ad esempio l'ileo riflesso spastico, l'ileo riflesso ipotonico o l'ileo paralitico, reperti presenti anche in altre patologie. Il clisma opaco o a doppio contrasto \u00e8 una metodica limitata alle fasi subacuta o cronica per la valutazione di coliti persistenti o di complicanze stenotiche e risulta patologico nel 90% dei pazienti con colite ischemica.\nLa tomografia computerizzata (TC) costituisce oggi l'indagine di prima istanza nello studio del paziente con dolore addominale aspecifico. Consente di confermare il sospetto clinico, pu\u00f2 suggerire la diagnosi di colite ischemica, escludere altre condizioni patologiche clinicamente simili, rilevare l'eventuale presenza di complicanze e valutarne l'evoluzione da una fase acuta, in subacuta fino a quella cronica.\nLa risonanza magnetica nucleare (RM) pu\u00f2 risultare utile specialmente in pazienti con condizioni che controindicano l'esecuzione di una TC con mezzo di contrasto endovenoso. Infatti la RM ha una sensibilit\u00e0 nell'individuazione di una colite ischemica comparabile a quella della TC, con in aggiunta, il vantaggio del mancato utilizzo di radiazioni ionizzanti. Poich\u00e9 il suo impiego in pronto soccorso \u00e8 molto limitato, viene utilizzata nel follow-up dei pazienti in fase sub acuta o cronica.\nCome gi\u00e0 riportato la colite ischemica pu\u00f2 essere una complicanza di interventi chirurgici addominali.\nIn commercio esistono dei dispositivi che mettono in evidenza l'adeguatezza dell'apporto di ossigeno al colon. Un primo dispositivo \u00e8 stato approvato dalla Food and Drug Administration (FDA) degli Stati Uniti nel 2004 ed utilizza la spettroscopia della luce visibile per analizzare i livelli di ossigeno dei capillari. Quando viene ad essere utilizzato durante un intervento di riparazione di un aneurisma aortico \u00e8 in grado di rilevare quando la concentrazione tissutale di ossigeno del colon scende al di sotto di livelli sostenibili, e pertanto consente che adeguate contromisure vengano prese in tempo reale.\nIn diversi studi, la specificit\u00e0 di questo dispositivo per ischemia acuta del colon \u00e8 risultata anche superiore al 90%, di circa l'83% in caso di ischemia mesenterica cronica, mentre la sensibilit\u00e0 si \u00e8 attestata tra il 71% ed il 92%. Sfortunatamente questo dispositivo richiede di essere collocato per via endoscopia.\nTerapia.\nDipende dall'acuzie e dalla severit\u00e0 della presentazione clinica. \nAlcuni casi sono transienti, a risoluzione spontanea ed i pazienti non necessitano di una terapia specifica. \nI casi lievi possono essere gestiti con dieta liquida, stretta osservazione ed antibiotici. \nI pazienti con sintomatologia pi\u00f9 severa richiedono l'ospedalizzazione, di rado un intervento chirurgico."}
{"id": "1499873", "revid": "767487", "url": "https://it.wikipedia.org/wiki?curid=1499873", "title": "Mary Chapin Carpenter", "text": "Musicista country/folk, ha speso diversi anni cantando nei club di Washington, D.C. prima di firmare un contratto alla fine degli anni 80 con la Columbia Records, 'commercializzandola' come cantante country. Il suo primo album, \"Hometown Girl\" del 1987, non produsse nessun singolo, sebbene \"State of the Heart\" nel 1989 e \"Shooting Straight in the Dark\" nel 1990, produssero ciascuno 4 Top 20 hits singoli nella \"Billboard\" country.\nNel 1992, Carpenter realizz\u00f2 il suo maggior album di successo, \"Come On Come On\" che fu certificato con 4 dischi platino in U.S.A per i 4 milioni di copie vendute. Segu\u00ec con \"Stones in the Road\" (1994) e \"A Place in the World\" (1996), che caratterizzarono i suoi maggiori singoli. Nel 2000, gli album della Carpenter si allontanarono da i lavori tamatici e musicali dei suoi primi anni, diventando medio radio-friendly e pi\u00f9 focalizzati su temi sociali e politici. Il suo pi\u00f9 recente album, \"The Calling\", fu realizzato nel Marzo 2007.\nCarpenter ha vinto 5 Grammy Award ed \u00e8 la sola artista ad aver vinto consecutivamente 4 Grammy Award for Best Female Country Vocal Performance, che ricevette dal 1992 al 1995. A partire dal 2005, \nha venduto pi\u00f9 di 12 milioni di dischi.\nCarpenter si \u00e8 esibita in show televisivi come \"Late Night with David Letterman\" e \"Austin City Limits\" ed in frequenti tours, ritornando a Washington circa ogni estate esibendosi all'aperto nella via Wolf Trap."}
{"id": "1499876", "revid": "125872754", "url": "https://it.wikipedia.org/wiki?curid=1499876", "title": "Ipersensibilit\u00e0 (psicologia)", "text": "Con il termine alta sensibilit\u00e0 si intende una sensibilit\u00e0 superiore alla media, in modo temporaneo o permanente, e che pu\u00f2 essere vissuta con difficolt\u00e0 dalla persona stessa, o percepita come \"esagerata\" o \"estrema\" da parenti, amici o conoscenti.\nIpersensibilit\u00e0 come tratto di personalit\u00e0.\nIl tratto dell'ipersensibilit\u00e0, traduzione italiana di \"High Sensitivity\", \u00e8 stato scoperto dal gruppo di ricerca della dott.ssa Elaine Aron in California negli anni '90 nell'ambito degli studi sulla personalit\u00e0. Ulteriori studi ne hanno approfondito gli aspetti genetici, neuroscientifici ed evoluzionistici, e rappresenta una variabilit\u00e0 intersoggettiva nei meccanismi di sopravvivenza in ogni specie animale. \u00c8 la risultanza di predisposizione genetica e ambiente, e comprende:\nCaratteristiche.\nLe persone che hanno questo tratto di personalit\u00e0 si definiscono anche \"Persone Altamente Sensibili\" (\"Highly Sensitive People\") e sono caratterizzate da una maggiore sensibilit\u00e0 a stimoli interni ed esterni. \nQuesto tratto si trova nella medesima proporzione nei maschi e nelle femmine, ed \u00e8 indipendente da altre variabili di personalit\u00e0 come introversione, timidezza, nevroticismo. \nSecondo le ricerche di Elaine Aron e del marito Arthur Aron (neurologo) le Highly Sensitive People si contraddistinguono per caratteristiche riassumibili nell'acronimo D.O.E.S:\nQueste caratteristiche mostrano vantaggi che riguardano la profondit\u00e0 di elaborazione dei problemi, la predisposizione a trovare molteplici soluzioni creative e a percepire i dettagli delle relazioni sociali, la capacit\u00e0 di empatia e di mediazione tra le persone, la profondit\u00e0 nel percepire gli aspetti positivi dell'esistenza, nel cogliere i dettagli, nel trarre maggiore giovamento e apprendimento dalle esperienze. \nI possibili svantaggi riguardano invece la sensazione di sentirsi \u201csopraffatti dal mondo\u201d, dalle persone intorno, dagli eventi, la suscettibilit\u00e0 emotiva, l'affaticamento da eccessiva stimolazione, la necessit\u00e0 di tempi di recupero, la difficolt\u00e0 a gestire i propri limiti e confini rispetto agli altri, la necessit\u00e0 di regolare la capacit\u00e0 di empatia."}
{"id": "1499877", "revid": "179152", "url": "https://it.wikipedia.org/wiki?curid=1499877", "title": "Chazay d'Azergues", "text": ""}
{"id": "1499878", "revid": "1187695", "url": "https://it.wikipedia.org/wiki?curid=1499878", "title": "Episodi de I Soprano (prima stagione)", "text": "La prima stagione de \"I Soprano\" \u00e8 andata in onda negli USA dal 10 gennaio al 4 aprile 1999 sulla rete HBO. In Italia \u00e8 stata trasmessa su Canale 5 dal 22 maggio al 25 agosto 2001.\n\"Affari di famiglia\".\nTrama.\nTony Soprano \u00e8 il boss della famiglia mafiosa dei DiMeo del New Jersey: dopo essere svenuto per un attacco di panico si reca per la prima volta da una psicologa, la dottoressa Jennifer Melfi.\nNascondendole inizialmente la sua vera attivit\u00e0 (che la Melfi comunque conosce) le parla dei suoi motivi di stress: i rapporti, spesso conflittuali, con la moglie Carmela (in perenne litigio con la figlia adolescente Meadow) e quelli col nipote Christopher Moltisanti, giovane poco riflessivo e desideroso di bruciare le tappe all'interno della Famiglia. \nDurante il lungo colloquio, Tony racconta alla Melfi un episodio accaduto nella sua piscina, ossia l'arrivo di alcune anatre e che lui nutriva tutti i giorni. Il primo attacco di panico di Tony avviene subito dopo che le anatre, una volta cresciute, volano via. La dottoressa sospetta che la partenza delle anatre rappresenti figurativamente il motivo scatenante delle preoccupazioni di Tony, in quanto la loro partenza mette in luce i timori della sua precaria situazione familiare. Per tenere a bada gli attacchi gli prescrive il Prozac.\nNel frattempo, Christopher compie il suo primo omicidio nel retro della salumeria \"Da Satriale\". Lo zio di Tony, Corrado \"Junior\" Soprano, anche lui caporegime dei DiMeo e geloso della rapida ascesa del nipote, progetta l'omicidio del suo nemico storico \"Little Pussy\" Malanga nel ristorante \"Il Vesuvio\" di propriet\u00e0 di Artie Bucco, amico d'infanzia di Tony. Per evitare che la reputazione del ristorante di Artie sia rovinata da un omicidio, Tony (che passa molte notti con l'amante russa Irina) decide di far saltare in aria il locale per mano del suo braccio destro, Silvio Dante, nella vana speranza che Artie possa ricevere rapidamente i soldi dall'assicurazione. La situazione lascia tutti scontenti, in particolar modo zio Junior, che inizia a meditare di sbarazzarsi del nipote.\n\"Lo sgarro\".\nTrama.\nChristopher e il suo amico Brendan Filone iniziano un'attivit\u00e0 di assalto di camion: la cosa desta le ire di zio Junior, visto che questi viene pagato per proteggere la compagnia di camion: ne discute con il boss Jackie Aprile Sr. e con Tony. A Jackie \u00e8 stato diagnosticato un cancro e sta pensando al nome del suo successore. Christopher e Brendan decidono di assalire un altro camion della compagnia; la sera del colpo Chris, ritornato sobrio e lucido, si tira fuori per evitare problemi mentre Brendan assale il camion; qualcosa va storto e il guidatore viene ucciso.\nPer risolvere i problemi scolastici di A.J. Tony ordina a Pussy Bonpensiero e a Paulie Gualtieri di recuperare l'auto rubata del suo professore di scienze, ma invece di quella rubata gli portano indietro un'auto nuova. Livia d\u00e0 fuoco accidentalmente alla sua cucina e al rifiuto di andare a vivere con il figlio le viene affidata una badante, ma alle accuse di furto dell'anziana la nuova badante decide di licenziarsi. Dopo aver investito per errore una sua amica, Tony decide di mettere la madre nella casa di riposo \"Green Groove\". Nelle sedute con la dottoressa viene portato alla luce il rapporto di Tony con la madre e la sua mancanza di felicit\u00e0 nell'infanzia.\n\"Un rifiuto inaccettabile\".\nTrama.\nZio Junior \u00e8 infuriato per il fatto che Chris e Brendan abbiano assaltato i furgoni sotto la sua giurisdizione e medita vendetta insieme al proprio guardaspalle Mickey Palmice. Meadow e la sua amica Hunter Scangarello, stremate dallo studio, decidono di prendere della droga da Chris per prepararsi in fretta per gli esami del giorno dopo. Chris dapprima \u00e8 riluttante, ma poi si convince a dare la droga a Meadow, affinch\u00e9 lei e la sua amica non la prendano da spacciatori di strada e le fa promettere di non dire niente a Tony. Intanto, Tony e i suoi devono occuparsi di una spinosa faccenda con il proprietario di un hotel, l'ebreo Shlomo Teittleman: suo genero non vuole divorziare da sua figlia senza mantenere una quota degli interessi dell'hotel. Se Tony riuscir\u00e0 a convincerlo, ricever\u00e0 una quota di compartecipazione nell'hotel. Tony riesce a convincerlo a tirarsi fuori dall'affare minacciando di evirarlo. Il boss Jackie Aprile \u00e8 ancora in ospedale malato di cancro. Zio Junior, su istigazione di Livia, fa uccidere Brendan da Mickey Palmice e ordina una finta esecuzione contro Chris.\n\"Addio Jackie\".\nTrama.\nIl pensiero che qualcuno dei suoi amici, o dei nemici, possa scoprire che si reca da una psicologa mette in agitazione Tony. Attratto sempre pi\u00f9 dalla dottoressa, e preoccupato che lei ne parli con qualcuno, Tony chiede al detective corrotto Vin Makazian di seguirla e controllare le sue mosse. Makazian, persona assai complessa, si lascia prendere la mano e arriva al punto da fermarla di sera mentre \u00e8 in auto con un amico, aggredendo quest'ultimo con una scusa. Carmela insiste con Tony perch\u00e9 continui la terapia (la moglie del boss \u00e8 ancora convinta si tratti di un maschio, visto che Tony non ha mai specificato nient'altro). A.J. nel frattempo cerca di elaborare il fatto che il padre \u00e8 un criminale: dopo aver fatto a pugni con un compagno di classe, alla \u201cresa dei conti\u201d quest'ultimo retrocede e A.J. comincia a rendersi conto che porta un cognome che nel New Jersey \u00e8 sinonimo di paura. Christopher, spaventato a morte dalla sua finta esecuzione, scopre con Adriana il cadavere di Brendan Filone nella vasca da bagno del suo appartamento.\nQuando scopre che i responsabili sono zio Junior e Mikey Palmice, Christopher chiede il permesso di uccidere il sicario del vecchio boss per vendicarsi dell'amico, permesso negato da Tony per il fatto che Mikey \u00e8 un uomo d'onore e per non scatenare una guerra intestina con lo zio. La morte di Jackie Aprile Sr. crea un vuoto di potere nell'organizzazione. Tony, con l'appoggio degli altri capitani e \u201cispirato\u201d dalla dottoressa Melfi, d\u00e0 al vecchio \u201cl'illusione del comando\u201d. Zio Junior diviene cos\u00ec formalmente, il nuovo boss dei DiMeo.\n\"Un conto da saldare\".\nTrama.\nTony e Meadow sono in viaggio per visitare alcuni college in cui la ragazza medita di iscriversi. Durante il viaggio, la giovane chiede al padre se \u00e8 vero che fa parte della mafia; Tony prima nega poi in parte conferma. Ad una stazione di rifornimento, il boss scorge il volto familiare di Fabian Petrulio, ex membro della famiglia DiMeo, incastrato per spaccio di eroina e diventato informatore dell'FBI. Tony lo insegue in auto, quindi, su insistenza della figlia, si ferma al motel dove avevano prenotato.\nA cena, Tony, dopo aver telefonato a Chris per cercare conferme sulla spia, approfitta per cercare informazioni su Fabian, che si fa chiamare Frederik Peters e gestisce un'agenzia di viaggi in un luogo appartato in campagna. Fabian a sua volta riesce a scorgere il boss e, senza farsi vedere, lo segue fino al motel, in tempo per vedere padre e figlia che rientrano dalla cena.\nNel frattempo, nel New Jersey, Carmela riceve la visita di padre Phil, mentre A.J. \u00e8 a dormire da un amico. Tra il prete e la donna s'innesca una situazione ambigua ed equivoca. Carmela riceve inoltre la telefonata della dottoressa Melfi che chiama per disdire un appuntamento con Tony, e scopre quindi che si tratta di una donna. Scoppia quindi in lacrime, lasciandosi andare a confidenze con padre Phil, rivelando i suoi problemi matrimoniali e l'incapacit\u00e0 di accettare a pieno la presenza della figura criminale del marito: padre Phil la confessa e le amministra la comunione. I due, all'apice della tentazione, stanno per baciarsi quando il prete si sente male e corre in bagno. Il mattino seguente Tony, mentre la figlia \u00e8 in visita a un altro college, si reca all'agenzia di Fabian e lo strangola. A casa Soprano, padre Phil si sveglia dalla sbornia e cerca confusamente di giustificarsi con Carmela, che dal conto suo ammette che non \u00e8 successo nulla di male. Quando Tony e Meadow ritornano a casa, Carmela rivela a Tony che il prete ha passato la notte a casa loro e tra i due inizia un battibecco, con reciproche accuse.\n\"Confessioni\".\nTrama.\nJunior Soprano \u00e8 ora il nuovo boss della famiglia del New Jersey, ma si fa subito notare perch\u00e9 non rispetta gli accordi presi in precedenza con gli altri capitani, pretendendo che essi lo paghino pi\u00f9 del dovuto. Fa anche uccidere uno spacciatore, che aveva venduto droga al nipote di un suo amico (il quale si era poi suicidato), senza prima parlarne con gli altri capi. Essi vorrebbero che fosse Tony ad occupare la posizione di boss, ma questi decide di lasciare spazio a suo zio, la cui proclamazione a boss avviene durante una festa in presenza di tutti gli altri capi e dell'ambizioso viceboss della famiglia Lupertazzi, Johnny Sack Sacrimoni, mentre agenti infiltrati dell'FBI scattano le foto dei presenti. Intanto, Tony inizia a fare sogni erotici con protagonista la dottoressa Melfi. Ad una seduta le confessa il suo amore, ma lei sostiene che l'infatuazione \u00e8 data dagli aspetti positivi della terapia. \nL'ultima scena dell'episodio vede un agente dell'FBI sostituire la foto dell'ormai defunto Jackie Aprile Sr. con quella di Corrado \"Junior\" Soprano nel ruolo di Boss nella piramide dell'organizzazione.\n\"Padri e figli\".\nTrama.\nAnthony Jr. e i suoi amici rubano e bevono il vino della cappella della scuola. Come punizione, Tony e Carmela lo obbligano ad andare a visitare Livia a Green Grove, oltre ad essere sottoposto a delle sedute con lo psicologo della scuola. Mentre \u00e8 dalla nonna, A.J. si lascia sfuggire che suo padre va in terapia e Livia \u00e8 sconvolta. In terapia, Tony ricorda episodi della sua infanzia: la scoperta che il padre era coinvolto nella mafia, la crudezza della madre che una volta l'aveva minacciato con una forchetta e i litigi tra sua madre e suo padre, ricordandosi di quando Livia aveva detto che avrebbe preferito soffocare i suoi stessi figli piuttosto che trasferirsi nel Nevada, dove il padre di Tony voleva recarsi per sbarcare il lunario. Quando Tony parla con la madre di quest'episodio, ella nega di aver mai detto cose simili. Pi\u00f9 tardi, tenta di dire a Junior quanto comunicatole da A.J., ma non vi riesce. \n\"La crisi di Christopher\".\nTrama.\nAl matrimonio della figlia di Larry Boy Barese, questi informa i membri dei DiMeo che presto l'FBI inizier\u00e0 una retata. I capitani iniziano quindi a nascondere ogni prova. Tony chiede a Carmela di portare Livia fuori in modo tale che lui possa nascondere il denaro e le pistole nell'appartamento dell'anziana madre a \"Green Grove\". Il giorno seguente Junior visita Livia, che gli dice che Tony va da una psicologa, secondo quanto le ha detto A.J. Al loro appuntamento in terapia, Tony dice alla dottoressa Melfi che potrebbe non venire al prossimo appuntamento. \nTony salta l'appuntamento con la Melfi, perch\u00e9 viene trattenuto dall'FBI, che arriva a casa sua con un mandato di perquisizione.\nNel frattempo Christopher, che cerca a fatica di scrivere una sceneggiatura basata sulla sua esperienza nella mafia, inizia a soffrire di incubi riguardanti il primo uomo che ha ucciso, Emil Kolar. La situazione peggiora quando Christopher vede un notiziario e scopre che Brendan Filone viene riconosciuto come un affiliato della famiglia DiMeo, morto nella faida con Junior Soprano. Tony chiama Christopher per farlo venire al \"Bada Bing\" per perlustrare il locale in caso vi fossero dei microfoni nascosti e gli chiede di portare dei pasticcini; dal panettiere Christopher mostra la sua frustrazione sul commesso, sparandogli al piede per non averlo servito subito.\nIl giorno dopo, Christopher riceve una chiamata di sua madre, che gli dice che il suo nome compare nell'articolo sullo \"Star Ledger\": per Christopher \u00e8 un momento di trionfo. \n\"L'avvertimento\".\nTrama.\nUn'amica e compagna nella squadra di calcio di Meadow, Ally Vandermeed, tenta il suicidio mentre si trova al parco con le compagne, proprio quando il loro allenatore, Don Hauser, ha appena deciso di mollare la squadra. Tony, Silvio e Artie Bucco, che ammirano l'uomo per le sue abilit\u00e0 sportive, vorrebbero che egli rimanesse e tentano di convincerlo con ogni mezzo, anche minacciandolo. Quando Meadow gli riferisce del tentato suicidio di Ally, a causa della relazione con l'allenatore, Tony cambia opinione e medita di farlo fuori.\nNel frattempo, Bobbi, l'amante di zio Junior, dopo una vacanza a Boca Raton, diffonde il pettegolezzo secondo cui il vecchio Soprano si diverte, nei momenti d'intimit\u00e0, a farle il cunnilingus. Quando Tony lo viene a sapere, la presa in giro durante una partita di golf si tramuta in una vecchia resa dei conti fra i due, con rinfacciamenti e minacce. Zio Junior si reca nell'ufficio di Bobbi e, colpendola con una meringa al limone in faccia, tronca definitivamente la relazione.\nAlla seduta con la dottoressa Melfi, parlando della volont\u00e0 di vendicare l'onore di Ally, la Melfi discute con Tony sul perch\u00e9 dovrebbe assumersi il peso di vendicare i torti della societ\u00e0, e dopo aver sentito l'appoggio di Artie per la giustizia, Tony revoca l'omicidio e l'allenatore viene arrestato dalla polizia.\n\"Urla nella notte\".\nTrama.\nTony viene invitato ad un barbecue dal suo vicino di casa, il dottor Bruce Cusamano e successivamente ad una partita di golf con i colleghi di quest'ultimo: dopo le titubanze iniziali accetta, ma si accorge che vogliono solo prenderlo in giro per il suo accento e per farsi raccontare storielle sulla mafia. Nella seduta di terapia con la dottoressa Melfi, Tony paragona l'episodio a quando lui e i suoi amici, da ragazzini, prendevano in giro un coetaneo, tale \"Jimmy Biascica\", per i difetti di pronuncia. Per \"vendicarsi\" della beffa subita, d\u00e0 al dottor Cusamano un pacco pieno di sabbia, facendogli credere che dentro vi possa essere qualcosa di pericoloso, che prima o poi torner\u00e0 a riprendersi, buttando il medico e la moglie nel panico. Nello stesso tempo, Christopher decide di aiutare Adriana a sfondare come produttrice discografica, promuovendo una band dalle scarse qualit\u00e0. A loro si unisce un rapper di colore, Massive G, che sembra per\u00f2 pi\u00f9 interessato ad Adriana che al progetto. Si scopre che Hesh ha un debito con lui, ma esso verr\u00e0 annullato quando Tony e i suoi scoprono a loro volta che un parente di Massive G era indebitato col vecchio usuraio. Adriana invece accantona il suo progetto, delusa dalla gelosia di Christopher nei confronti di Massive G e dalla scarsa fiducia nelle sue capacit\u00e0.\n\"La spia\".\nTrama.\nJimmy Altieri e Pussy Bonpensiero vengono arrestati dall'FBI. Qualche giorno dopo, l'agente Vin Makazian riferisce a Tony che Pussy potrebbe essere un informatore, ma Tony non gli crede sia perch\u00e9 si fida di Pussy sia perch\u00e9 scopre che Makazian ha un grosso debito col suo amico. Ciononostante incarica Paulie di indagare su Pussy, il quale, dopo essere stato scarcerato, comincia a comportarsi in modo strano, finch\u00e9 non sparisce dalla circolazione, rendendosi irreperibile. L'agente Makazian, accusato di corruzione dalle autorit\u00e0, per sottrarsi all'onta dell'arresto, si suicida gettandosi da un ponte. Tony, che l'aveva sempre trattato con disprezzo, nonostante egli gli riferisse delle informazioni importanti, si rattrista quando viene a scoprire dall'amante dell'agente che egli lo considerava un amico.\nLivia rivela a Junior che Tony e gli altri capi spesso si riuniscono alla casa di riposo, dove altri di loro hanno fatto trasferire le loro anziane madri. Junior, presagendo un complotto a suoi danni, vuole intervenire per difendere la propria posizione di boss.\nIn seguito al rilascio di Jimmy, Tony capisce che la talpa \u00e8 lui e che era stato scambiato per Pussy per via della somiglianza fisica. Tony teme che Paulie abbia gi\u00e0 ucciso Pussy, ma con sollievo scopre che non \u00e8 avvenuto. Tuttavia nessuno sa dove sia Pussy.\nAl termine dell'episodio si apprende che Junior ha dato disposizione ai suoi di uccidere Tony.\n\"L'attentato\".\nTrama.\nZio Junior, aizzato dalle chiacchiere di Livia, che gli rivela che Tony e alcuni capitani della famiglia si erano incontrati nell'ospizio a sua insaputa, decide di eliminare il nipote. Tony, intanto, si trova in un pietoso stato depressivo e finisce col dipendere del tutto dalle medicine. Un giorno, si accorge che nel giardino dei Cusamano vi \u00e8 una bella donna vestita di bianco. Uscito di casa, la incontra ed ella gli rivela di chiamarsi Isabella e di essere una studentessa. Poco dopo, Tony sogna che Isabella sta allattando un bambino di nome \"Antonio\" che culla dolcemente. Per riscuotersi dalla depressione, allora, Tony esce da solo e va comprare del succo d'arancia da una bancarella. Cos\u00ec, i killer mandati da Junior che l'avevano seguito aprono il fuoco e tentano di ucciderlo. L'attentato fallisce per un pelo, uno dei killer muore e Tony riporta delle ferite dovute ad un incidente d'auto. Carmela, che lo assiste in ospedale, \u00e8 sconvolta. L'agente Harris si reca in ospedale ed offre a Tony l'alternativa di entrare nel programma protezione testimoni, scampando cos\u00ec ad un possibile secondo attentato di Junior, ma egli rifiuta. Tornato a casa, scopre che Isabella se ne \u00e8 andata. Quando ne parla con Cusamano, questi nega di aver mai prestato la propria casa ad Isabella. A colloquio con la Melfi, Tony scopre che Isabella non era altro che un'allucinazione dovuta all'abuso di psicofarmaci. Dopo aver parlato con la Melfi, Tony riacquista fiducia in se stesso e decide di vendicarsi di Junior (bench\u00e9 ancora non sappia che sia lui il mandante dell'attentato).\n\"Un'inquietante scoperta\".\nTrama.\nCon il consenso di zio Junior e su indicazione di Tony, Jimmy Altieri, ormai riconosciuto come un informatore dell'FBI, viene ucciso da Silvio in un hotel dove era stato attirato con una scusa da Chris.\nNella seduta con la dottoressa Melfi, quest'ultima dice a Tony che il suo sogno su Isabella indica che il suo subconscio lo sta mettendo in guardia sui problemi con sua madre Livia. Poich\u00e9 la vita di Tony \u00e8 in pericolo, la psicologa suggerisce che sua madre potrebbe essere stata coinvolta nella decisione di attentare alla sua vita. Sentendo questa incredibile rivelazione, Tony va su tutte le furie, scagliandosi sulla dottoressa e arrivando quasi a colpirla, andandosene a stento e in preda all'ira. \nCarmela si rende conto che le sue attenzioni nei confronti di padre Phil non sono ricambiate, quando questi sembra essere molto pi\u00f9 attento alle cure di Rosalie Aprile, che gli ha persino regalato l'orologio del defunto marito, Jackie. Pi\u00f9 tardi, Carmela accusa padre Phil di aver provato a manipolarla. \nGli agenti Harris e Grasso fanno incontrare il capitano Frank Cubitoso con Tony: nella riunione, l'FBI fa sentire a Tony una registrazione nella quale si sentono chiaramente Junior e Livia pianificare l'attentato contro di lui: un'ondata di sentimenti contrastanti travolge il boss, che mantiene tuttavia la lucidit\u00e0 per non parlare con gli agenti.\nArtie si reca a far visita in ospedale a Livia, che sembra soffrire di vuoti di memoria: l'anziana gli rivela che dietro l'incendio del suo ristorante c'\u00e8 la mano del figlio. Artie, in preda alla furia, va allora da Tony con un fucile, ma Tony riesce a convincerlo che non c'entra nulla con l'incendio del ristorante: \u00e8 la goccia che fa traboccare il vaso, gi\u00e0 colmo, della pazienza del boss verso la madre e lo zio. Inizia cos\u00ec la sua vendetta.\nInsieme a Silvio, si reca al porto e uccide il sicario Chucky Signore sulla sua barca: Christopher e Paulie, dopo un lungo inseguimento tra i boschi, fanno fuori Mikey Palmice.\nConsapevole del fatto che la Melfi avesse ragione, Tony va a trovarla, chiedendole scusa. In pi\u00f9 le consiglia di andarsene per un po', magari di continuare la sua attivit\u00e0 lontano dallo studio, perch\u00e9 teme per la sua vita. Al Bada Bing, Tony confessa a Silvio, Paulie e Chris di essere in terapia da diversi mesi. Mentre Silvio e Paulie sembrano condividere la scelta del loro capo, Chris si mostra contrariato e se ne va. \nAl mattino l'FBI arresta Junior e alcuni suoi affiliati, di fatto salvandoli dalla rappresaglia di Tony. \nQuando il procuratore federale cerca di obbligare il vecchio a collaborare, Junior si chiude nel suo silenzio. \nTony va da sua madre Livia, a Green Grove, con l'idea di soffocarla con un cuscino, ma quando arriva viene informato che lei ha appena avuto una crisi respiratoria. La incontra in corridoio mentre la stanno trasferendo, su una barella. Mentre il figlio la minaccia e le grida la sua indignazione per i recenti avvenimenti, Livia non \u00e8 neanche in grado di rispondergli. Tony viene alla fine trascinato via di forza dallo staff medico."}
{"id": "1499882", "revid": "123207090", "url": "https://it.wikipedia.org/wiki?curid=1499882", "title": "Pages (software)", "text": "Pages \u00e8 un'applicazione di desktop publishing e word processor sviluppata dalla Apple Inc. per le piattaforme macOS e iOS. Apple offre il programma gratuitamente su tutti i nuovi Mac venduti da ottobre 2013 in poi (nei precedenti \u00e8 possibile acquistarla a 19,99 euro tramite l'App Store) e su tutti gli iPhone con iOS 7 o versioni successive.\nCaratteristiche.\nPages \u00e8 un software specializzato nelle presentazioni di documenti. Viene fornito con dei template con cui \u00e8 possibile creare lettere, buste, curricula, volantini, brochure, biglietti da visita, inviti, poster, relazioni, moduli e molto altro.\nPages, come tutti gli altri software della suite iWork, si pu\u00f2 integrare con la suite iLife per inserire all'interno dei documenti anche delle immagini con iPhoto, video con iMovie e musica con iTunes.Il software permette l'importazione di file:\nMentre permette l'esportazione in formati:\nDal 2013, con il lancio di Pages 5.0, il software \u00e8 distribuito gratuitamente sul Mac App Store.\nDalla versione 6.0 \u00e8 possibile collaborare in tempo reale sullo stesso documento.\nPages per iOS.\nIl 27 maggio 2010 Apple lancia Pages per iPad.\nIl 31 maggio 2011 \u00e8 stata distribuita la versione 1.4 di Pages compatibile sia con iPad che iPhone.\nIl 12 ottobre 2011 \u00e8 stata distribuita la versione 1.5 di Pages che aggiunge la compatibilit\u00e0 con iCloud. Nel settembre 2013, Tim Cook annuncia che \u00abiPhoto, iMovie, Keynote, Pages e Numbers sono disponibili gratis sull'App Store per i dispositivi idonei compatibili con iOS 7 e attivati dopo il 1\u00ba settembre 2013\u00bb, rendendo di fatto Pages per iOS gratuito."}
{"id": "1499887", "revid": "92723", "url": "https://it.wikipedia.org/wiki?curid=1499887", "title": "Michel Corrette", "text": " \u00c8 ricordato per i numerosi metodi scritti per lo studio della tecnica di molti strumenti, fra cui i primi metodi per violoncello e per viola.\nBiografia.\nSuo padre Gaspard Corrette era anch'egli compositore e organista. Poco si conosce della vita di Michel. Si un\u00ec in nozze con Marie-Catherine Morize l'8 gennaio del 1733, dal quale matrimonio ebbe una figlia, Marie-Anne (1734 - 1822 circa), e un figlio, Pierre-Michel (1744 - 1801), che divent\u00f2 pure lui organista. Agli albori della sua carriera musicale Michel \u00e8 attivo dal 1732 al 1739 come direttore musicale della \"Foire St. Germain\" e della \"Foire St. Laurent\" di Parigi, dove si occup\u00f2 della composizione di \"divertissements\" (divertimenti) per opere comiche. Nel 1737, sempre nella capitale francese, divenne organista presso la chiesa di \"St. Marie\", carica che mantenne sino al 1790. Nel 1758 aveva assunto la medesima posizione al \"Grand Coll\u00e8ge\" dell'Ordine dei Gesuiti di Parigi, dove era rimasto fino al suo allontanamento, avvenuto quattro anni dopo, ossia nel 1762. \u00c8 noto da un passo del suo metodo per contrabbasso che viaggi\u00f2 in Inghilterra prima del 1773. Infine, nel 1776, divenne organista presso il Duca di Angoul\u00eame e 15 anni dopo mor\u00ec a Parigi a 87 anni.\nMusica.\nCorrette fu un compositore prolifico. Scrisse balletti, divertimenti per il palcoscenico (fra i quali si ricordano \"Arlequin\", \"Armide\", \"le Jugement e Midas\", \"les \u00c2ges\", \"Nina\" e \"Pars\u00e9e\"); compose molti concerti, tra cui i \"25 concertos comiques\" e svariati concerti per organo, nonch\u00e9 sonate, canzoni, lavori da camera, pezzi per clavicembalo, cantate e altri lavori sacri vocali.\nInsegnamento.\nOltre alle sue composizioni, Corrette si dedic\u00f2 anche all'organizzazione di eventi concertistici e all'insegnamento della musica, ed \u00e8 ricordato per l'apporto dato alla codificazione della tecnica di numerosi strumenti. I suoi metodi noti sono:\nFra questi spiccano i titoli \"L'Art de se perfectionner sur le violon\" (\"L'arte di perfezionarsi sul violino\"), \"Le Parfait Ma\u00eetre \u00e0 chanter\" (\"Il perfetto maestro di canto\") e \"L'\u00e9cole d'Orph\u00e9e\" (La scuola di Orfeo), un trattato per violino che descrive gli stili musicali italiano e francese.\nQueste opere pedagogiche di Corrette sono molto importanti per la prassi esecutiva storica perch\u00e9 danno la possibilit\u00e0 di conoscere le tecniche dell'epoca. Il \"M\u00e9thode, th\u00e9orique et pratique pour apprendre en peu de temps le violoncelle dans sa perfection\" risulta particolarmente importante in quanto \u00e8 il primo metodo per violoncello conosciuto, in cui vengono codificate le basi della tecnica violoncellistica tuttora adottata."}
{"id": "1499893", "revid": "72396", "url": "https://it.wikipedia.org/wiki?curid=1499893", "title": "Eid Al-Adha", "text": ""}
{"id": "1499900", "revid": "119551038", "url": "https://it.wikipedia.org/wiki?curid=1499900", "title": "La Papessa", "text": "La Papessa \u00e8 la seconda carta degli arcani maggiori dei tarocchi; \u00e8 conosciuta anche come La Sacerdotessa, La Sacerdotessa di Iside, La sposa divina, Giunone. Francese: \"La Papesse\". Inglese: \"The High Priestess\", \"The Female Pope\", \"The Popess\",\" Junon\".\nNel gioco di carte \u00e8 di valore immediatamente superiore al Bagatto e di valore immediatamente inferiore all'Imperatrice.\nNella cartomanzia rappresenta generalmente la conoscenza segreta e la dualit\u00e0 tra l'universo materiale e l'universo spirituale.\nIn alcuni mazzi antichi era chiamata La Fede, in particolare nel mazzo di Filippo Maria Visconti, che conteneva anche le carte della Speranza e della Carit\u00e0.\nRappresentazione.\nLa Papessa viene generalmente raffigurata come una sacerdotessa o una monaca che indossa un copricapo, una veste e un mantello.\nUn simbolo simile ad una croce pu\u00f2 apparire sul copricapo oppure sulla veste; nei tarocchi Visconti-Sforza la croce appare su un bastone impugnato dal personaggio.\nIl copricapo generalmente \u00e8 una triplice corona (tiara).\nIn mano tiene un libro appoggiato in grembo, che pu\u00f2 essere aperto o chiuso; anche quando il libro \u00e8 aperto, la donna non lo legge, ma guarda dritto con sguardo fiero.\nLa donna siede su un trono, e in alcune raffigurazioni i suoi piedi sono appoggiati su un cuscino.\nAlle spalle della donna c'\u00e8 un drappo con delle decorazioni.\nNei mazzi pi\u00f9 recenti il trono \u00e8 affiancato da due colonne.\nNei tarocchi Rider-Waite le colonne hanno colori opposti (nero e bianco) con incise le lettere \"B\" (la nera) e \"J\" (la bianca), secondo la simbologia massonica.\nIl copricapo talvolta ha la forma di tre fasi lunari (crescente, plenilunio e ultimo quarto).\nSul drappo, in alcuni tarocchi, sono dipinti fiori e frutti (melagrane), e sul rotolo che tiene in mano sono incise, in alcuni, le lettere \"TORA\", in altri, i simboli Yin e Yang.\nAi piedi della donna c'\u00e8 una falce di luna.\nOrigine.\nMaifreda da Pirovano, (che veniva chiamata Papessa dai suoi seguaci), diede ispirazione alla carta della Papessa, nel mazzo di Tarocchi dipinti da Michelino da Besozzo per ordine di Filippo Maria Visconti in occasione del suo matrimonio con Maria di Savoia.\nL'ipotesi che Maifreda (morta pi\u00f9 di 100 anni prima) fosse stata ritratta come Papessa fu formulata per la prima volta da Gertrude Moakley (1905 - 1998) per 40 anni bibliotecaria alla New York City Public Library, che nel 1966 pubblic\u00f2 un saggio sui mazzi Visconti-Sforza, ipotizzando una relazione diretta tra alcune \"lame\" (Papessa, Appeso) e dei membri delle due famiglie (Maifreda Pirovano, Muzio Attendolo Sforza).\nIn alcuni mazzi questa carta raffigura la leggendaria Papessa Giovanna.\nIn mazzi pi\u00f9 recenti raffigura una sacerdotessa della dea Iside.\nSimbolismi.\nFin dall'origine la Papessa simboleggia la fede, una delle tre virt\u00f9 teologali del Cristianesimo.\nIl mantello che ricopre parzialmente la veste simboleggia la conoscenza; la Papessa \u00e8 Colei che sa, ma svela solo in parte il suo sapere.\nIl libro, per alcuni, rappresenta la Torah, che \u00e8 la legge ebraica.\nLa Papessa non ha bisogno di leggere perch\u00e9 ha gi\u00e0 la conoscenza, e questo le d\u00e0 modo di tenere alta la testa e fiero lo sguardo verso il futuro.\nLe due colonne e il numero 2 con cui la carta \u00e8 indicata rappresentano la dualit\u00e0 (la vita e la morte, il bene e il male e cos\u00ec via); questa dualit\u00e0 pu\u00f2 essere sottolineata anche da altri simboli, come due file di pietre nella corona o due chiavi.\nLa tiara o il copricapo con le fasi lunari rappresentano l'essenza femminile e le tre fasi di essa (fanciulla, madre, anziana).\nNei tarocchi di Wirth-Knapp stringe nella sinistra due chiavi, \u00abche aprono l'interno delle cose\u00bb.\nNei tarocchi Rider-Waite le lettere \"B\" e \"J\" sono le iniziali di \"Boaz\" e \"Jakin\", i nomi delle colonne del tempio di Salomone; simboleggiano la forza e la giustizia, principi della saggezza.\nLa falce di luna, dove \u00e8 presente, \u00e8 simbolo femminile e simbolo religioso insieme; a seconda della tradizione simboleggia la Madonna, la Grande Madre o la dea Iside, quindi la chiaroveggenza, l'intuizione e la percezione dei mondi sottili.\nLe melagrane raffigurate nel velo dei tarocchi Rider-Waite simboleggiano la purezza della conoscenza spirituale.\nNel velo dei Tarocchi di Marsiglia, invece, Philippe Camoin descrive le fiaccole delle cerimonie della dea madre.\nSignificato.\nLa Papessa rappresenta la conoscenza segreta in tutte le sue forme, come la legge, la scienza, il passato, il presente e il futuro.\nLa dualit\u00e0 di questa carta rappresenta l'universo materiale e l'universo spirituale.\nCarta dritta.\nLa Papessa che appare in aspetto positivo generalmente \u00e8 una carta positiva, e indica consigli morali (per le persone rette). Risolve i problemi di coloro che mettono impegno nelle loro azioni, per\u00f2 non suggerisce le risposte.\nCarta rovesciata.\nSe la carta della Papessa appare in aspetto negativo rappresenta ignoranza, ipocrisia, falsit\u00e0, bigottismo e superficialit\u00e0. Il contrario di tutti i significati generali. Indica cattivi consigli e diventa un peso per tutto ci\u00f2 che \u00e8 intorno (confronta le carte vicine della smazzata).\nCorrispondenze.\nNell'astrologia questa carta \u00e8 legata alla Luna e all'influenza della sua energia sulla Terra, come le maree.\nHa una corrispondenza cabalistica con la lettera bet dell'alfabeto ebraico; nell'Albero della Vita rappresenta il tredicesimo sentiero, dalla Corona alla Bellezza.\nIn alchimia \u00e8 l'attrazione.\nNe I Ching \u00e8 in analogia con il segno V, \"L'Attesa\" e il segno XLIV, \"Il Farsi Incontro\".\nIn magia \u00e8 la conoscenza per operare bene."}
{"id": "1499904", "revid": "165042", "url": "https://it.wikipedia.org/wiki?curid=1499904", "title": "LLoyd Adriatico", "text": ""}
{"id": "1499918", "revid": "399", "url": "https://it.wikipedia.org/wiki?curid=1499918", "title": "Rareware", "text": ""}
{"id": "1499920", "revid": "287204", "url": "https://it.wikipedia.org/wiki?curid=1499920", "title": "Action 52", "text": "Action 52 \u00e8 una raccolta di 52 giochi su un'unica cartuccia uscita nel 1991 per il Nintendo Entertainment System (NES) e due anni dopo per il Sega Mega Drive.\nVenne inizialmente messo in commercio ad un prezzo di circa 200$ (o \"meno di 4$ a gioco\", come recitava la pubblicit\u00e0). I 52 giochi presenti nella cartuccia erano tutti nuovi ed erano principalmente sparatutto a scorrimento o platform. Solamente uno di essi permette di giocare in 2, il picchiaduro \"Fire Breathers\".\nI problemi tecnici.\nQuesta raccolta divenne famosa per gli innumerevoli bug. Quasi ogni gioco aveva problemi che spaziavano dalla morte istantanea immotivata del giocatore al blocco improvviso della partita, passando per problemi di collisioni fra personaggi, di risposta dei comandi eccessivamente lenta o di livelli incompleti. Il piccolo manuale in dotazione si limitava a dare brevi spiegazioni dei singoli giochi senza per\u00f2 fornire informazioni sul funzionamento degli stessi. Spesso le descrizioni erano pure sbagliate: tanto per fare un esempio, \"Jig-saw\" veniva descritto come un puzzle game quando invece era un platform. In vendita a parte rispetto al gioco avrebbero dovuto esserci i manuali di ogni singolo gioco al prezzo di 1$ l'uno, con il risultato che l'acquirente avrebbe dovuto sborsare altri 52$ per averli tutti.\nNonostante questi problemi, il gioco venne convertito per Mega Drive un paio d'anni pi\u00f9 tardi. La versione NES fu curata dalla Active Enterprises, mentre la conversione per la console SEGA venne realizzata da FarSight Studios. Il risultato non cambi\u00f2: anche per questa piattaforma i giochi presentavano un numero elevato di bug, nonostante parte dei giochi fosse stata sostituita con altri titoli.\nGiochi.\nVersione NES.\nPer attirare l'interesse della gente sulla raccolta la software house istitu\u00ec un concorso con in palio 104.000$ che sarebbero andati alla prima persona che fosse riuscita a superare il quinto livello del gioco \"Ooze\": il livello in questione era per\u00f2 irraggiungibile in quanto il gioco si bloccava al terzo livello rendendo il montepremi impossibile da vincere.\nL'ultimo gioco della lista, The Cheetahmen, avrebbe dovuto essere, nelle intenzioni della software house, la risposta al coin-op \"Teenage Mutant Ninja Turtles\" e, come mossa commerciale, la raccolta venne lanciata insieme ad un fumetto di 12 pagine che raccontava la storia di questi \"Cheetahmen\". Il gioco poteva contare su una cura decisamente maggiore rispetto agli altri della raccolta, ma soffriva anch'esso, per colpa del rilascio anticipato della raccolta sul mercato, di diversi bug tra cui spiccava un blocco totale della partita in un determinato livello che ne comprometteva la possibilit\u00e0 di portarlo a termine. Il gioco era composto da 6 livelli, 2 per ognuno dei 3 Cheetahmen e ogni \"secondo livello\" presentava lo scontro con un boss. Da notare come i nemici che apparivano nell'arco del gioco erano personaggi ripresi dagli altri giochi della raccolta e come, nella presentazione del gioco (tra l'altro questo \u00e8 l'unico della raccolta ad averne una), figuri \"Action Gamemaster\", il personaggio il cui nome \u00e8 presente nel titolo ma che nel gioco non compare mai. La versione NES conteneva i seguenti giochi:\nVersione Mega Drive.\nLa versione per Mega Drive venne sviluppata da FarSight Studios per via della mancanza di esperienza della Active Enterprises nella programmazione di questa console. Una caratteristica di questi giochi era la colorazione dei titoli nel menu di scelta: i nomi scritti in verde rappresentavano i giochi pi\u00f9 semplici, quelli scritti in viola erano quelli di difficolt\u00e0 intermedia, quelli in giallo erano i giochi pi\u00f9 difficili e quelli in blu erano i giochi da giocare in multiplayer.\nRispetto a quella per il NES, questa versione della raccolta aveva in pi\u00f9 un'opzione per l'audio e un \"randomizer\", ovvero la possibilit\u00e0 di avviare un gioco scelto a caso dal computer. Il cinquantaduesimo gioco, denominato semplicemente \"Challenge\", non era altro che una modalit\u00e0 particolare in cui il giocatore doveva cercare di resistere il pi\u00f9 a lungo possibile giocando gli ultimi livelli di tutti gli altri giochi.\nOltre a queste novit\u00e0, questa versione della raccolta poteva contare anche sulla sostituzione di alcuni giochi con altri nuovi che, per\u00f2, conservavano curiosamente lo stesso nome della versione NES che andavano a sostituire: ad esempio, \"Haunted Hills\" che era presente nella versione NES era completamente differente rispetto alla versione presente nell'edizione Mega Drive. Anche il gioco di punta, \"The Cheetahmen\", venne pesantemente modificato."}
{"id": "1499930", "revid": "287204", "url": "https://it.wikipedia.org/wiki?curid=1499930", "title": "Tour della Nazionale di rugby a 15 delle Figi 1982", "text": "La Nazionale di rugby a 15 delle Figi si reca due volte in tour nel 1982. Prima si reca presso le Samoa poi in Europa.\nTour in Europa.\nLa nazionale delle Figi si reca in Gran Bretagna e Canada per un tour.\nSar\u00e0 un tour disastroso in cui perderanno tutte le partite in terra britannica vincendo solo due partite contro le modeste squadre canadesi."}
{"id": "1499933", "revid": "1318658", "url": "https://it.wikipedia.org/wiki?curid=1499933", "title": "Episodi de I Soprano (seconda stagione)", "text": "La seconda stagione de \"I Soprano\" \u00e8 andata in onda negli USA dal 16 gennaio al 9 aprile 2000 sulla rete HBO. In Italia \u00e8 stata trasmessa su canale 5 dal 18 luglio al 22 agosto 2002.\n\"Riunione di famiglia\".\nTrama.\nL'episodio ha luogo un anno dopo l'esecuzione di Mikey Palmice e il ricovero in ospedale di Livia Soprano. Tony ha assunto il controllo della Famiglia DiMeo. Nel frattempo Pussy ritorna improvvisamente come \u00e8 svanito. Junior \u00e8 in prigione mentre Livia si sta ancora riprendendo dall'infortunio. \nLa dott.ssa Melfi \u00e8 diventata latitante su ordine di Tony che teme per la sua incolumit\u00e0: nel frattempo entra in scena Janice, la sorella di Tony, che si stabilisce a vivere a casa del fratello, anche se non proprio in maniera disinteressata.\nMentre Christopher inaugura la sua attivit\u00e0 di broker finanziario senza mezze misure, Tony comincia ad avere delle crisi derivanti dai farmaci che continua ad assumere, che gli costeranno anche un incidente in macchina; il boss torna a rivolgersi alla dottoressa Jennifer Melfi, ma tra i due i rapporti non sembrano pi\u00f9 essere idilliaci.\n\"La scarcerazione\".\nTrama.\nL'amministratore della \"Massarone Brothers Costruction\" chiede a Tony di aiutarlo con i neri del sindacato, che continuano a picchettare la fabbrica guidati dal reverendo Hermann James Junior. Il contrasto si risolver\u00e0 con un pestaggio fittizio tra neri e italiani, servito a giustificare il tacito accordo tra il reverendo e Tony.\nJunior ottiene gli arresti domiciliari e si potr\u00e0 incontrare col nipote nello studio del dottor Monty, dove si reca per le visite mediche. Coglie cos\u00ec l'occasione per chiedere a Tony di sistemare Frederick Capuano, il direttore della casa di riposo \"GreenGrove\", accusato di aver messo in giro strane voci sui Soprano.\nJanice decide che andr\u00e0 a vivere con sua madre nella sua vecchia casa, convince inoltre Tony a firmare un documento che ne impedir\u00e0 la rianimazione in caso di un nuovo arresto. Livia preoccupata, chiama Carmela per dirle che, quando morir\u00e0, i suoi soldi dovranno andare ai bambini.\n\"Il ritorno di Richie Aprile\".\nTrama.\nMeadow Soprano organizza una festa a base di droga e alcool nella vuota casa della nonna e viene scoperta; Tony e Carmela la puniscono privandola della carta di credito. Richie Aprile, fratello del boss scomparso, esce dal carcere, e scopre che molte cose sono cambiate: ora \u00e8 Tony Soprano a comandare.\nTony e la dott.ssa Melfi s'incontrano in un ristorante: per la psicologa \u00e8 l'occasione di riflettere sul rapporto col suo paziente.\nRichie incontra Tony. Gli confessa di non essere contento della nuova organizzazione, di volere sentirsi libero di agire per rimettersi in gioco, e Tony gli chiede di avere pazienza. \nIncontrer\u00e0 anche Junior, al quale dice di essere al suo completo servizio. Ma il disappunto di Richie si concretizza nell'attentato a Peter \"Beansie\" Gaeta, proprietario di una pizzeria che si rifiuta di pagargli il pizzo. Travolto dall'auto di Richie, Peter potrebbe non camminare pi\u00f9 e la cosa fa imbestialire Tony.\nL'ultimo incontro di Richie \u00e8 quello con Janice, con la quale ha avuto una love-story adolescenziale prima di entrare in carcere.\n\"Viaggio a Napoli\".\nTrama.\nPussy \u00e8 nervoso per via della sua collaborazione con l'FBI, e per questo trascura sua moglie, che pensa al divorzio. Un giorno, mentre si trova in un negozio assieme all'agente FBI in incognito che segue il suo caso, incontra un mafioso suo conoscente. Pussy in seguito lo va a trovare da solo a casa, e lo uccide per evitare che parli.\nTony, Paulie e Christopher partono per un viaggio d'affari a Napoli: devono accordarsi su un traffico di auto rubate con \"zio Vittorio\", parente alla lontana di suo padre e di zio Junior, ma ad aspettarli c'\u00e8 invece Furio Giunta, responsabile dei rapporti tra famiglie italiane e americane. \nA cena scoprono che zio Vittorio \u00e8 un vecchio incapace d'intendere e di volere, bloccato su una sedia a rotelle, e fanno la conoscenza della figlia Annalisa, affascinante donna italiana e moglie di Mario Zucca, vero boss della famiglia che sta scontando l'ergastolo. Tony scopre con sua grande sorpresa che \u00e8 proprio Annalisa a fare le veci del marito in carcere. \nA lei propone uno sconto molto vantaggioso sulle auto, in cambio della promessa di mandare Furio a lavorare per lui in America. Dopo un primo rifiuto, Annalisa accetta.\nChristopher passa tutto il soggiorno a Napoli drogandosi: Paulie dal canto suo cerca ripetutamente di instaurare un dialogo con persone del luogo, senza esito.\nAl rientro dei tre nel New Jersey, le immagini di industrie e viadotti autostradali sono un amaro ritorno alla realt\u00e0 dopo il loro primo, meraviglioso viaggio in Italia.\n\"I sogni son desideri\".\nTrama.\nDominic, proprietario di un bordello, paga met\u00e0 della quota che deve a Tony Soprano. Il problema verr\u00e0 risolto da Furio Giunta, arrivato in America e \"assunto\" da Artie nel suo ristorante. In realt\u00e0 lavorer\u00e0 pagato da Tony stesso, che in suo onore organizza una festa in casa.\nChristopher inizia un corso per sceneggiatori, regalatogli dalla sua ragazza, ma non riesce ad essere soddisfatto del suo operato. \nIntanto Tony annuncia a Paulie il nuovo ordinamento: adesso \u00e8 direttamente sotto di lui. Pussy si sente messo da parte. Nonostante le novit\u00e0, Tony \u00e8 sempre pi\u00f9 nervoso, e si confida quindi con l'amico Hesh Rabkin, dal quale scopre che anche suo padre soffriva di attacchi di panico.\nAnche Jennifer Melfi non \u00e8 pi\u00f9 serena, e decide cos\u00ec di ricominciare le sedute con Tony, nonostante le preoccupazioni del suo analista, convinto che Jennifer stia sviluppando un'ossessione nei confronti del \"particolare\" paziente.\n\"Giocatori accaniti\".\nTrama.\nTony rid\u00e0 vita allo \"Spennapolli\", un giro di poker ad alte puntate inventato anni prima da suo padre Johnny Boy e dallo zio Junior. Il suo amico Dave Scatino, proprietario di un negozio di attrezzature sportive, insiste con Tony per prendervi parte, nonostante un grosso debito precedente con Richie Aprile. Dave riesce a sedersi al tavolo, ma ben presto s'indebita fino al collo. Dave non sa come pagare e Tony si prende la macchina di suo figlio, che regala a Meadow, la quale \u00e8 disgustata quando viene a sapere della provenienza del mezzo.\n\"Rabbia e rimorso\".\nTrama.\nTramite Adriana e il cugino Greg, Christopher conosce il regista Jon Favreau e la produttrice Amy Safir, che gli propongono di scrivere la sceneggiatura per un film sulla mafia, usando le conoscenze di Christopher sull'argomento. Chris \u00e8 fortemente attratto da Amy, con cui va pure a letto, ma la relazione tra loro si rompe prima quando lui scopre che Amy ha usato per la sceneggiatura dettagli privati della sua vita da criminale, poi quando lei dichiara di non essere interessata n\u00e9 a lui n\u00e9 al suo progetto. Tony, che viene a sapere dei problemi di Chris e della sua sceneggiatura, lo pone di fronte ad un'alternativa: restare nella famiglia o andarsene e seguire la propria strada. Uscito di casa, dopo aver riflettuto, rientra, giurando cos\u00ec fedelt\u00e0 a Tony. Ma Christopher non \u00e8 l'unico che crei problemi a Tony: A.J., avvicinatosi a tendenze atee e nichiliste, non vorrebbe cresimarsi e il giorno della cerimonia, Carmela lo sorprende a fumare marijuana in garage. Pussy, che \u00e8 stato costretto dall'FBI a portare un microfono per registrare eventuali chiacchiere d'affari di Tony e i suoi, lo consola descrivendogli suo padre come un grand'uomo. Quando A.J. se ne va, Pussy scoppia a piangere, sentendosi un traditore.\n\"L'agguato\".\nTrama.\nRichie Aprile, intenzionato a rendersi Tony amico, gli dona la giacca di pelle appartenuta a Rocco DeMeo, un capitano della famiglia con cui si era azzuffato anni prima, ma Tony, da sempre ostile nei confronti di Richie, la cede al marito della donna delle pulizie e Richie, quando lo scopre, ne \u00e8 irritato. Christopher, dopo qualche momento di tensione, decide di rimettersi in carreggiata tornando a lavorare a pieno ritmo per Tony Soprano, rapinando negozi e case insieme a Matt e Sean. Inoltre chiede ad Adriana di sposarlo e la ragazza acconsente. Nel frattempo, Matt e Sean, frustrati dal fatto che nessuno abbia considerazione per loro e trattati male da Tony e i suoi uomini, per acquistarsi la benevolenza di Richie tendono un agguato a Christopher, che uccide Sean, ma rimane gravemente ferito, mentre Matt scappa dopo aver chiesto aiuto allo stesso Richie, che per\u00f2 rifiuta.\n\"Incubi d'inferno\".\nTrama.\nIn seguito al tentativo di Matt e Sean di ucciderlo, Christopher, in ospedale, rischia la vita e viene pure dichiarato clinicamente morto per un minuto, ma poi si riprende miracolosamente. Al suo risveglio riferisce a Tony e Paulie di essere stato all'inferno, che aveva visto simile ad un pub irlandese nel giorno di San Patrizio e nel quale aveva incontrato Mikey Palmice, che gli aveva ordinato di riferire a Tony e Paulie un messaggio: \"alle tre...\". Tony non vi presta nessuna attenzione, ma Paulie ne diventa ossessionato e comincia a fare sogni strani, inerenti Mikey Palmice. Va persino ad una seduta spiritica e se ne va quando il medium sembra aver contatto con una delle sue vittime. Intanto, Pussy decide di lavorare definitivamente con l'FBI, ma l'agente con cui lavora gli ordina di stare pi\u00f9 vicino a Tony per potergli carpire preziose informazioni per le autorit\u00e0. L'occasione si concretizza presto: Matt, grazie alle dritte di Richie Aprile, viene ritrovato. Tony e Pussy lo imprigionano e lo uccidono, il secondo dopo un istante di esitazione. Poco dopo, a cena, i rapporti tra i due sono pi\u00f9 amichevoli e distesi che mai.\n\"Passione incontrollabile\".\nTrama.\nDavid Scatino \u00e8 nei guai fino al collo: non pu\u00f2 permettersi di pagare il debito che ha con Tony e Richie ed entrambi ne approfittano per stroncare la sua attivit\u00e0, portandolo alla bancarotta. Carmela dal canto suo conosce il cognato di Dave, Vic. I due finiscono col sentirsi molto attratti l'uno dall'altra e arrivano persino a baciarsi. Il loro breve idillio ha fine quando il cognato di Scatino scopre che colui che ha rovinato Dave \u00e8 il marito di Carmela. Richie \u00e8 sempre pi\u00f9 insofferente nei confronti di Tony e prova a parlarne con Junior. Meadow riceve la lettera di accettazione da Berkley e NYU, mentre \u00e8 ancora in lista di attesa per Georgetown. Nel frattempo Tony riceve la visita a casa dell'FBI: un testimone oculare lo avrebbe visto uccidere Matt insieme a un'altra persona (Pussy) che non \u00e8 riuscito a identificare. Tony \u00e8 per la prima volta realmente preoccupato: soprattutto lo tormenta l'idea di non poter stare pi\u00f9 vicino a suo figlio con cui sta cercando di recuperare un rapporto solido. Quando il testimone legge su un quotidiano che l'omicidio di Matt \u00e8 collegato con la famiglia Soprano, decide di ritrattare tutto.\n\"Cocaina\".\nTrama.\nSu consiglio dell'avvocato Neil Mink, Tony, per non cadere nel mirino delle autorit\u00e0 federali, \u00e8 costretto a doversi recare al proprio fittizio posto di lavoro alla Barone Sanitari. L'impiego non gli consente ovviamente di bighellonare e divertirsi da Satriale o al Bada Bing, lo annoia enormemente e trova modo di sfogarsi solo nei fugaci momenti di sesso con un'avvenente segretaria. Fra l'altro, a dargli problemi contribuisce anche Richie Aprile, il quale ha iniziato a sfruttare le linee della Barone Sanitari per coprire il proprio giro di traffico di droga. Tony gli proibisce di continuare il giro e assume nei suoi confronti la pi\u00f9 totale ostilit\u00e0, anche se egli dovr\u00e0 fidanzarsi ufficialmente di l\u00ec a poco con sua sorella Janice. Richie cerca allora il consenso del capo Albert Barese e di zio Junior per creare una fazione rivale nella famiglia che possa rovesciare Tony. Alla fine della puntata, Tony torna da Satriale e assiste ad un incidente d'auto fuori dalla macelleria, dopodich\u00e9 si assiste ad un colloquio amichevole tra i suoi uomini e l'agente Harris. Intanto la Dr. Melfi ha sempre pi\u00f9 problemi a controllare la sua dipendenza dall'alcool e ne parla con il suo analista.\n\"Amore e pallottole\".\nTrama.\nTony e Richie sono ormai ai ferri corti. La questione dello smercio di cocaina ha creato una profonda spaccatura tra loro e il primo tenta di stroncare i tentativi del secondo di crearsi una posizione elevata in famiglia. Nel frattempo, lui e Janice si fidanzano ufficialmente e annunciano che dovranno sposarsi di l\u00ec a poco. Dopo l'ennesimo approccio mal riuscito a Tony, Richie decide di eliminarlo e cerca l'approvazione di zio Junior, al quale promette la posizione di boss. Il vecchio dapprima si mostra interessato, ma poi, quando pensa alla possibile rappresaglia di Tony qualora il piano dovesse fallire, rivela il complotto al nipote. Tony medita vendetta, ma ad anticiparlo \u00e8 un avvenimento inaspettato: una sera, mentre stanno cenando, Richie e Janice parlano del figlio di primo letto di Richie, Ricky Jr., che, contrariamente a quanto vorrebbe il padre, fa il ballerino. Quando Janice avanza candidamente il sospetto che Ricky possa essere omosessuale, Richie la schiaffeggia e le ordina in maniera arrogante di servirgli la cena. Sconvolta, Janice torna sulla scena armata di pistola e gli spara al petto per poi ucciderlo definitivamente con un colpo alla testa. Disperata, chiama Tony, chiedendogli di aiutarla a disfarsi del cadavere e il fratello passa l'incarico a Christopher e Furio, che fanno a pezzi il corpo di Richie sul retro della macelleria Satriale. Il giorno dopo, Janice, su consiglio di Tony, va via dal New Jersey e torna a Seattle.\n\"L'ultima tequila\".\nTrama.\nPoco dopo la partenza di Janice, Tony e sua sorella Barbara vanno a casa di Livia per parlarle della sua sistemazione definitiva. Quando Livia rifiuta di trasferirsi a casa di Tony o di Barbara, Tony si arrabbia molto e d\u00e0 a Livia due biglietti aerei per l'Arizona (uno per lei e uno per sua sorella Quintina) e l'avverte di andarsene per il suo bene. I biglietti risultano essere rubati e Tony deve ritrovarsi di fronte a delle lungaggini burocratiche che lo portano ad un passo dall'incriminazione.\nPi\u00f9 tardi, Tony va insieme a Silvio e Pussy in un ristorante indiano per discutere di affari. Durante la notte, Tony sogna di camminare ad Asbury Park e s'incontra con Paulie, Silvio, Christopher, Hesh e Philly \u201cSpoons\u201d Parisi. Tony ha appena saputo che gli restano solamente sei mesi di vita a causa di una malattia terminale. Annuncia agli altri che la far\u00e0 finita, si butta una tanica di benzina addosso. Si sveglia di soprassalto e va a vomitare. La mattina, scopre di avere un'intossicazione alimentare. Continua la parte di sonno e veglia, con altri strani sogni: in uno di essi viene a galla una verit\u00e0 che \u00e8 dentro di lui, e che non vuole accettare, ossia il tradimento di Pussy. Tony si reca con Silvio e Paulie a casa di Pussy e i tre lo invitano ad una gita in barca con loro. Fatto uscire con una scusa dalla sua camera da letto, Tony trova la cimice che gli aveva dato l'FBI. Prendono quindi il largo e Tony mette alle strette Pussy, parlandogli della cimice: Pussy dapprima nega, ma poi, quando capisce di essere spacciato, si rassegna. Dopo un'ultima bevuta insieme, Tony, Silvio e Paulie gli sparano e buttano il corpo in mare. \nIl giorno dopo, durante la cerimonia del diploma di Meadow, Tony annuncia a Christopher che a breve lo nominer\u00e0 uomo d'onore della famiglia."}
{"id": "1499936", "revid": "287204", "url": "https://it.wikipedia.org/wiki?curid=1499936", "title": "Zoe Wanamaker", "text": ""}
{"id": "1499938", "revid": "123207097", "url": "https://it.wikipedia.org/wiki?curid=1499938", "title": "Numbers (software)", "text": "Numbers \u00e8 un foglio elettronico sviluppato da Apple Inc. facente parte della suite iWork assieme a Keynote e Pages. Numbers 1.0 \u00e8 stato annunciato il 7 agosto 2007 pertanto \u00e8 l'applicazione pi\u00f9 giovane della suite. Numbers funziona a partire da Mac OS X Tiger. Il 27 gennaio 2010 Apple ha annunciato una nuova versione di Numbers per iPad, mentre il 31 gennaio 2011 diventa compatibile anche con iPhone e iPod touch.\nRispetto agli altri fogli elettronici come Microsoft Excel, Numbers usa una filosofia a \"disposizione libera\" identico a quello dei software di presentazione come Keynote o PowerPoint, dove le tabelle sono solo uno dei tanti oggetti modificabili. Numbers include caratteristiche da Lotus Improv, tra cui l'uso di formule basate su intervalli e categorie piuttosto che sulle celle, ma mantenendo un approccio dei fogli di calcolo pi\u00f9 popolari. Numbers inoltre include diversi miglioramenti visuali per migliorarne l'estetica, Apple offre il programma gratuitamente su tutti i nuovi Mac venduti da ottobre 2013 in poi, nei precedenti \u00e8 possibile acquistarla a 19,99 euro tramite il Mac App Store, la versione per iOS \u00e8 distribuita gratuitamente sull'App Store.\nCaratteristiche.\nNumbers \u00e8 stato presentato 7 agosto 2007 ed \u00e8 entrato a far parte della suite iWork '08 insieme a Keynote e Pages. Pu\u00f2 essere eseguito solo su Mac OS X Tiger e versioni successive. Il software permette la gestione e l'editing di fogli elettronici.\nLe principali funzioni sono:\nDescrizione.\nModello.\nNumbers funziona in un modo piuttosto diverso dai suoi concorrenti come Microsoft Excel o Lotus 1-2-3. Nel modello classico il foglio elettronico \u00e8 costituito da una tabella; l'elemento dominante dell'applicazione che agisce sia come interfaccia principale, sia come contenitore per altri oggetti, ad esempio i grafici. Numbers invece usa un'area di lavoro del tutto simile a quella dei tipici software di presentazione; essa \u00e8 paragonabile ad una pagina bianca dov'\u00e8 possibile spostare e modificare diversi elementi, come le tabelle dei dati.\nI fogli di calcolo tradizionali offrono molto spazio di lavoro creando una grande tabella costituita da molte righe e colonne. Alcune di queste celle contengono informazioni che vengono manipolate usando delle formule memorizzate in altre celle del medesimo foglio, mentre il resto del foglio non viene usato. Aggiungendo sempre pi\u00f9 dati, le tabelle spesso crescono in modo complesso e disordinato, con aree occupate da formule, altre dedicate a mostrarne i risultati, altre vuote. Per gestire tale complessit\u00e0, Excel permette di nascondere righe e colonne che non sono fondamentali nella rappresentazione del foglio.\nNumbers invece non ha un foglio di calcolo sottostante a quello visibile, ma usa tabelle individuali per raggiungere lo stesso scopo. Le loro dimensioni sono limitate in base ai dati che devono essere contenuti. Formule, risultati e altre informazioni possono essere combinati dentro diverse tabelle che a loro volta possono essere organizzate in una o pi\u00f9 pagine. Dove un tipico foglio Excel ha i propri dati sparsi nel foglio elettronico, Numbers pu\u00f2 dare lo stesso risultato con le informazioni contenute in piccole tablle individuali.\nFormule e funzioni.\nNumbers preserva la semantica dell'utente sui dati inseriti. Ad esempio, si immagini di avere una tabella di dati cos\u00ec organizzata: la colonna A contiene una lista progressiva dei mesi, B il numero di auto vendute e C il ricavo totale. Nella colonna D si desidera calcolare il valore economico medio delle auto vendute in un certo mese o anno.\nNei fogli elettronici tradizionali, la semantica dei dati viene persa. Ci\u00f2 che \u00e8 salvato nella cella B2 \u00e8 semplicemente \"il valore di B2\", non \"le auto vendute in gennaio\". La formula del valore medio pertanto sar\u00e0 prettamente matematica come codice_1 e dovr\u00e0 essere duplicata in tutte le celle della colonna D. Alcuni applicativi, come Excel, durante la duplicazione della formula, correggono automaticamente i riferimenti alle celle contenenti dati, tenendo anche traccia dei loro spostamenti; un sistema per\u00f2 non sempre infallibile.\nDurante la scrittura di Improv, il team di sviluppo cap\u00ec che questi tipi di formule sono difficili da usare e poco propense ai cambiamenti del foglio elettronico. La soluzione proposta fu quella di far specificare all'utente la semantica dei fogli di calcolo (che la colonna B contiene le \"auto vendute\"). Questi intervalli vengono chiamati \"categorie\". Usando l'esempio delle auto, la formula in Improv pu\u00f2 essere scritta come codice_2. Uno spostamento delle celle contenenti i dati cos\u00ec non condizionerebbe le formule. In pi\u00f9 le formule che restituiscono valori intermedi possono non essere memorizzate nel foglio in modo da non occupare celle. L'aspetto negativo di questo modello \u00e8 una maggiore richiesta di informazioni, quindi meno adatto ai calcoli pi\u00f9 diretti e semplici.\nNumbers usa un approccio ibrido nella creazione di formule: accetta l'uso di categorie come Improv, ma le memorizza all'interno del foglio come Excel. Nelle operazioni pi\u00f9 semplici, Numbers pu\u00f2 essere usato come Excel sfruttando formule e riferimenti a celle, ma se si inserisce un'intestazione di colonna o riga, Numbers lo sfrutta per creare una categoria. Perci\u00f2 come in Improv, se in Numbers si scrive la formula codice_3, essa verr\u00e0 accettata e calcolata, indipendentemente dalla posizione fisica dei dati.\nSempre come in Improv, le formule possono essere rappresentate come icone: c'\u00e8 un'area dell'interfaccia di Numbers dov'\u00e8 possibile trascinare degli oggetti come somma, media e altre funzioni basilari all'interno delle tabelle. Un'altra caratteristica presa sempre da Improv \u00e8 la finestra che raccoglie tutte le formule usate nel foglio elettronico con la possibilit\u00e0 di modificarle all'interno della lista.\nNumbers '09 include 262 funzioni, meno di Excel 2007 che ne contiene 338. Molte funzioni di Numbers sono identiche a quelle di Excel, mentre si registra una carenza nell'area statistica.\nNumbers '09 include un sistema per catalogare le informazioni simile alle tabelle pivot: queste furono introdotte con Improv e potevano essere modificate trascinando le intestazioni delle categorie, permettendo anche di scambiare righe con colonne. Numbers invece ha un sistema di trascinamento simile dove manca la manipolazione diretta, ma che permette di collassare pi\u00f9 righe in semplici totali (somme, medie, ecc.) basandosi sui dati affini collocati su diverse righe.\nLayout e rappresentazione.\nAvendo un modello basato sul concetto di un foglio bianco, gli oggetti non sono legati alle tabelle: \u00e8 possibile creare un progetto di Numbers contenente solo immagini e nessuna tabella. Nell'uso pi\u00f9 classico, una o pi\u00f9 tabelle sono disposte sul \"foglio bianco\" mostrando solo i dati d'interesse accompagnate da fotografie o illustrazioni.\nCome gli altri applicativi di iWork, Numbers include una variet\u00e0 di stili e modelli progettati da illustratori professionali. Numbers pu\u00f2 aprire un foglio Excel ridisegnandolo con un layout pi\u00f9 pulito e adattabile con i modelli forniti con l'applicazione; tali cambiamenti estetici rimangono anche se si esporta in formato Excel.\nAccoglienza.\nNumbers \u00e8 stato ben accolto dalla stampa, principalmente per le formule operanti sul testo, aspetto pulito e facilit\u00e0 d'utilizzo. Macworld l'ha valutato con alti voti (Numbers '09 ha ottenuto quattro punti su cinque), sebbene allo stesso tempo ha ricordato problemi noti come l'esportazione non sempre perfetta in formato Excel e l'impossibilit\u00e0 di bloccare le celle rendendole perennemente visibili. La versione di Numbers per iOS ha ricevuto recensioni positive.\nNumbers per iOS.\nIl 27 maggio 2010 Apple distribuisce Numbers per iPad. Il 3 aprile 2014 \u00e8 stata distribuita la versione 2.0.1 di Numbers compatibile sia con iPad che iPhone che iPod touch\nNumbers per iPhone, iPod touch e iPad \u00e8 pienamente compatibile con la sua controparte desktop e include le medesime funzionalit\u00e0, anche se sono presenti delle caratteristiche esclusive. Tra queste si ricorda la tastiera virtuale adattabile al contesto come inserimento di una formula matematica, una data, un valore booleano o un testo; la rappresentazione dei dati in \"moduli\", simili a quelli di Bento e di altri applicativi database."}
{"id": "1499939", "revid": "729019", "url": "https://it.wikipedia.org/wiki?curid=1499939", "title": "Motomondiale 1950", "text": "La stagione 1950 \u00e8 stata la seconda del Motomondiale. Come l'anno precedente, erano previste quattro classi per quanto riguarda le moto sciolte, oltre ai sidecar; cambiarono per\u00f2 le modalit\u00e0 di assegnazione del punteggio (ottenevano punti i primi 6 classificati, mentre non era pi\u00f9 previsto il punto per il giro pi\u00f9 veloce in gara).\nIl contesto.\nCome la stagione precedente, il Mondiale si risolse in un duello tra moto e centauri italiani e britannici, con i primi che conquistarono i titoli della 125 con Bruno Ruffo su Mondial, della 250 con Dario Ambrosini su Benelli e della 500 con Umberto Masetti su Gilera, lasciando ai britannici solo i titoli della 350 con Bob Foster su Velocette e dei sidecar con la coppia anglo-italiana Oliver - Dobelli su Norton. In questa stagione inizi\u00f2 ad emergere il grande pilota inglese Geoff Duke, vincitore in tre GP in 500.\nVa segnalata la gara delle 125 al GP dell'Ulster, che vide alla partenza solo tre piloti (gli ufficiali Mondial Carlo Ubbiali, Bruno Ruffo e Gianni Leoni) e due arrivati (Leoni si ritir\u00f2). In seguito a quest'episodio, la FIM stabil\u00ec che un Gran Premio dovesse avere almeno sei partecipanti per essere considerato valido.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti\nLe classi.\nClasse 500.\nPer quanto riguarda le marche, da segnalare l'esordio della MV Agusta nella massima serie. Dopo l'inglese Graham, \u00e8 questa volta un italiano a conquistare il titolo mondiale nella massima cilindrata. La coppia Masetti/Gilera trionfa con due vittorie davanti a Geoffrey Duke (3 successi) e al campione uscente Leslie Graham. Nello Pagani, quarto, deve ancora una volta accontentarsi di arrivare alle spalle del rivale Graham che gli aveva gi\u00e0 strappato il titolo l'anno precedente.\nBill Doran, pilota ufficiale AJS, \u00e8 costretto a saltare tutta la stagione a causa di un incidente durante le prove del Senior TT. Il GP di Spa-Francorchamps vede invece il grave incidente di Artie Bell: il pilota irlandese esce di pista per evitare la AJS di Graham e la Gilera di Bandirola (protagonisti di un tamponamento) e subisce pesanti lesioni. Riuscir\u00e0 a sopravvivere, ma la paralisi al braccio destro lo costringer\u00e0 al ritiro dal mondo delle corse.\nCome nel 1949, la maggior parte dei piloti sono di origine europea. Il carattere \"mondiale\" della manifestazione \u00e8 assicurato solo dalla presenza di una manciata di corridori australiani e neozelandesi.\nSul fronte delle case \u00e8 da segnalare l'abbandono della Gilera da parte dell'ing. Piero Remor che disegna per la MV Agusta una motocicletta dalla ciclistica molto originale, ma dal propulsore praticamente identico alla Gilera 4 cilindri dell'anno precedente. Questa moto coglier\u00e0 il suo primo podio durante il GP di Monza grazie ad Arciso Artesiani. La Norton corre anche questa stagione con l'ormai obsoleta Manx monocilindrica, la cui competitivit\u00e0 viene per\u00f2 assicurata da un nuovo telaio detto \"Featherbed\" sviluppato dall'ingegnere e pilota Rex McCandless.\nClasse 350.\nCome nel '49 nella 350 vanno a punti solo piloti di lingua inglese. Il vincitore \u00e8 Bob Foster che grazie a tre vittorie su sei gare coglie il suo secondo titolo iridato consecutivo davanti a Duke, Graham e Bell (tutti e tre con una vittoria a testa). Dominio assoluto del Regno Unito anche fra i costruttori: solo tre case motociclistiche prendono parte a questa categoria, tutte di nazionalit\u00e0 inglese.\nL'inglese David Whitworth (Velocette) trova la morte il 2 luglio, a quarantuno anni, durante il GP del Belgio dopo un contatto con Charlie Salt.\nClasse 250.\nNelle quarto di litro \u00e8 netto il dominio del pilota Benelli Dario Ambrosini che si aggiudica il titoli iridato con tre successi e un secondo posto. Il pilota di Cesena \u00e8 il secondo italiano nella storia a vincere il Tourist Trophy sull'Isola di Man dopo la vittoria di Omobono Tenni del 1937.\nSecondo in classifica generale \u00e8 l'inglese Maurice Cann (vincitore della prova di Clady) che precede Bruno Ruffo e Fergus Anderson, tutti su Moto Guzzi.\nLa categoria 250 disputa solamente quattro gran premi, tutti validi per la classifica finale, al contrario delle sei prove delle cilindrate superiori.\nClasse 125.\nIl campionato delle 125 \u00e8 corso su tre prove: Assen, Clady e Monza. Le classifiche finali vedono un trionfo dei colori italiani che per il secondo anno consecutivo monopolizzano i campionati piloti e costruttori. L'unico non italiano a raccogliere punti \u00e8 l'olandese Gijs Lagervey (peraltro su moto olandese) che chiude al sesto posto il gran premio di casa. Si tratta anche del primo non italiano ad andare a punti nella storia del Motomondiale 125.\nVincitore nel 1950 \u00e8 Bruno Ruffo (gi\u00e0 iridato l'anno precedente nelle 250) che precede per soli tre punti i compagni di marca Leoni e Ubbiali.\nSidecar.\nAnche i sidecar 600, come le 125cc, disputano un campionato sulla durata di tre Gran Premi. Vincendo tutte e tre le prove della stagione, \u00e8 ancora Eric Oliver su Norton ad aggiudicarsi il titolo mondiale, questa volta in coppia con l'italiano Lorenzo Dobelli (arrivato secondo l'anno precedente insieme a Frigerio).\nPiazza d'onore per la coppia Ercole Frigerio/Ezio Ricotti che conquistano tre secondi posti nelle tre gare disputate. I due si vedono sfuggire per un soffio la vittoria al Gran Premio delle Nazioni a causa dell'urto con delle balle di paglia proprio all'ultimo giro della corsa.\nIn questa stagione coglie i suoi primi punti iridati anche Marie M\u00fchlemann, prima donna a prendere parte al Motomondiale."}
{"id": "1499946", "revid": "33689", "url": "https://it.wikipedia.org/wiki?curid=1499946", "title": "Radicale 1", "text": "Il radicale 1 \u00e8 uno dei 214 radicali giapponesi/cinesi, e il suo significato \u00e8 \"uno\". I caratteri che contengono questo kanji sono molti:\nQuesto kanji \u00e8 spesso utilizzato come cifra per la numerazione giapponese. \u00c8 utilizzato anche per indicare il numero del mese e del giorno. Per la sua forma, \u00e8 utilizzato a volte per descrivere una caratteristica che si estende in orizzontale; un esempio di questo \u00e8 l'espressione \"ichimonji\" (taglio orizzontale), detta nel kenjutsu."}
{"id": "1499948", "revid": "729019", "url": "https://it.wikipedia.org/wiki?curid=1499948", "title": "Hostage Rescue Team", "text": " \nLHRT (\"hostage rescue team\") \u00e8 un'unit\u00e0 speciale dell'FBI statunitense che fa parte del CIRG (Critical Incident Response Group), specializzata nel recupero di ostaggi.\nLa squadra \u00e8 basata a Quantico in Virginia e agisce a livello nazionale, mantenendo la prontezza a intervenire entro quattro ore dalla chiamata del direttore dell'FBI.\nIl trasferimento \u00e8 volontario ed aperto a tutti gli agenti speciali dell'FBI, che dopo le selezioni devono sostenere un addestramento di quattro mesi, prima di diventare operativi.\nOperazioni.\nFin dalla sua nascita, l'HRT, o parti della propria squadra, \u00e8 stato coinvolto in molti tra i pi\u00f9 difficili casi dell'FBI, eseguendo numerose operazioni che affrontavano gruppi militanti nazionali, terroristi e criminali violenti. La prima prova delle capacit\u00e0 di questa \u00e9quipe arriv\u00f2 nell'estate del 1984, quando la squadra fu schierata a Los Angeles come rinforzo di sicurezza in vista dei Giochi olimpici di quell'anno. L'HRT partecip\u00f2 inoltre all'azione di Ruby Ridge e Waco, come anche al salvataggio degli ostaggi delle guardie carcerarie a Talladega, in Alabama, e a St. Martinville, in Louisiana. Entrambi questi incidenti portarono alla modifica delle regole per decidere come e quando l'FBI debba far intervenire l'HRT."}
{"id": "1499954", "revid": "6923", "url": "https://it.wikipedia.org/wiki?curid=1499954", "title": "Conker's Pocket Tales", "text": "Conker's Pocket Tales \u00e8 un gioco d'azione pubblicato dalla Rareware nel 1999 per Game Boy Color e Game Boy. \u00c8 un gioco di azione con protagonista Conker, lo scoiattolo della Rare che aveva esordito in \"Diddy Kong Racing\".\nIl gioco, pensato per giocatori di giovane et\u00e0, era destinato ad essere il precursore di \"Conker 64\", tuttavia quest'ultimo \u00e8 stato poi pesantemente rivisto e pubblicato come Conker's Bad Fur Day. un gioco per il pubblico al di sopra dei 17 anni.\nModalit\u00e0 di gioco.\nConker ha la possibilit\u00e0 di utilizzare una fionda per sconfiggere i nemici; prima di ottenere la fionda, pu\u00f2 tirare pugni. Conker pu\u00f2 camminare, correre e saltare. Quando si trova in aria, pu\u00f2 anche utilizzare un attacco martellante sulla terra utile per colpire i pulsanti per risolvere i puzzle, alcuni devono essere risolti spingendo dei blocchi nelle scanalature nel pavimento.\nIl gioco pu\u00f2 essere giocato sia su Game Boy e Game Boy Color, tuttavia, la disposizione e alcuni eventi nel gioco sono diversi a seconda della console su cui \u00e8 giocato. Il gioco pu\u00f2 essere messo in pausa e salvato in qualunque momento se giocato su un Game Boy Color, mentre se giocato su un Game Boy vecchio modello, pu\u00f2 essere salvato solo in specifici punti di salvataggio.\nTrama.\nConker sta festeggiando il suo compleanno, quando arriva il malvagio Acorn che gli ruba i regali e rapisce la sua ragazza Berri. L'obiettivo di Conker sar\u00e0 appunto riprendersi Berri e i suoi regali.\nAccoglienza.\nIl gioco \u00e8 stato criticato di qualit\u00e0 media da diversi critici, con una valutazione media del 55%."}
{"id": "1499955", "revid": "1442080", "url": "https://it.wikipedia.org/wiki?curid=1499955", "title": "Solo et pensoso i pi\u00f9 deserti campi", "text": "Solo et pensoso \u00e8 il sonetto XXXV (35) del \"Canzoniere\" di Francesco Petrarca.\nSoggetto e analisi del sonetto.\nDi questa poesia, come di tutta l'intera opera, il centro dell'ispirazione del poeta \u00e8 la sua \"passione per una donna\", Laura, simbolo per lui della simbiosi fra bellezza mortale ed eterna. Con pennellate di perfezione e variet\u00e0 tecnica, e sfumature di eccelsa armonia, Petrarca dipinse quello che oggi si pu\u00f2 definire un pilastro essenziale di tutta la poesia amorosa.\nL'autore predilige l\"'io lirico\" al fine di evocare sensazioni e situazioni comuni all'animo di ogni umano. \nIl poeta ci mostra, nelle prime due quartine a rime incrociate, il suo fuggire con un lento deambulare la gente e i suoi sguardi, o anche il frastuono della vita quotidiana e dei suoi obblighi; egli anela, infatti, ad affidare i suoi sentimenti a una solitudine assoluta ed ermetica. Nella prima strofa, e in generale per quasi tutta la durata della composizione, dall'effluvio di rime incatenate, di aggettivi dal simile significato ripetuti e rafforzati, di accenti distanti con conseguente andamento lento del ritmo, emerge nel testo la monotonia della passeggiata; la seconda strofa, per\u00f2, insieme all'apprensione del Petrarca ad allontanarsi da ipotetiche interruzioni della sua ricerca della quiete, si vivacizza mediante la fonetica e varie antitesi rafforzanti il contrasto fra l'esteriorit\u00e0 e l'interiorit\u00e0 del poeta. \nArriviamo quindi alle ultime due strofe che sono invece costituite da due terzine, le cui rime ripetute seguono lo schema ABC-ABC. L'autore s'inoltra fra \"monti e piagge e fiumi e selve\": mediante questo polisindeto viene delineato efficacemente un paesaggio vago e indeterminato, simboleggiante la natura in s\u00e9, che lo straziato innamorato vede compassionevole custode del segreto della sua costernazione. Nella terzina finale \u00e8 quindi la conclusione, che palesa il messaggio amaramente dolce che Petrarca lancia ai cuori infranti, trepidanti, o sofferenti; ponendo il pensiero d'amore come un instancabile inseguitore: non c'\u00e8 modo di scamparvi, per quanto sia forte l'obbligo a farlo o il diniego di tale meraviglioso e indomito sentimento.\nTemi.\nIl sonetto XXXV \u00e8 tra i pi\u00f9 celebri del Canzoniere, composto prima del 16 novembre 1337. Il poeta cerca luoghi isolati per nascondere agli altri uomini la vista del proprio stato, da cui trapela il suo amore. I vari aspetti del paesaggio divengono i testimoni e in qualche modo i complici della vicenda interiore dell'autore, ovunque seguito dall'amore: la filologa e studiosa Rosanna Bettarini parla a tal proposito di una straordinaria \"invenzione di Amore come doppio di s\u00e9 nel segreto monologo del Libro\".\nLa compresenza dei temi della solitudine, dell'isolamento sociale, del rapporto privilegiato con il paesaggio e del dialogo interiore con i sentimenti fa di questo testo un esempio eccezionale del modello lirico petrarchesco. Nasce infatti con Petrarca il \"paesaggio-stato d'animo\": il paesaggio cio\u00e8 diviene l'equivalente dello stato d'animo del soggetto, che proietta all'esterno la propria interiorit\u00e0 e costruisce una natura che ne rivela i sentimenti.\nIl tema della malinconia, introdotto nel Canzoniere petrarchesco proprio in questo sonetto, conduce l'autore a prendere coscienza del mondo a piccoli passi, lenti e accidiosi; il motivo dell'accidia non \u00e8 affatto una novit\u00e0 nella poetica di Petrarca, tant'\u00e8 che in un passo del Secretum \u00e8 Agostino a condannare duramente il peccato dell'accidia, in quanto \u00e8 \u201ctriste amore della solitudine e fuga dagli uomini\u201d.\nMusica antica e classica.\nQuesto sonetto \u00e8 stato musicato da Luca Marenzio in un madrigale a 5 voci (Nono libro dei madrigali, No. 8, 1599), da Franz Joseph Haydn in un'aria per soprano ed orchestra del 1798 (Hob. XXIVb:20) e nel 1818 da Franz Schubert nella versione tedesca di August Wilhelm Schlegel come \"Sonetto II. (Allein, nachdenklich...)\" per voce con pianoforte (D. 629), da Harald Genzmer (Vier Petrarca Ch\u00f6re f\u00fcr gemischten Chor a capella)."}
{"id": "1499960", "revid": "164044", "url": "https://it.wikipedia.org/wiki?curid=1499960", "title": "Jermaine Defoe", "text": ""}
{"id": "1499961", "revid": "438678", "url": "https://it.wikipedia.org/wiki?curid=1499961", "title": "Rites of Spring (album)", "text": "Rites of Spring \u00e8 l'album di debutto dell'omonimo gruppo musicale statunitense. \u00c8 considerato uno dei primi dischi emo della storia. Il lavoro \u00e8 stato prodotto da Ian McKaye dei Fugazi (precedentemente dei Minor Threat) e pubblicato dapprima in vinile e successivamente in cassetta.\nDa questo album e dall'EP \"All Through a Life\" \u00e8 stata ricavata nel 1991 la raccolta \"End on End\".\nTracce.\nTutti brani sono stati scritti dai Rites of Spring."}
{"id": "1499968", "revid": "599013", "url": "https://it.wikipedia.org/wiki?curid=1499968", "title": "Andrea Pollack", "text": "Specializzata nella farfalla e nei misti, ha vinto tre medaglie d'oro alle olimpiadi: 2 a Montreal 1976 e una a Mosca 1980. Altri tre argenti completano il suo palmar\u00e8s olimpico.\n\u00c8 stata primatista mondiale nei 100\u00a0m e 200\u00a0m farfalla e delle staffette 4x100\u00a0m sl e 4x100\u00a0m misti. \u00c8 diventata una dei Membri dell'International Swimming Hall of Fame."}
{"id": "1499969", "revid": "33689", "url": "https://it.wikipedia.org/wiki?curid=1499969", "title": "Uomini, non dei", "text": ""}
{"id": "1499974", "revid": "76963", "url": "https://it.wikipedia.org/wiki?curid=1499974", "title": "Daniela Sea", "text": "\u00c8 vegetariana e difende i diritti animali. Ha recitato in \"The L Word\" nei panni di Moira/Max.\nHa passato la sua infanzia col patrigno alle Hawaii, i suoi primi ricordi sono inerenti al mare ed \u00e8 per questo che come nome d'arte ha scelto \"sea\".\nNel 2005 appare nel videoclip musicale della canzone \"First Day of My Life\" dei Bright Eyes insieme alla compagna Bitch.\nHa vissuto in Europa, in Asia dove ha passato otto mesi in India come un uomo. Tornata in America e trasferitasi a New York \u00e8 stata presa nel cast di \"The L Word\". \u00c8 la bassista del gruppo The Thorns of Life."}
{"id": "1499975", "revid": "599013", "url": "https://it.wikipedia.org/wiki?curid=1499975", "title": "Kevin-Prince Boateng", "text": "Biografia.\nKevin-Prince Boateng \u00e8 nato a Berlino Ovest da madre tedesca e padre ghanese che aveva lasciato nel 1981 Sunyani, citt\u00e0 del Ghana occidentale, per studiare amministrazione aziendale. La madre, Christine Rahn, \u00e8 nipote del calciatore tedesco Helmut Rahn, mentre il padre, Prince Boateng, \u00e8 fratello del calciatore ghanese Robert Boateng. Ha una sorella consanguinea, Avelina, e due fratelli, George e J\u00e9r\u00f4me; quest\u2019ultimo, consanguineo e di un anno e mezzo pi\u00f9 giovane, ha giocato nella Nazionale tedesca.\nIl 2 agosto 2007 ha sposato Jenny, tedesca di padre foggiano, che, il 23 aprile 2008, lo ha reso padre di un bambino, Jermaine-Prince. Nel 2011 si \u00e8 separato dalla moglie che \u00e8 tornata in Germania con il figlio. Successivamente nel 2011 ha iniziato una relazione con la soubrette italiana Melissa Satta, che ha sposato il 25 giugno 2016 e dalla quale ha avuto un figlio, Maddox Prince, nato due anni prima del matrimonio, il 15 aprile 2014. Dopo un periodo di separazione, la coppia interrompe definitivamente la propria relazione il 21 dicembre 2020.\nConosce sei lingue: inglese, tedesco, turco, italiano, francese e arabo, anche se gli risulta troppo difficile scrivere in quest'ultima lingua.\nCaratteristiche tecniche.\nCentrocampista completo, riesce a coniugare un fisico prorompente con una buona tecnica individuale. Col progredire della sua carriera ha sviluppato anche una propensione al sacrificio che gli permette di coniugare quantit\u00e0 e qualit\u00e0. Nel Milan, l'allenatore Massimiliano Allegri lo ha spesso impiegato come trequartista, viste le sue potenzialit\u00e0 offensive, che gli hanno permesso di ricoprire anche il ruolo di prima punta.\nCarriera.\nClub.\nHertha Berlino.\nBoateng, dopo un breve periodo al Reinickendorfer F\u00fcchse, \u00e8 cresciuto calcisticamente nell'Hertha Berlino, nelle cui giovanili \u00e8 arrivato nel 1994, all'et\u00e0 di 7 anni. Con le squadre giovanili della societ\u00e0 berlinese ha vinto il campionato tedesco B-Junioren nel 2003 e la Coppa di Germania Junioren l'anno seguente.\nDopo una stagione in Regionalliga Nord nell'Hertha II, la seconda squadra dell'Hertha Berlino, nel 2005 \u00e8 stato aggregato alla prima squadra, con cui ha esordito il 13 agosto 2005 nella seconda giornata della Bundesliga 2005-2006 contro l'Eintracht Francoforte (2-0), subentrando nel corso dell'intervallo a Malik Fathi. Nella stessa stagione ha anche debuttato nelle competizioni UEFA per club in Hertha Berlino-Lens del 24 novembre 2005 (0-0), gara valida per la terza giornata del girone C di Coppa UEFA 2005-2006, partita nella quale Boateng ha sostituito Ellery Cairo al 63\u00ba minuto.\nHa concluso la prima stagione con all'attivo 27 partite e 2 gol, mentre nella stagione successiva \u00e8 sceso in campo in 26 occasioni e ha segnato 3 reti.\nTottenham e prestito al Borussia Dortmund.\nGrazie alle sue ottime prestazioni, il 31 luglio 2007 \u00e8 stato acquistato dal Tottenham per una cifra vicina ai 5,4 milioni di sterline.\nCon gli \"Spurs\" ha esordito in Premier League il 3 novembre 2007 contro il Middlesbrough e nella prima stagione ha vinto la Coppa di Lega inglese. Successivamente, con l'arrivo dell'allenatore spagnolo Juande Ramos, subentrato a Martin Jol, Boateng \u00e8 stato poco impiegato e relegato nella squadra riserve del Tottenham.\nDato il poco spazio trovato in prima squadra durante la sua prima stagione e mezza in Inghilterra, nel gennaio 2009 Boateng ha deciso di ritornare in Germania, accettando un prestito semestrale al Borussia Dortmund.\nCon il Borussia Dortmund ha esordito il 28 gennaio 2009 in Coppa di Germania contro il Werder Brema e successivamente ha giocato 10 partite in Bundesliga. \u00c8 stato costretto a saltare le ultime due giornate di campionato per una squalifica di 4 turni inflittagli dal giudice sportivo della DFB in seguito all'espulsione rimediata per un duro intervento su Makoto Hasebe, all'epoca, del Wolfsburg.\nPortsmouth.\nRitornato al Tottenham allo scadere del prestito, ha disputato una partita in Football League Cup contro il Doncaster prima di essere ceduto a titolo definitivo al Portsmouth per 4 milioni di sterline.\nBoateng ha esordito con il Portsmouth il 12 settembre 2009 contro il Bolton (2-3), partita nella quale ha anche segnato il gol del momentaneo 2-2. Nel mese di settembre ha ricevuto il premio \"Portsmouth's Player of the Month\" (Giocatore del Mese del Portsmouth).\nCon il Portsmouth ha raggiunto la finale di FA Cup, persa il 15 maggio 2010 contro il Chelsea. Nel corso della partita Boateng ha sbagliato un calcio di rigore, parato da Petr \u010cech.\nMilan.\nIl 17 agosto 2010 \u00e8 stato acquistato a titolo definitivo dal per \u20ac 5,7 milioni pi\u00f9 il cartellino di Anthony Vanden Borre, gi\u00e0 in prestito al Portsmouth. Il giorno seguente viene ceduto al Milan. Inizialmente era stato annunciato il trasferimento in prestito con diritto di riscatto dell'intero cartellino, ma il successivo 23 agosto \u00e8 stato depositato presso la Lega Serie A l'accordo di compartecipazione tra la societ\u00e0 ligure e quella milanese. La societ\u00e0 rossonera per la met\u00e0 del cartellino ha corrisposto al Genoa un milione di euro pi\u00f9 la compartecipazione del Primavera Giacomo Beretta (rimasto in rossonero) e si \u00e8 accollata l'intero stipendio del giocatore ghanese (1,5 milioni di euro).\nBoateng ha debuttato in maglia rossonera il 29 agosto 2010 a San Siro contro il , in occasione della prima partita di campionato vinta 4-0. Il 15 settembre 2010 ha esordito in UEFA Champions League contro l'. Il 4 dicembre 2010 ha segnato il primo gol con il Milan al 4' contro il .\nDurante il ritiro invernale a Dubai, Boateng si \u00e8 infortunato procurandosi un'infiammazione ad un adduttore che lo ha tenuto lontano dal campo per un paio di mesi. \u00c8 tornato in campo il 20 febbraio 2011 nella partita contro il (2-1). Il 7 maggio 2011 ha vinto il suo primo scudetto con i rossoneri a due giornate dal termine del campionato grazie allo 0-0 contro la Roma.\nIl 22 giugno 2011, il Milan si accorda ufficialmente con il Genoa per il riscatto della seconda met\u00e0 del cartellino di Boateng per 7 milioni di euro.\nIl 6 agosto 2011 ha vinto la Supercoppa italiana col Milan battendo l'Inter a Pechino, gara nella quale ha segnato la rete del 2-1 finale ribattendo in porta un tiro di Pato deviato sul palo dal portiere nerazzurro J\u00falio C\u00e9sar.\nIl 19 ottobre 2011 ha segnato il suo primo gol in Champions League nella gara valida per la terza giornata della fase a gironi dell'edizione 2011-2012 contro il BATE, realizzando la rete del definitivo 2-0. Quattro giorni pi\u00f9 tardi, il 23 ottobre 2011, ha segnato sul campo del Lecce la sua prima tripletta in carriera, grazie alla quale i rossoneri hanno vinto in rimonta per 4-3 contro i salentini.\nNel derby con l'Inter del 15 gennaio 2012 si \u00e8 infortunato ai flessori della coscia sinistra ed \u00e8 dovuto rimanere fermo per un mese. \u00c8 tornato in campo il 15 febbraio seguente in occasione della gara degli ottavi di finale di Champions League contro l'Arsenal, partita vinta per 4-0 dal Milan e nella quale Boateng ha segnato il primo gol dei rossoneri. Al termine del match gli \u00e8 stato riscontrato un risentimento muscolare alla coscia sinistra, precedentemente infortunata, che lo ha costretto ad un altro mese di stop; \u00e8 tornato disponibile il 24 marzo 2012 per la partita di campionato contro la Roma, nella quale \u00e8 entrato nel corso della ripresa.\nPer la stagione 2012-2013 ha cambiato il suo numero di maglia, ereditando la numero 10 da Clarence Seedorf. Ha segnato la sua prima rete stagionale il 30 novembre 2012, in occasione della partita esterna giocata allo Stadio Angelo Massimino contro il Catania (1-3).\nIl 3 gennaio 2013, nei primi minuti della partita amichevole contro la Pro Patria, \u00e8 stato oggetto, insieme ai compagni di squadra Sulley Muntari, Urby Emanuelson e M'Baye Niang, di cori razzisti da parte di un piccolo gruppo di tifosi locali. Boateng, irritato da un simile comportamento, ha preso il pallone con le mani e lo ha calciato contro gli spalti in direzione di coloro che si erano resi protagonisti di tale gesto per poi uscire dal campo rifiutandosi di continuare a giocare, appoggiato con convinzione dalla sua squadra e da quella avversaria. L'intero stadio ha applaudito durante l'uscita dal terreno di gioco dei giocatori, mentre il capitano del Milan Massimo Ambrosini, portatosi a centrocampo, ha chiesto e ottenuto di sospendere la partita al 26\u00ba minuto del primo tempo. Il 5 giugno 2015 i sei tifosi condannati in primo grado per insulti razzisti vengono assolti dalla Corte d'appello del Tribunale di Milano.\nIl 20 febbraio seguente ha realizzato il suo primo gol nella Champions League 2012-2013, nel corso del match valevole per gli ottavi di finale della competizione vinto per 2-0 in casa contro il Barcellona. Il Milan ha chiuso la stagione al 3\u00ba posto in campionato, centrando cos\u00ec la qualificazione ai preliminari di Champions League 2013-2014, mentre Boateng ha disputato in totale 37 partite e realizzato 3 gol (oltre a quello in Champions League 2 in campionato).\nIl 28 agosto 2013 ha segnato le sue prime (e uniche) reti nella stagione 2013-2014 del Milan, realizzando una doppietta (la prima in campo internazionale per lui) nel corso della partita di ritorno dei play-off di Champions League vinta a San Siro per 3-0 contro il PSV Eindhoven, incontro che ha consentito al Milan di accedere alla fase a gironi della competizione.\nSchalke 04 e ritorno al Milan.\nIl 30 agosto \u00e8 stato ceduto ai tedeschi dello Schalke 04, con i quali ha firmato un contratto di tre anni con opzione per il quarto e ha scelto di indossare la maglia numero 9. Il giorno dopo ha esordito con la maglia della societ\u00e0 di Gelsenkirchen, in occasione della partita di campionato vinta per 2-0 contro il Bayer Leverkusen. Nella successiva gara di campionato ha realizzato il primo gol con lo Schalke, segnando la rete decisiva nella vittoria esterna per 1-0 contro il Magonza. In tutto colleziona 35 presenze e 7 gol tra campionato, coppa tedesca e Champions League.\nLa stagione seguente gioca in tutto 25 partite senza segnare alcun gol e l'11 maggio 2015, dopo la sconfitta per 0-2 contro il Colonia, lo Schalke 04 comunica l'allontanamento dalla prima squadra di Boateng e Sidney Sam per scarso rendimento e condotta non professionale.\nIl 5 agosto salta prima il trasferimento allo Sporting Lisbona per una questione di diritti d'immagine e il 21 agosto quello all'Al-Ittihad per non aver superato le visite mediche.\nPur essendo un giocatore dello Schalke 04, rimanendo fuori rosa, il 30 settembre si accorda con il Milan per allenarsi dal 1\u00ba ottobre al 31 dicembre con la societ\u00e0 rossonera.\nL'8 dicembre successivo viene ufficializzata la rescissione del contratto che lo legava al club tedesco.\nIl 5 gennaio 2016 \u00e8 tornato al Milan, firmando un contratto fino al 30 giugno dello stesso anno e scegliendo di indossare la maglia numero 72. Il 9 gennaio, ha esordito contro la . Il 17 gennaio seguente, torna al gol siglando il definitivo 2-0 contro la . Il 1\u00ba luglio, non avendo rinnovato il contratto, risulta svincolato e conclude la sua seconda esperienza al Milan.\nLas Palmas ed Eintracht Francoforte.\nIl 1\u00ba agosto dello stesso anno, il Las Palmas, attraverso il proprio sito ufficiale, ha annunciato l'ingaggio del giocatore con un contratto annuale. Il 22 agosto segna all'esordio in campionato in Valencia-Las Palmas 2-4, risultando cos\u00ec l'unico giocatore in attivit\u00e0 ad aver segnato nei quattro principali campionati europei tra Serie A, Premier League, Bundesliga e appunto Liga. Nonostante il 18 maggio 2017 avesse prolungato fino al 2020, il 16 agosto rescinde con la societ\u00e0 spagnola per motivi personali di carattere irreversibile.\nIl 18 agosto 2017 passa a titolo definitivo all'Eintracht Francoforte.\nSassuolo e prestito al Barcellona.\nIl 5 luglio 2018 passa a titolo definitivo al . Segna al suo esordio sbloccando il risultato il 12 agosto nella partita contro la valida per il terzo turno di Coppa Italia. Il 26 agosto realizza il suo primo gol in campionato nella partita pareggiata 2-2 contro il su calcio di rigore al minuto 98 e 46 secondi, gol pi\u00f9 tardivo nella storia della Serie A. Il 2 settembre realizza il gol del momentaneo pareggio per 1-1 contro il Genoa, partita poi vinta dai neroverdi per 5-3. Schierato spesso titolare in ruolo di \"falso nueve\" da Roberto De Zerbi, si infortuna il 25 novembre 2018, durante la tredicesima giornata di campionato, Parma-Sassuolo, con una lesione muscolare al piano pelvico.\nL'avventura al dura 6 mesi: il 21 gennaio 2019 si trasferisce con la formula del prestito oneroso agli spagnoli del , debuttando coi \"Blaugrana\" il 23 gennaio seguente nel match perso per 0-2 contro il , sfida valevole per la Copa del Rey. Gioca 4 partite tra Liga e Coppa del Re senza essere riscattato dai catalani.\nFiorentina e prestito al Be\u015fikta\u015f.\nRitornato al dopo il periodo temporaneo con il , viene ceduto a titolo definitivo alla ; la quale quest'ultima ufficializza il 31 luglio 2019 il suo ingaggio per 1 milione di euro e con un accordo biennale. Esordisce con i gigliati il 24 agosto, mettendo a segno anche la sua prima rete stagionale, nella partita casalinga che vede la vittoria del per 3-4.\nIl 31 gennaio 2020, dopo avere realizzato un gol in 15 partite, passa in prestito al collezionando 11 presenze e 3 gol nel campionato turco.\nMonza.\nIl 28 settembre 2020 firma un contratto annuale con il , in Serie B, dove ritrova gli ex milanisti Mario Balotelli (suo compagno di squadra gi\u00e0 due volte in rossonero), Cristian Brocchi (suo allenatore al Milan nel 2016), l'amministratore delegato Adriano Galliani e il presidente Silvio Berlusconi.\nEsordisce con la maglia del Monza il 3 ottobre 2020, entrando al 79' durante il match valido per la seconda giornata di Serie B contro l'Empoli terminata 0-0.. Il 24 ottobre realizza la prima rete, su calcio di rigore, nella sfida interna contro il Chievo, persa per 1-2. Il 15 dicembre realizza la sua prima doppietta, nonch\u00e9 i suoi primi gol su azione, nella vittoria casaliga sulla Virtus Entella per 5-0. In tutto mette insieme 25 presenze, 5 gol e 4 assist, play-off compresi. \nIn estate diventa commentatore per l'Europeo negli studi della TV tedesca Sportschau.\nRitorno all'Hertha Berlino.\nIl 23 giugno 2021 fa ritorno, tramite un contratto annuale, all'.\nNazionale.\nEssendo nato in Germania da madre tedesca, ha fatto parte sin da giovanissimo di tutte le Nazionali giovanili tedesche, dall'Under-15 all'Under-21, per un totale di 41 partite e 8 gol. Con la nazionale tedesca Under-19 ha preso parte all'Europeo di categoria del 2005 in Irlanda del Nord, dove ha disputato 4 partite e segnato 2 reti, una nella fase a gironi contro la Grecia e uno nella semifinale persa contro la Francia. Nel 2005 ha ricevuto la \"Fritz-Walter-Medaille\" di bronzo come terzo miglior calciatore tedesco Under-18 e nel 2006 ha vinto la \"Fritz-Walter-Medaille\" d'oro come miglior calciatore tedesco Under-19.\nNel maggio 2010 la FIFA ha dato il via libera a Boateng per giocare nella nazionale del paese d'origine del padre, il Ghana, ed \u00e8 stato cos\u00ec inserito dal CT Milovan Rajevac nella lista dei 23 convocati ai Mondiali di Sudafrica 2010. Boateng ha esordito nella Nazionale ghanese il 5 giugno 2010 in amichevole contro la Lettonia, prima di partire per il Sudafrica. Durante la fase a gironi del Mondiale 2010 ha affrontato, nella partita contro la Germania, il fratello J\u00e9r\u00f4me; in quell'occasione, per la prima volta due fratelli hanno giocato come avversari in una partita della fase finale di un mondiale di calcio. Il 26 giugno 2010, durante gli ottavi di finale del Mondiale giocati contro gli Stati Uniti, ha segnato al 5\u00ba minuto di gioco il suo primo gol con la Nazionale ghanese. In totale ai Mondiali 2010, dove il Ghana \u00e8 stato eliminato ai quarti di finale dall'Uruguay dopo i rigori, Boateng ha disputato 5 partite, tutte da titolare.\nIl 4 novembre 2011 il calciatore, a 24 anni, ha annunciato ufficialmente il suo ritiro dalla Nazionale con una lettera alla federazione calcistica ghanese a causa di problemi fisici legati al doppio impegno con squadra di club e nazionale. Nel corso del 2013, Boateng ha deciso di dare nuovamente la propria disponibilit\u00e0 per giocare nella nazionale ghanese, e ha ufficializzato tale scelta con una lettera inviata alla federazione ghanese. \u00c8 cos\u00ec ritornato tra i convocati del Ghana per la partita del 6 settembre 2013 contro lo Zambia, valevole per le qualificazioni per il Mondiale 2014, e in campo con la maglia delle \"Black Stars\" il 19 novembre seguente al Cairo contro l'Egitto (2-1), subentrando nel corso del secondo tempo e segnando nei minuti finali l'unica rete ghanese.\nConvocato per i Mondiali 2014 in Brasile, ha giocato due spezzoni di partita nelle prime due gare del Ghana: nell'esordio contro gli Stati Uniti (1-2) \u00e8 subentrato nel corso del secondo tempo, mentre nell'incontro successivo contro la Germania (2-2), in cui ha nuovamente affrontato il fratello J\u00e9r\u00f4me, \u00e8 stato schierato come titolare e poi sostituito nella ripresa. Il 26 giugno 2014, poco prima dell'ultima partita del girone, \u00e8 stato sospeso a tempo indeterminato dalla nazionale ghanese per aver insultato il CT Kwesi Appiah durante un allenamento a Macei\u00f3. Insieme a lui \u00e8 stato sospeso anche Sulley Muntari.\nStatistiche.\nPresenze e reti nei club.\n\"Statistiche aggiornate al 20 maggio 2021.\""}
{"id": "1499979", "revid": "1632387", "url": "https://it.wikipedia.org/wiki?curid=1499979", "title": "Sudafrica", "text": "Il Sudafrica, ufficialmente Repubblica del Sudafrica (; ), \u00e8 uno Stato indipendente dell\u2019Africa meridionale.\nSi affaccia sull'oceano Atlantico a ovest e su quello Indiano a est.\nIl suo territorio occupa l'estremit\u00e0 meridionale dell'Africa e ospita, di conseguenza, il punto geografico pi\u00f9 a sud del continente, capo Agulhas, che convenzionalmente segna la linea di confine tra i due oceani su cui il Paese s'affaccia.\nI confini terrestri sono, invece, da ovest a est, con Namibia (nord-ovest), Botswana e Zimbabwe (nord), Mozambico (nord-est) e lo eSwatini (est), mentre interamente ricompresa nel proprio territorio \u00e8 l\"enclave\" del Lesotho.\nAl Sudafrica appartengono altres\u00ec le Isole del Principe Edoardo, che si trovano a sud-est di Port Elizabeth, a circa met\u00e0 della distanza tra il continente e l\u2019Antartide.\n\u00c8 uno Stato culturalmente ed etnicamente vario: in esso si parlano 12 lingue ufficiali, delle quali due di provenienza europea, l\u2019inglese, ivi portato dai coloni britannici, e l\u2019afrikaans, evoluzione africana della lingua dei coloni olandesi del XVII secolo che ivi giunsero a seguito della scoperta delle terre australi da parte dei portoghesi.\nPer buona parte del XX secolo, dopo l\u2019indipendenza formale dal Regno Unito, la politica dello Stato africano fu improntata a una rigida segregazione razziale detta \"apartheid\" (afrikaans per \u201cseparazione\u201d) a causa della quale, in ragione delle continue violazioni dei diritti umani che tale linea di condotta comport\u00f2 (la pi\u00f9 internazionalmente nota delle quali fu la carcerazione per 27 anni dell\u2019attivista Nelson Mandela), il Paese fu oggetto di una serie di sanzioni internazionali, fino ad arrivare al boicottaggio sportivo del Sudafrica da qualsiasi competizione sportiva e dall\u2019esclusione dalle Olimpiadi.\nLa situazione si normalizz\u00f2 con il graduale superamento della segregazione alla fine del secolo e la successiva elezione a presidente di Nelson Mandela, che promosse l'adozione di una nuova costituzione e anche una nuova bandiera nazionale, entrambe adottate nel 1994.\nIl presidente in carica \u00e8 Cyril Ramaphosa, eletto a febbraio 2018.\nStoria.\nPreistoria ed et\u00e0 antica.\nIl territorio in et\u00e0 preistorica avrebbe visto alcuni insediamenti di \"hominidae\"; infatti soprattutto nella zona del transvaal sono stati trovati fossili di australopitechi, \"Homo naledi\", \"Homo habilis\", \"Homo Erectus\" e \"Homo sapiens sapiens\".\nCirca 10\u00a0000 anni fa l'odierno Sudafrica, come tutta l'Africa meridionale, era abitata dai boscimani, cui si aggiunsero successivamente popolazioni affini di etnia Khoikhoi (ottentotti). Boscimani e ottentotti (collettivamente noti come Khoisan) erano cacciatori-raccoglitori nomadi, che non diedero mai luogo a insediamenti popolosi o strutture politiche complesse.\nSuccessivamente (fra il III e il V secolo), da nordest iniziarono ad affluire in Africa meridionale gruppi bantu, soprattutto zulu e xhosa. I movimenti migratori bantu si svilupparono nell'arco di numerosi secoli, giungendo al pieno compimento solo nella prima met\u00e0 del secondo millennio. Buoni agricoltori e allevatori, i bantu si insediarono prima nell'odierno Kwazulu-Natal e poi pi\u00f9 a sud; gli xhosa si spinsero fino all'odierna Provincia del Capo Orientale, respingendo i Khoisan nelle regioni pi\u00f9 aride e inospitali dell'area.\nLa colonizzazione europea.\nNel 1487, l'esploratore portoghese Bartolomeo Diaz oltrepass\u00f2 il Capo di Buona Speranza, aprendo la via marittima alle \"Indie orientali\". Furono per\u00f2 gli olandesi della Compagnia Olandese delle Indie Orientali i primi a creare un insediamento stabile in Sudafrica, nel 1652, fondando una colonia presso il Capo di Buona Speranza. Questa fu il punto di partenza di un vasto processo di colonizzazione a cui presero parte europei di diverse origini (soprattutto olandesi, francesi ugonotti, bavaresi e scandinavi) che sciolti i legami con la Compagnia diedero vita a una comunit\u00e0 autonoma, e svilupparono una propria cultura e una propria lingua (l'afrikaans). Noti come \"boeri\" (dall'olandese per \"contadino\"), i coloni si espansero verso est e verso nord.\nI rapporti fra i boeri e le popolazioni indigene della zona del Capo (di etnia khoikhoi) furono relativamente buoni; i khoikhoi, gi\u00e0 nomadi, non fecero che ritrarsi gradualmente di fronte all'espansione boera. Verso la fine del XVIII secolo durante l'espansione verso est lungo la costa, i boeri entrarono in attrito con gli xhosa, che si stavano espandendo in direzione opposta. I coloni europei si scontrarono con gli indigeni locali in una serie di conflitti detti \"guerre della Frontiera del Capo\".\nL'occupazione britannica e conflitto coi boeri.\nNel 1795 l'impero britannico tent\u00f2 con l'invasione della Colonia del Capo di conquistare la colonia del Capo olandese, tentativo che riusc\u00ec in seguito all'avanzata di Napoleone Bonaparte in Europa e la successiva caduta dei Paesi Bassi, il Regno Unito occup\u00f2 il possedimento coloniale nel 1806.\nNella prima met\u00e0 del XIX secolo i boeri, oppressi dal dominio del Regno Unito, diedero via a una grande migrazione verso nord alla ricerca di nuove terre, passata alla storia con il nome di Grande Trek. I \"voortrekker\" si stabilirono in varie zone del nord, fondando una serie di piccole repubbliche boere, in seguito unitesi nello Stato Libero di Orange, nella Repubblica di Natalia e nella Repubblica del Transvaal, e nello Stellaland, che, insieme al Capo, costituirono l'embrione delle future province sudafricane. Le personalit\u00e0 pi\u00f9 eminenti di questa fase furono Paul Kruger e Marthinus Wessel Pretorius.\nL'esistenza delle repubbliche era d'ostacolo all'espansione dell'Impero britannico, e la scoperta di diamanti e oro nel nordest del Sudafrica contribu\u00ec ad alimentare l'interesse degli inglesi per la completa annessione del paese. Fra la fine del XIX secolo e l'inizio del XX, Regno Unito e boeri si scontrarono in una serie di sanguinosi conflitti noti come guerre anglo-boere. Il conflitto contrappose anche i popoli bantu del Sudafrica; gli zulu si schierarono con i boeri, mentre xhosa e swazi combatterono a fianco del Regno Unito, e vide la vittoria di questo ultimo.\nDopo la seconda guerra boera (1899-1902), il saccheggio delle popolazioni nere fu istituzionalizzato. Nel 1913, il Natives Land Act limitava la propriet\u00e0 fondiaria dei neri al 7% del territorio (estesa al 13% nel 1936). Quattro milioni di contadini perdono la terra che ancora possiedono e diventano mezzadri o minatori, una forza lavoro a buon mercato per i proprietari.\nL\"'Unione Sudafricana\" e le guerre mondiali.\nCon la vittoria britannica nel 1909 il territorio venne unificato e l'anno seguente fu formalmente costituito come \"dominion\" unitario all'interno del Commonwealth, con il nome di Unione Sudafricana.\nIl nuovo stato partecip\u00f2 alla prima guerra mondiale a fianco del Regno Unito durante la campagna dell'Africa Tedesca del Sud-Ovest. Durante il primo dopoguerra nel 1920 ottenne il mandato della Societ\u00e0 delle Nazioni per il controllo dell'Africa del Sud-Ovest conquistata al termine della guerra. Nonostante l'aumento del suo prestigio internazionale, l'Unione attravers\u00f2 un periodo di forte crisi interna, con attriti sempre pi\u00f9 violenti fra i nazionalisti boeri e la rappresentanza del Regno Unito. Nel 1931, con l'approvazione dello statuto di Westminster del 1931 da parte del parlamento britannico, il Sudafrica ottenne una parziale autonomia.\nIn occasione della seconda guerra mondiale, i contrasti fra Regno Unito e popolazioni boere tornarono a emergere; le seconde, rappresentata da alcune correnti del Partito Nazionale come la Ossewabrandwag, simpatizzava apertamente per la Germania nazista: a causa di ci\u00f2 il boero James Hertzog, che governava il paese dal 1924 e che propendeva per la neutralit\u00e0, fu costretto a dimettersi. Ci\u00f2 nonostante, il paese prese parte al conflitto sul fronte alleato.\nLa proclamazione della Repubblica e l'apartheid.\nNel secondo dopoguerra, il Partito Nazionale vinse le elezioni nel 1948 e inizi\u00f2 ad attuare nel paese una politica di segregazione razziale nota come apartheid. Il 31 maggio del 1961 viene proclamata la Repubblica del Sudafrica, in seguito all\u2019espulsione del Paese dal Commonwealth avvenuta in conseguenza dell\u2019applicazione dell\u2019apartheid da parte dei primi ministri boeri che si succedettero e soprattutto da Hendrik Frensch Verwoerd, in carica dal 1955 al 1966. Concettualmente, l'obiettivo dell'apartheid era quello di isolare i diversi gruppi etnici del Sudafrica, lasciando che ognuno di essi si sviluppasse in un proprio contesto sociale, economico e territoriale. Verwoerd spieg\u00f2 anche che il ruolo predominante degli africani bianchi di origine europea nei processi politici che avrebbero portato all'autonomia delle diverse etnie era giustificato dalle circostanze storiche, ovvero dal ruolo fondamentale che i boeri avevano avuto nella nascita del Sudafrica.\nNell'ottica dell'isolamento delle etnie vennero formati i bantustan, territori riservati alle popolazioni nere delle diverse etnie. Complessivamente, circa il 13% del territorio del Sudafrica venne riservato alla popolazione bantu. Contemporaneamente, il Sudafrica venne inteso sempre pi\u00f9 nettamente come paese esclusivamente di bianchi, e i neri che continuavano a vivere nelle aree \"bianche\" (circa il 50%) persero gradualmente i propri diritti civili, come conseguenza del fatto che fosse stato avviato un processo la cui finalit\u00e0 era trasferirne la cittadinanza ai bantustan. Per esempio, ai neri fu vietato di frequentare le scuole e le universit\u00e0 dei bianchi; Verwoerd giustific\u00f2 questa misura osservando che l'istruzione di un nero \u00abdeve svolgersi completamente nella trib\u00f9 e avere le radici nello spirito e nell'essenza stessa della societ\u00e0 bantu\u00bb.\nL'applicazione di una politica sempre pi\u00f9 apertamente razzista, caus\u00f2 gravi contrasti interni e alien\u00f2 al paese il sostegno della comunit\u00e0 internazionale. Nel 1973 le Nazioni Unite dichiararono l'apartheid un crimine contro l'umanit\u00e0; a partire dal 1961 era gi\u00e0 iniziata una campagna di sanzioni economiche contro il Sudafrica. Nello stesso anno il 31 maggio l'Unione Sudafricana ottenne la piena indipendenza dal Regno Unito e divenne repubblica con un referendum; a causa dell'insostenibile politica segregazionista il Sudafrica venne poi espulso dal Commonwealth. Cinque anni dopo venne revocato il suo mandato all'amministrazione della Namibia. Il governo sudafricano si rifiut\u00f2 di ottemperare alle richieste dell'ONU, e di fatto procedette all'annessione della Namibia come propria provincia.\nBalthazar Johannes Vorster (primo ministro dal 1966 al 1978) e i suoi successori Marais Viljoen (in carica dal 1979 al 1984) e Pieter Willem Botha (dal 1984 al 1989) dovettero fronteggiare sia l'isolamento internazionale sia l'emergere di importanti movimenti di opposizione nella comunit\u00e0 nera, fra cui il Congresso Nazionale Africano di Nelson Mandela. Botha fu l'ultimo strenuo difensore dell'apartheid, e cerc\u00f2 di convincere l'intero paese che questo regime era stato un elemento chiave della crescita economica del Sudafrica fra gli anni sessanta e anni novanta, superiore a quella di qualsiasi altro paese africano, e delle migliori condizioni di vita dei neri sudafricani rispetto a quelle della popolazione nera nel resto del continente.\nIn questa fase Botha trov\u00f2 alleati neri che lo sostennero, in particolare gli swazi; tra l'altro il Re dello Swaziland Sobhuza II aveva gi\u00e0 collaborato in passato nella caccia ai ribelli pi\u00f9 violenti dell'ala oltranzista dell'ANC. Gli xhosa rimasero invece il gruppo pi\u00f9 ostile al governo bianco. In questa fase furono organizzate altres\u00ec assemblee legislative autonome per \"coloured\" e asiatici.\nTuttavia il sistema si mostr\u00f2 sempre pi\u00f9 fragile e vicino al collasso, accentuando il carattere repressivo, e anche gli Stati Uniti, tradizionali alleati dei bianchi sostenitori dell'apartheid, cominciarono a unirsi alle richieste di democrazia. L'apartheid dur\u00f2 sinch\u00e9 il successore di Botha, Frederik Willem de Klerk, al governo fino al 1994, intraprese la via della riforma, liberando e chiamando al suo fianco il capo dell'ANC Nelson Mandela e smantellando nel 1991 l'intero sistema della segregazione razziale. Gravi scontri avvennero per\u00f2 tra gli zulu del Partito della Libert\u00e0 Inkata guidati dal Re Goodwill Zwelithini kaBhekuzulu e dal segretario del partito Mangosuthu Buthelezi, che desideravano essere gli unici interlocutori di De Klerk, e gli xhosa dell'ANC, che alla fine ebbero la meglio. Gli zulu si dovettero accontentare dell'istituzione di una provincia autonoma, il Kwazulu-Natal, nell'ambito della riforma amministrativa all'inizio del 1994, che riun\u00ec le vecchie quattro province e i dieci bantustan in nove province.\nLe elezioni del 1994 e la fine dell'apartheid.\nIl 27 aprile 1994 si tennero le prime elezioni democratiche con suffragio esteso a tutte le etnie, in cui venne eletto presidente il capo dell'ANC Nelson Mandela, cui successe poi Thabo Mbeki nel 1999. Il periodo di transizione dal regime dell'apartheid al nuovo corso politico fu gestito da un tribunale speciale istituito nel 1995 a Citt\u00e0 del Capo, la Commissione per la Verit\u00e0 e la Riconciliazione (\"Truth and Reconciliation Commission\", TRC).\nLe condizioni di vita per i neri restano tuttavia ancora molto difficili, permanendo varie situazioni di disuguaglianza; il governo sudafricano ha dovuto accettare le politiche economiche del Fondo Monetario internazionale: si \u00e8 fatto carico di pagare il debito internazionale creato dai precedenti governi anche privatizzando molte imprese nazionali. I servizi sociali (acqua, istruzione, sanit\u00e0) non sono riconosciuti a tutti. Nelle periferie urbane i poveri non sono ancora cittadini a tutti gli effetti.\nGeografia.\nLa Repubblica del Sudafrica si trova all'estremit\u00e0 meridionale dell'Africa, e comprende un tratto di costa sia a est, sull'oceano Indiano, sia a ovest su quello Atlantico.\nMorfologia.\nIl territorio sudafricano \u00e8 in gran parte formato da altopiani, il cosiddetto \"Alto Veld\", che si innalza verso ovest, raggiungendo quote comprese fra i 900 e i . Verso le coste l'altopiano presenta un orlo rialzato, detto Grande Scarpata, che si articola in diverse catene montuose separate da aree livellate dall'erosione (il principale agente modellatore del territorio, che non fu pi\u00f9 interessato da ingressioni marine importanti dopo il Paleozoico). La Scarpata include a sud-ovest massicci isolati, come il cosiddetto Table Mountain (), un massiccio di arenaria che incombe su Citt\u00e0 del Capo; a est e a nord si sviluppa invece in catene montuose importanti; le principali sono i monti Drakensberg (Monti dei Draghi), caratterizzati da effusioni basaltiche e cime che toccano altezze superiori ai (la pi\u00f9 alta \u00e8 il Njesuthi, ), da cui si dipartono catene minori (Stormberg, Nieuwveld e Sneeuwberg). Sempre nella zona nordorientale si trovano anche i sistemi montuosi Swartberg e Langeberg. Al di l\u00e0 della Scarpata si estende la pianura alluvionale costiera detta Basso Veld, salvo nella zona della Penisola del Capo, dove le formazioni rocciose giungono direttamente all'Oceano in una successione di promontori con coste a falesia. Il centro del paese \u00e8 in gran parte occupato dai bacini semi-desertici del Grande e Piccolo Karoo, che sfumano a nord-ovest nel deserto del Kalahari, condiviso da Sudafrica e Namibia.\nDa un punto di vista geologico, il territorio del Paese poggia su uno zoccolo di rocce cristalline del Precambriano, venate da importanti filoni auriferi e uraniferi (concentrati nella regione del Witwatersrand, in Transvaal). Il Karoo ricopre questo zoccolo con sedimenti di et\u00e0 paleozoica e mesozoica in alcuni punti fino a di profondit\u00e0; anche questi sedimenti hanno un'importanza economica, essendo ricchi di carbone e di petrolio.\nIdrografia.\nIdrograficamente, il Sudafrica \u00e8 diviso in diversi bacini, ma quello principale \u00e8 nell'Oceano Atlantico. Il fiume pi\u00f9 importante \u00e8 l'Orange () a ovest, che nasce dal Lesotho e il cui vasto bacino () corrisponde a buona parte degli altopiani; il fiume segna anche un tratto del confine con la Namibia. Il corso del fiume \u00e8 per\u00f2 accidentato da rapide e cascate che ne rendono difficile la navigazione. Tra gli affluenti dell'Orange hanno una certa importanza il Vaal () e il Molopo (circa ) che segna per lungo tratto il confine con il Botswana ma \u00e8 quasi sempre asciutto.\nNell'Oceano Indiano sfocia invece il Limpopo (), che divide il Paese dal Botswana; anch'esso impossibile da navigare. Gli altri fiumi nascono in genere nella Grande Scarpata e presentano un andamento normale alla costa; fra i molti \u00e8 celebre il Tugela che si origina sulle Drakensberg, ai confini con il Lesotho, e forma le cascate omonime.\nTra i laghi del Sudafrica vi sono il lago Chrissie nel Mpumalanga, il lago Sibhayi, nel Kwazulu-Natal, il Groot Vloer, formato dal fiume Sak (che per\u00f2 \u00e8 pressoch\u00e9 asciutto per gran parte dell'anno), e il lago Santa Lucia, nei pressi di Durban.\nFanno parte del Sudafrica anche diverse isole, tra cui le Isole del Principe Edoardo, circa a sud-est di Port Elizabeth, e numerose minori lungo la costa.\nClima.\nIl clima del Sudafrica \u00e8 notevolmente vario in rapporto sia alla grande estensione territoriale, sia all'altitudine, sia all'esposizione al mare. La latitudine subtropicale e il profondo influsso del mare sono all'origine del clima mediterraneo che caratterizza la parte meridionale del territorio, dove le temperature sono miti e le precipitazioni superano i ; le piogge sono legate all'avanzata di fronti freddi di origine antartica durante l'inverno, mentre quasi tutto il resto dell'Africa australe nello stesso periodo \u00e8 sovrastato da un'area anticiclonica che impedisce l'afflusso di masse d'aria umida degli oceani circostanti. Al contrario, d'estate, quando in ambito continentale si instaurano condizioni di bassa\npressione, le masse d'aria umida provenienti dall'oceano Indiano al seguito dell'aliseo di sud-est investono le coste orientali e la Grande Scarpata irrorandole di abbondanti precipitazioni (-). In particolare il KwaZulu-Natal gode di un clima caldo umido, che fa di questa provincia l'area pi\u00f9 favorevole alla coltivazione di colture tropicali. Man mano che si prosegue verso l'interno le precipitazioni diminuiscono: sugli altopiani si aggirano sui 500- annui. In modo pi\u00f9 netto si riducono proseguendo verso ovest fino a toccare i a Port Nolloth, sull'Atlantico. Le escursioni termiche, sensibili sugli altopiani, sono alquanto contenute sulle coste.\nPopolazione.\nIl Sudafrica ha circa abitanti che si concentrano nelle citt\u00e0 principali dando una distribuzione irregolare nel paese (stima del 2016).\nDemografia.\nIl Sudafrica \u00e8 un paese fortemente multietnico; convivono, spesso con difficolt\u00e0, etnie bianche, nere, asiatiche e miste. La legge sudafricana riconosce formalmente quattro macro-categorie etniche: neri, bianchi, \"coloured\" (gruppi etnici di origine mista), e asiatici.\nIl conteggio degli abitanti nel censimento del 1980 era di circa 23,8 milioni di persone; altri 4,6 milioni vennero aggiunti per compensare il riconosciuto sottodimensionamento, risultando in una popolazione nazionale di 28,4 milioni. Le cifre escludevano coloro che vivevano nelle tre nazioni che erano nominalmente indipendenti nel 1980 - circa 2,7 milioni nel Transkei, 1 milione nel Bophuthatswana e circa nel bantustan del Venda. Una quarta \"patria\" (\"homeland\"), il Ciskei, con una popolazione di 678\u00a0000 abitanti, divenne \"indipendente\" nel 1981.Il successivo censimento, nel 1991, si svolse in un clima di violenze politiche senza precedenti. Per la prima volta, il governo sudafricano utilizz\u00f2 fotografie aeree e sondaggi campione per enumerare i residenti in ottantotto aree di \"agitazione\", che erano altrimenti inaccessibili ai funzionari del governo. Dopo essere stato rettificato per la sottovalutazione, il censimento del 1991 ha prodotto un conteggio di cittadini, escludendo le quattro \"homelands\" \"indipendenti\". I residenti degli altri sei paesi non indipendenti (\"autogovernanti\") - persone - vennero inclusi nel conteggio nazionale.Nel 1992, l'Ufficio del censimento degli Stati Uniti d'America stimava che il 48% di tutti i neri sudafricani e circa l'1% di tutti gli altri gruppi razziali vivevano nelle dieci terre di origine - che costituivano solo circa un settimo dell'intera superficie terrestre del Paese. Su questa base, l'ufficio stim\u00e0 la popolazione totale del Sudafrica a 40,6 milioni.Nel 1994 il governo sudafricano stim\u00f2 la popolazione nazionale totale a 40,4 milioni, dopo che tutte e dieci le \"homelands\" erano state ufficialmente reintegrate nel Sudafrica. In quell'anno, l'Ufficio del censimento degli Stati Uniti stim\u00f2 la popolazione totale del Sudafrica a 43,9 milioni.\nProiezioni demografiche.\nLa seguente tabella illustra le stime del Segretariato delle Nazioni Unite sulla popolazione del Sudafrica avendo come base di riferimento i dati del 2012:\nEtnie.\nI neri bantu formano circa il 75% della popolazione, e sono suddivisi ufficialmente in 9 \"nazioni\": zulu 23%; xhosa 18%; sotho (del nord e del sud) 16%; tswana 7%; tsonga 4%; swazi 2,5%; venda 2%; ndebele 1,5%; pedi 1%. I bianchi formano circa il 13% della popolazione, e si suddividono in tre gruppi: boeri (afrikaner) 6,5%, anglosassoni 5,5%, altri (ascendenza principalmente portoghese, tedesca e italiana) 1%.\nIn Sudafrica i bianchi erano il 22% della popolazione nel 1921; da allora sono declinati al 16% nel 1980 e all'8,9% nel 2011, sia per via di un tasso di incremento demografico inferiore ai neri e sia per via dell'emigrazione: almeno bianchi hanno lasciato il Sudafrica dopo il 1995. Secondo una stima del 2014 i bianchi sono , l'8,4% degli abitanti del Sudafrica.\nGli asiatici formano circa il 3% della popolazione e si suddividono in due gruppi: indiani 2,5%, cinesi 0,5%. Le persone a sangue misto (\"coloureds\") formano circa il 9% della popolazione. Boscimani e ottentotti non raggiungono lo 0,1% della popolazione.\nReligione.\nLe religioni pi\u00f9 diffuse sono quelle cristiane:\nprotestantesimo della chiesa riformata sudafricana (circa 35%);\ncattolicesimo (10%);\nanglicanesimo (10%);\nmetodismo, luteranesimo e altre fedi cristiane (nel complesso circa 30% compreso anche il Rastafarianesimo). \nSi hanno poi islamici (1,5%), induisti (1,5%) ed ebrei (0,5%).\nEcco il quadro completo secondo il censimento del 2016:\nNel paese c'\u00e8 anche una forte presenza e un notevole numero di aderenti al Rastafarianesimo.\nLingue.\nLe lingue ufficiali sono 11 e corrispondono alle varie etnie. I meticci del Capo parlano in maggioranza l'afrikaans, mentre gli asiatici usano soprattutto l'inglese.\nEcco il quadro completo secondo il censimento del 2001:\nImmigrazione.\nNella seguente tabella vengono riportate le cifre di \"Statistics South Africa\" sulle ipotesi di immigrazione in Sudafrica in base al tipo di popolazione; i numeri negativi rappresentano la migrazione netta dal Sudafrica verso altri paesi.\nOrdinamento dello Stato.\nDal punto di vista dell\u2019ordinamento dello Stato, il Sudafrica \u00e8 una repubblica parlamentare bench\u00e9 con la singolarit\u00e0 (tipica delle repubbliche presidenziali) di avere la figura del capo di Stato e quella di Governo unificate. Il Paese vanta la caratteristica di essere l\u2019unica entit\u00e0 sovrana al mondo ad avere tre capitali: Pretoria, sede del governo, \u00e8 la capitale amministrativa; Citt\u00e0 del Capo, che ospita il parlamento, \u00e8 quella legislativa, mentre Bloemfontein, sede della corte suprema d\u2019appello, \u00e8 capitale giudiziaria. Ai fini di rappresentativit\u00e0 internazionale, comunque, la capitale riconosciuta \u00e8 Pretoria in quanto sede del Capo di Stato.\nAltre localit\u00e0 importanti del Paese, per ragioni storiche, economiche e politiche, sono Johannesburg (la citt\u00e0 pi\u00f9 popolosa del Sudafrica e una delle pi\u00f9 grandi del continente), Port Elizabeth, East London e Durban.\nSuddivisione amministrativa.\nFino al 1994, il Sudafrica era suddiviso nelle tradizionali quattro repubbliche boere (Capo, Transvaal, Orange e Natal) e in 10 bantustan. Questa suddivisione venne sostituita con una pi\u00f9 aderente alla distribuzione demografica, che conta nove province autonome. Il Kwazulu-Natal ha una struttura amministrativa diversa dalle altre province, di tipo monarchico; l'attuale sovrano (re degli zulu) \u00e8 Goodwill Zwelithini kaBhekuzulu.\nCitt\u00e0 principali.\nNel 2007, in Sudafrica vi erano 6 municipalit\u00e0 con oltre 1 milione di abitanti e 8 che contavano tra i e 1 milione di abitanti (nel 2001 erano 6). Alcuni di essi sono costituiti da centinaia di minuscoli insediamenti molto vicini l'uno all'altro.\nIstituzioni.\nCostituzione.\nLa Costituzione in vigore \u00e8 stata emanata il 10 dicembre 1996. Pi\u00f9 precisamente, la Costituzione del Sudafrica \u00e8 entrata in vigore il 4 febbraio 1997. \nPoteri dello Stato.\nIl Presidente \u00e8 anche Capo del Governo, dunque ha poteri molto ampi. Egli \u00e8 eletto dall'Assemblea Nazionale la quale, per prassi, lo individua nel leader del partito vincitore delle elezioni, ed esercita il potere esecutivo direttamente.\nIl potere legislativo spetta al parlamento bicamerale, composto di \"Consiglio Nazionale delle Province\", gi\u00e0 Senato (90 membri eletti in ognuna delle province per la durata di 5 anni), e \"Assemblea Nazionale\" (440 membri eletti dal popolo con il sistema proporzionale, senza sbarramento, allo scopo di rappresentare anche le etnie minoritarie, per la durata di 5 anni).\nPer legge devono partecipare al governo attraverso la nomina di vicepresidenti tutti i partiti che superano il 20% dei suffragi.\nIl sistema giudiziario si basa sulla Common Law britannica e sul diritto olandese.\nLe forze armate sono state riorganizzate nel 1994 e ora sono racchiuse nella SANDF, organo cui fanno capo tutte le armi dell'esercito e della polizia. La SANDF ha assorbito tutte le precedenti strutture militari ufficiali e non, ivi comprese la vecchia SADF, i servizi segreti sudafricani e l'ala militare dell'ANC.\nOrdinamento scolastico.\nL'istruzione \u00e8 obbligatoria tra i 7 e gli 11 anni.\nL'istruzione primaria dura 7 anni; essa \u00e8 divisa in una sezione inferiore (due anni) e una superiore; l'istruzione secondaria \u00e8 quadriennale e comprende una sezione inferiore triennale che termina con un esame (Junior Certificate) e una sezione superiore, che si conclude con un esame di ammissione universitaria (Matriculation).\nUniversit\u00e0.\nLa pi\u00f9 antica universit\u00e0 del Sudafrica \u00e8 stata inaugurata il 1\u00ba ottobre 1829: si tratta dell'Universit\u00e0 di Citt\u00e0 del Capo (sorta come South African College).\nSistema sanitario.\nIl sistema sanitario e di sicurezza sociale sono da sempre molto sviluppati e fortemente integrati, sia nel settore pubblico sia in quello privato. Essi assicurano benefici o sussidi ai disoccupati, agli invalidi civili e militari, agli anziani, ai malati cronici. L'assistenza medica \u00e8 gratuita per i bambini fino al compimento del sesto anno di et\u00e0 e per le donne incinte. La legge sudafricana impone un basso costo per i medicinali contro l'AIDS sin dal 1999. Dopo un'iniziale opposizione, nel 2001 le case farmaceutiche hanno accettato questa legge. La prima operazione di trapianto cardiaco al mondo avvenne in Sudafrica nel 1967 per opera del chirurgo Christiaan Barnard, presso l'ospedale Groote Schuur.\nForze armate.\nIl South African Army (Esercito del Sudafrica in lingua inglese) \u00e8 la principale forza armata della Repubblica del Sudafrica e si occupa della difesa terrena nazionale. La sua nascita risale al 1912, durante la cos\u00ec nota Unione Sudafricana.\nIl ruolo dell'esercito del Sudafrica ha subito un processo fortemente evolutivo negli anni successivi al 1994, anche in occasione della sua armonizzazione all'interno delle neonate Forze di difesa nazionali, che raggruppa le tre forze armate (terra, mare e acqua) e il servizio medico militare.\nAl giorno d'oggi l'esercito si sta rendendo sempre pi\u00f9 partecipe e protagonista nelle missioni di peacekeeping in Africa del sud, spesso come parte di pi\u00f9 ampie operazioni dell'Unione africana.\n\u00c8 doveroso citare anche il programma nucleare che il paese mise in atto a partire dal 1974 sotto spinta dell\u2019allora primo ministro Balthazar Johannes Vorster. Il Sudafrica dispose di un armamento costituito da sei testate, pi\u00f9 una settima mai completata. Con il crollo dell\u2019Apartheid, tuttavia, il governo decise spontaneamente di rinunciare al suo arsenale nucleare, smantellandolo definitivamente verso il 1990.\nPolitica.\nPolitica interna.\nDalla fine dell'apartheid e il suffragio universale all'inizio degli anni 90, la forza politica dominante \u00e8 l'African National Congress (ANC), peraltro diviso in correnti.\nLe elezioni generali del 1994 videro prevalere l'ANC (62,65% e 252 seggi) sul Partito Nazionale (NP: 20,39% e 82 seggi), ex-partito guida dei bianchi, e sul Partito della Libert\u00e0 Inkatha (IFP: 10,54% e 43 seggi), partito degli zulu. Solo altri 4 partiti entrarono in Assemblea Nazionale, con 23 seggi in totale. L'ANC opt\u00f2 per un governo sostenuto dai tre maggiori partiti. L'Assemblea Nazionale elesse presidente Nelson Mandela (ANC).\nNelle elezioni generali del 2 giugno 1999 si rafforz\u00f2 l'ANC (66,35% e 266 seggi) e croll\u00f2 il NNP (ex-NP: 6,87% e 28 seggi), superato dal Partito Democratico (DP: 9,56% e 38 seggi), ex-opposizione durante l'apartheid, e dal IFP (8,58% e 34 seggi), mentre si afferm\u00f2 l'interrazziale Movimento Democratico Unito (UDM: 3,42% e 14 seggi). Altri 8 partiti entrarono in Assemblea Nazionale, con 20 seggi in totale. L'ANC conferm\u00f2 l'alleanza di governo con il NNP e l'IFP. Thabo Mbeki (ANC) fu eletto presidente.\nLe elezioni generali del 14 aprile 2004 videro l'ulteriore rafforzamento dell'ANC (69,69% e 279 seggi) e della Alleanza Democratica (DA, ex-DP: 12,37% e 50 seggi) e l'indebolimento dell'IFP (6,97% e 28 seggi) e dell'UDM (2,28% e 9 seggi) e soprattutto del NNP (che conflu\u00ec nell'ANC nel 2005). Altre 8 liste entrarono in Assemblea Nazionale, con 34 seggi in totale. L'ANC decise di governare da solo. Thabo Mbeki (ANC) fu rieletto presidente.\nDalle elezioni del 2004 il governo dell'ANC gode di una vasta maggioranza e di un appoggio da parte di altri partiti minori, come ad esempio il Partito Comunista Sudafricano e dalla Confederazione sindacale pi\u00f9 importante nel paese, il Congress of South African Trade Unions (COSATU). I punti di disaccordo interni ai movimenti sindacali relativi alle politiche del lavoro e della distribuzione del reddito sono passati in secondo piano al momento delle elezioni, per poi riaccendersi nel periodo post-elettorale. Il governo \u00e8 stato accusato di non tener fede a quanto annunciato durante la vasta campagna elettorale con lo slogan \u201ccrescita, impiego e ridistribuzione (growth, employment and redistribution\u00a0\u2013 GEAR), che di fatto ha lasciato indietro la redistribuzione, eccezion fatta che per la \u00e9lite legata al Governo a livello provinciale e nazionale.\nNelle elezioni generali del 22 aprile 2009 si \u00e8 avuta la vittoria dell'ANC, anche se indebolita dalla recente scissione del Congresso del Popolo (CoPe), e il rafforzamento della DA. Jacob Zuma (ANC) \u00e8 stato eletto presidente.\nL'attuale politica interna \u00e8 volta soprattutto alla lotta all'AIDS e alla criminalit\u00e0, che ha raggiunto, specie nelle grandi citt\u00e0, livelli insostenibili. Altro punto delicato che il governo si trova costantemente ad affrontare \u00e8 quello della tutela delle diverse etnie, tutte molto gelose della propria autonomia. Anche il problema della corruzione ai vertici dell'ANC, che ha il monopolio del potere politico, ha causato notevoli dissidi.\nSebbene vari analisti siano d'accordo nel predire un futuro relativamente roseo per il paese, sono ancora molti i problemi che il Sudafrica si trova a affrontare, e molti di questi (soprattutto la violenza, il divario sociale ricchi-poveri e l'AIDS) rischiano di destabilizzarlo fatalmente. La riequilibratura tra lo standard di vita della minoranza bianca e quello della maggioranza nera \u00e8 ancora un'utopia, con met\u00e0 della ricchezza concentrata nelle mani del 10% della popolazione. Le leggi di \u201cdiscriminazione positiva\u201d per garantire delle quote ai neri non hanno prodotto i risultati sperati (il differenziale tra i pi\u00f9 ricchi e i pi\u00f9 poveri continua ad aumentare), cos\u00ec come la riforma agraria che continua a essere la questione pi\u00f9 dibattuta.\nIl periodo di assestamento successivo alla fine del potere bianco dura ancora oggi, e i risultati si fanno sentire: in 12 anni il paese ha perso 29 posizioni nell'indice di sviluppo umano, il 40% della popolazione vive ancora sotto la soglia di povert\u00e0, il lavoro nero e la criminalit\u00e0 fioriscono soprattutto nelle \"townships\" di periferia.\nIl Sudafrica presenta una societ\u00e0 ancora troppo divisa lungo le linee di appartenenza razziale ove, se la parte nera della popolazione dispone di gran parte del potere politico, quella bianca (integrata dalla \u00e9lite che ha consentito il mantenimento dello status quo) esercita un notevole controllo su quello economico. L'ANC ha in cantiere una serie di provvedimenti legislativi che dovrebbero consentire alla popolazione di colore di disporre di una considerevole parte del potere economico e finanziario, secondo il cosiddetto \"Black Economic Empowerment\" (BEE), che prevede il possesso di quote azionarie e la presenza nei Consigli di amministrazione da parte della popolazione di colore. I principali problemi del Sudafrica sono, al momento attuale, un elevatissimo tasso di disoccupazione, il 26,7% al settembre 2005, una criminalit\u00e0 violenta e dilagante e un costante aumento della diffusione dell'HIV/AIDS. L'AIDS rappresenta una vera piaga sociale, che colpisce quasi il 30% dei Sudafricani. Vedi anche Diffusione dell'HIV in Sudafrica.\nDal 2009, grazie al governo di Zuma, la situazione sanitaria \u00e8 in miglioramento. Il trattamento dell'AIDS con farmaci anti-retrovirali \u00e8 aumentato dal 40% al 60%, e la trasmissione dell'infezione da HIV tra madre e feto si \u00e8 dimezzata. Il nuovo piano si propone di arrivare all'80% di copertura terapeutica dei pazienti e di dimezzare la mortalit\u00e0 per tubercolosi, malattia fortemente associata all'AIDS.\nDal 2012 il governo sudafricano ha istituito l'assicurazione sanitaria nazionale (National Health Insurance) per garantire a tutti i cittadini sudafricani l'assistenza sanitaria essenziale. L'iniziativa \u00e8 partita con 10 distretti e prevede di estendersi in tutto il paese per il 2018.\nPolitica estera.\nIl Sudafrica del post-apartheid ambisce, in quanto stato pi\u00f9 sviluppato, ad assumere il ruolo di guida degli Stati del continente, e in particolare dell'Africa australe, nonch\u00e9 di mediatore \"super partes\" dei vari conflitti. La sua azione nell'ambito della SADC, dell'Organizzazione dell'Unit\u00e0 Africana (OUA) e dell'ONU \u00e8 stata in questi anni molto incisiva. Il paese \u00e8 altres\u00ec rientrato nell'orbita britannica, aderendo al Commonwealth e instaurando ottimi rapporti anche con gli altri paesi economicamente pi\u00f9 sviluppati.\nNel 2010, il Sudafrica \u00e8 entrato a far parte dell'associazione di Paesi emergenti nota come BRICS (con Brasile, Russia, India e Cina).\nEconomia.\nNonostante i gravi problemi sociali ereditati dall'apartheid, l'economia del Sudafrica \u00e8 la terza economia pi\u00f9 importante del continente africano.\nIl Paese produce da solo oltre un terzo del reddito continentale, grazie soprattutto alle risorse minerarie (oro, diamanti, platino, ferro, cromo, carbone) e alle industrie collegate.\nAlcuni valori macroeconomici per l'anno 2015 sono: tasso di crescita del PIL pari al +2% annuo, debito pubblico pari al 35% del PIL, budget deficit/PIL 4%, tasso prime rate 9,25%, disoccupazione 24%, inflazione 6%.\nL'agricoltura \u00e8 tra le pi\u00f9 sviluppate dell'Africa, anche se con forti squilibri: alle efficienti e produttive aziende agricole che attuano un'agricoltura di piantagione altamente specializzata si affiancano le agricolture di sussistenza, praticate nei villaggi con metodi tradizionali. L'agricoltura e la pesca non solo soddisfano l'intero fabbisogno nazionale, ma producono anche prodotti da esportazione. La produzione di cereali \u00e8 concentrata nel cosiddetto \"triangolo del mais\", cio\u00e8 l'area compresa fra la citt\u00e0 di Mafikeng, il Lesotho e lo Swaziland. Il 69% del terreno agricolo del paese \u00e8 comunque destinato all'allevamento: il Sudafrica \u00e8 uno dei principali produttori di lana di pecora e di pellicce di karakul.\nPer quanto riguarda la silvicoltura, il paese ha messo a punto programmi di rimboschimento di pini ed eucalipti, specie che sono alla base delle esportazioni di legno grezzo e dello sviluppo d'importanti attivit\u00e0 industriali. Le aree dove tale settore \u00e8 pi\u00f9 sviluppato sono il Mpumalanga e la zona di George.\nL'attivit\u00e0 mineraria e l'industria rappresentano i settori pi\u00f9 importanti dell'economia sudafricana. Ai giacimenti di oro e diamanti, iniziale richiamo per i colonizzatori, si affiancano altre risorse presenti in maniera diversificata e in grande quantit\u00e0 nel sottosuolo, come argento, platino, uranio e carbone. Grazie a ci\u00f2 si \u00e8 sviluppata anche un'importante industria pesante, che va a sommarsi a quelle che producono beni di consumo (meccaniche, tessili e alimentari) o di lavorazione dei prodotti agricoli e della pesca.\nAll'incirca il 93% dell'energia \u00e8 di origine termica.\nDa circa un decennio le industrie metallurgiche italiane collaborano con quelle sudafricane, questo ha permesso a entrambe le nazioni un miglioramento economico notevole.\nIl livello relativamente alto di sviluppo economico del paese non impedisce una larga diffusione della povert\u00e0: circa il 40% della popolazione del paese vive con meno di 2 dollari statunitensi al giorno. Nel 2019, lo stipendio medio dei sudafricani bianchi \u00e8 3,5 volte superiore a quello dei sudafricani neri. La disoccupazione colpisce il 27% della popolazione.\nNel 2018, 30\u00a0000 aziende agricole commerciali impiegavano circa 840\u00a0000 lavoratori agricoli. Le condizioni di vita di questi ultimi sono spesso difficili; molti vivono in baraccopoli senza acqua corrente. Il direttore dell'associazione per la promozione rurale, Laurel Oettle, sottolinea che \"i lavoratori stagionali non hanno un reddito per mesi. Alcuni sono talvolta pagati in prodotti agricoli. Ci sono molti casi di abusi sessuali. L'accesso alle tombe degli antenati d\u00e0 luogo a conflitti con i proprietari.\nAmbiente.\nIl 5% del territorio \u00e8 protetto (il 4% \u00e8 parzialmente protetto).\nTrattati ambientali:\nIn risposta alla siccit\u00e0, nell'ottobre 2019, le autorit\u00e0 hanno introdotto restrizioni idriche nelle principali citt\u00e0 del paese. Diverse regioni del centro e del nord del paese avevano gi\u00e0 subito tagli idrici, in particolare a causa del fallimento delle strutture del principale fornitore sudafricano di acqua, Rand Water. In alcune province, come il Capo orientale e occidentale, la siccit\u00e0 ha rovinato i raccolti e causato la morte di mandrie di bestiame.\nIl Sudafrica \u00e8 il maggiore inquinatore del continente africano e il quattordicesimo al mondo in termini di emissioni di carbonio. Nel 2019, il governo ha introdotto una carbon tax per cercare di incoraggiare le imprese a compiere sforzi. Sebbene sostenuta dalle organizzazioni ambientaliste, questa iniziativa \u00e8 ancora considerata insufficiente e poco dissuasiva. L'inquinamento atmosferico] rappresenterebbe un costo annuo di due miliardi di euro..\nDall'inizio del XX secolo, 37 specie vegetali sono scomparse in Sudafrica, vittime soprattutto della deforestazione..\nFlora e fauna.\nLe caratteristiche climatiche si riflettono fedelmente nella copertura vegetale, che si presenta abbondante e rigogliosa nelle regioni meglio irrorate, povera e rada nelle zone dove le precipitazioni scarseggiano. Dal punto di vista floristico si pu\u00f2 dividere il Paese in sei principali zone vegetali: la foresta, la savana, la steppa, la macchia di tipo mediterraneo, la steppa desertica e il deserto.\nLa foresta, che si stende solo su zone che ricevono una quantit\u00e0 copiosa di precipitazioni, ricopre appena lo 0,25% dell'intero territorio ed \u00e8 di tipo temperato, subtropicale e montano: la foresta temperata \u00e8 diffusa prevalentemente nella fascia collinare compresa tra i rilievi del Langeberge e la costa meridionale e in aree pi\u00f9 modeste del Natal centrale; la foresta subtropicale si estende lungo la fascia costiera del Natal e della sezione orientale della Provincia del Capo; la foresta montana nelle medesime regioni di quella subtropicale, ma in aree pi\u00f9 ristrette e prevalentemente sui versanti pi\u00f9 esposti ai venti umidi.\nLa savana \u00e8 diffusa principalmente nel Transvaal settentrionale e orientale, nella porzione settentrionale e sud-orientale della Provincia del Capo e nella fascia costiera del Natal; spesso \u00e8 associata a piante d'alto fusto, quali l'acacia, l'euforbia e il baobab.\nAlla savana succede gradualmente, procedendo verso l'interno, la steppa, che si stende a coprire una vasta sezione dell'altopiano, delimitata a ovest dall'isoieta di , e precisamente il Transvaal centrale e meridionale, l'Orange Free State, gran parte del Natal e la sezione pi\u00f9 orientale della Provincia del Capo.\nLa copertura vegetale tipica della cuspide sud-occidentale del Paese che gode di clima mediterraneo, con estati calde e asciutte e inverni miti e piovosi, \u00e8 la macchia di tipo mediterraneo, che costituisce un'associazione mista, erbacea e arbustiva, con caratteri spesso accentuatamente xerofili.\nDalla macchia e dalla steppa si trapassa gradualmente nella steppa desertica, che \u00e8 caratterizzata da piante succulente e da arbusti spinosi e che si estende prevalentemente sull'Ho\u00eb Karroo; pi\u00f9 a ovest, nel Namakwaland sudafricano e nel Bosmanland, la vegetazione s'impoverisce e il paesaggio assume l'aspetto del deserto, ravvivato qua e l\u00e0 da pochi arbusti spinosi.\nPer le caratteristiche della sua fauna, il territorio della Repubblica Sudafricana \u00e8 considerato parte della regione etiopica, di cui per\u00f2 costituisce una subregione particolare per certe peculiarit\u00e0, quali l'assenza degli scimpanz\u00e9, dei gorilla e di vari tipi di pappagalli e la presenza di \"springboks\" (antilopi del Sudafrica) e di altri animali, fra i quali una grande variet\u00e0 di insetti. La diffusione dei bantu e la colonizzazione dei bianchi hanno ridotto notevolmente il numero dei grandi carnivori e degli erbivori che nei secoli passati popolavano queste terre: il rinoceronte bianco \u00e8 rappresentato da pochi esemplari in una riserva dello Zululand; l'elefante sopravvive solo nella foresta temperata di Knysna e nel \"Kruger National Park\"; qui si trovano anche numerosi leoni, che vivono liberamente anche nel Trasvaal settentrionale. Numerosi sono i roditori (circa 150 specie) e i felini, come il gatto selvatico, la lince, il leopardo e il gattopardo. Ci sono ben 350 specie di rettili, di cui 125 di serpenti, quali il cobra, il pitone e la vipera; la diffusione dei coccodrilli \u00e8 limitata alla sezione nord-orientale del Paese. Numerosi sono i ragni, gli scorpioni e cos\u00ec pure gli insetti, dei quali si calcola esistano nell'Africa meridionale almeno specie. Gli uccelli sono rappresentati da oltre un migliaio di specie: numerosi sono i pappagalli e i rapaci, quali l'aquila, il falco, il nibbio, il gufo, la civetta e il serpentario, che gode della reputazione di uccisore di serpenti e come tale \u00e8 rispettato e protetto; gli struzzi vivono prevalentemente nelle savane e nelle steppe. I pesci, di cui si conoscono almeno 200 specie, abbondano nelle acque dei fiumi; le anguille vivono solo nei corsi d'acqua che tributano all'Oceano Indiano.\nCultura.\nArte.\nIn Sudafrica coesistono numerose culture, e di conseguenza anche numerose tradizioni artistiche. La cultura boera (caratterizzata da valori come il pionierismo, la frugalit\u00e0, la famiglia patriarcale e i vincoli di sangue, il patriottismo, nonch\u00e9 dalla lingua, afrikaans e la religione calvinista riformata) si esprime in numerosi settori, dall'architettura (tipico del Sudafrica \u00e8 lo stile coloniale noto come Cape Dutch) alla letteratura.\nPatrimoni dell'umanit\u00e0.\nSono dieci i siti del Sudafrica iscritti nella Lista dei patrimoni dell'umanit\u00e0 dell' UNESCO.\nLetteratura.\nLa letteratura sudafricana ebbe il suo periodo d'oro nel XIX secolo, in cui la creazione di una letteratura boera era interpretata come affermazione dell'indipendenza culturale dei pionieri rispetto all'Europa e agli inglesi. Un genere letterario tipico di quest'epoca \u00e8 il pamphlet accusatorio, spesso rivolto contro gli inglesi, considerati i nemici del popolo boero. Negli anni venti, all'antianglicismo si affiancarono progressivamente altri temi politici, come l'anticomunismo. Negli anni trenta una nuova generazione di scrittori boeri (tra cui Van Wyk Louw, Krige ed Eybers) iniziarono ad allargare i propri orizzonti e trattare temi di carattere pi\u00f9 universale. Durante l'apartheid, parte della letteratura boera si pone in posizioni di antagonismo rispetto al governo e al segregazionismo (per esempio Opperman, Breytenbach e Brink).\nLe culture aborigene delle etnie bantu comprendono anch'esse una propria letteratura, tramandata oralmente da generazioni. In tempi recenti le forme letterarie occidentali sono state acquisite anche dai neri; importanti scrittori di origine bantu sono per esempio lo xhosa Jordan e lo zulu Dhlomo. Di etnia bantu \u00e8 anche Mphahlele, a cui si deve una delle principali opere della letteratura sudafricana moderna, \"The African Image\" (1962).\nLa letteratura in lingua inglese \u00e8 piuttosto tarda e si sviluppa appieno solo nel XX secolo. Essa \u00e8 caratterizzata dall'approfondimento sociale, dall'opposizione ai boeri, dalla visione romanticheggiante dell'Africa. La principale autrice sudafricana in lingua inglese \u00e8 certamente Nadine Gordimer, vincitrice nel 1991 del Premio Nobel per la letteratura.\nUn altro importante esponente sudafricano, non solo scrittore, ma anche politico e attivista, fu Alan Paton (1903-1988), noto per il suo impegno contro l'apartheid\nE ancora \u00e8 da ricordare Miriam Tlali (1933-2017), la prima donna nera a pubblicare un romanzo nel suo Paese\nIn Sudafrica visse per nove anni (1896-1905) il poeta portoghese Fernando Pessoa. La cultura britannica e la lingua inglese, con cui entr\u00f2 in contatto durante la sua permanenza a Durban, si rivelarono fondamentali per la sua formazione e per la costruzione della sua opera letteraria.\nAnche gli indiani hanno un discreto repertorio letterario, spesso in lingua inglese, pi\u00f9 raramente in hindi. Le tematiche affrontate sono spesso di natura filosofico-religiosa.\nUn residuo della colonizzazione olandese e dei loro discendenti boeri lo troviamo tuttora nella sigla automobilistica internazionale: ZA, nel codice ufficiale a due lettere dello standard ISO 3166-1 alpha-2: ZA e nel dominio Internet di primo livello nazionale (country-code top-level domain o ccTLD): .za che sono conseguenti alla denominazione dello Stato in lingua olandese: Zuid-Afrika.\nMusica.\nUna tradizionale musica da ballo sudafricana \u00e8 rappresentata dal Kwela, che prende origine dalla musica africana e dal jazz: tra i pi\u00f9 noti esponenti della musica jazz spicca Hugh Masekela.\nUn genere musicale nato in Sudafrica negli anni 90' \u00e8 rappresentato dal Kwaito. La vuvuzela, invece, \u00e8 una tipica trombetta ad aria originaria del Paese cui spesso il Sudafrica \u00e8 associato.\nTra le grandi personalit\u00e0 musicali ricordiamo Miriam Makeba (1932-2008), nota per vari singoli come Pata Pata (1967), che diede un contributo, riconosciuto a livello internazionale, alla cultura sudafricana e, tra le altre, spicca ancora Brenda Fassie.\nCinema.\nIn ambito cinematografico possiamo ricordare Charlize Theron, Oscar alla miglior attrice per il film Monster del 2003.\nTra i film premiati ricordiamo Il suo nome \u00e8 Tsotsi diretto da Gavin Hood, Oscar al miglior film in lingua straniera, nell'anno 2006\nScienza e tecnologia.\nIl primo trapianto di cuore al mondo.\nIl 3 dicembre 1967 il chirurgo Christiaan Barnard esegue su Louis Washkansky, di 54 anni, il primo trapianto di cuore al mondo presso l'ospedale Groote Schuur a Citt\u00e0 del Capo. Purtroppo Washkansky morir\u00e0 18 giorni dopo il trapianto a causa di un rigetto.\nIn ambito medico ricordiamo inoltre la figura di Max Theiler, Premio Nobel per la medicina nel 1951 \"per le sue scoperte sulla febbre gialla e su come combatterla\".\nSport.\nRugby.\nLo sport nazionale del Sudafrica \u00e8 il rugby. La Nazionale sudafricana ha infatti vinto i mondiali di rugby 1995 (che ha anche ospitato), quelli in Francia nel 2007 e in Giappone nel 2019, quattro edizioni del Tri Nations (1998, 2004, 2009 e 2019).\nAutomobilismo e motociclismo.\nAnche nell'automobilismo il Sudafrica ha ottenuto diversi risultati positivi. Il pilota pi\u00f9 rappresentativo rimane senza dubbio Jody Scheckter campione mondiale di Formula 1 nel 1979 alla guida della Ferrari. Il Sudafrica partecip\u00f2 inoltre con successo alla A1 Grand Prix, la Coppa del Mondo di automobilismo per nazioni. Ha ospitato il Gran Premio del Sudafrica di Formula 1, quello motociclistico del Motomondiale e quello di Superbike (sui circuiti di East London, Kyalami e Welkom), oltre a una prova del campionato A1 Grand Prix su quello cittadino di Durban.\nMotocross.\nTyla Rattray ha vinto il Campionato Mondiale di Motocross classe MX2 ( due tempi e \u02cc quattro tempi) nel 2008, in sella alla sua KTM SXF 250.\nGolf.\nPer il golf da ricordare Gary Player, vincitore di diversi ori in vari tornei internazionali.\nCalcio.\nLa Nazionale di calcio del Sudafrica eccelle nei tornei continentali come la Coppa d'Africa, di cui ha vinto l'edizione del 1996 giocata proprio in terra sudafricana. Stenta invece nei campionati del mondo, cui ha partecipato nel 1998, nel 2002 e nel 2010 (come paese ospitante) senza mai raggiungere gli ottavi di finale. Tra i calciatori sudafricani ricordiamo Benni McCarthy, capocannoniere della Nazionale sudafricana con 32 reti.\nGiochi olimpici.\nIl primo atleta di una delegazione africana a vincere una medaglia d'oro olimpica (e prima medaglia olimpica per il Sudafrica), fu Reggie Walker, nell'atletica leggera, ai Giochi olimpici di Londra 1908.\nAltri sport e eventi sportivi.\nAltri sport in cui il Sudafrica eccelle sono il rugby a 7, l'hockey su prato, il cricket e il polo.\nNel giugno 2009 ha ospitato l'8\u00aa edizione della FIFA Confederations Cup e nel 2010 \u00e8 divenuto il primo paese africano a ospitare un'edizione della Coppa del Mondo FIFA, vinta dalla Spagna.\nAlcuni famosi giocatori sono Steven Pienaar, Tsepo Masilela e Siphiwe Tshabalala.\nLa possibilit\u00e0 di ospitare i Mondiali di calcio del 2010 ha permesso alla nazione di poter affermare al mondo la propria rinascita economica.\nTradizioni.\nGastronomia.\nLa cucina sudafricana pu\u00f2 essere distinta da una fase praticata dai popoli indigeni africani e da una fase caratterizzata dalla colonizzazione del periodo coloniale."}
{"id": "1499983", "revid": "599013", "url": "https://it.wikipedia.org/wiki?curid=1499983", "title": "Ines Gei\u00dfler", "text": "Specializzata nella farfalla, ha vinto la medaglia d'oro nei 200\u00a0m farfalla alle olimpiadi di Mosca 1980."}
{"id": "1499984", "revid": "1318658", "url": "https://it.wikipedia.org/wiki?curid=1499984", "title": "Episodi de I Soprano (terza stagione)", "text": "La terza stagione de \"I Soprano\" \u00e8 andata in onda negli USA dal 4 marzo al 20 maggio 2001 sulla rete HBO. In Italia \u00e8 stata trasmessa su canale 5 dal 29 agosto al 21 settembre 2002.\n\"Sotto controllo\".\nTrama.\nL'FBI, dopo aver perso un informatore prezioso come Pussy, nel tentativo di incastrare Tony e la famiglia Soprano, sottopone la famiglia ad una strettissima sorveglianza, impiantando delle cimici nello scantinato della famiglia Soprano, quando la casa \u00e8 vuota. L'operazione incontra numerose difficolt\u00e0, ma alla fine gli agenti riescono a sostituire una lampada dello scantinato con una uguale con all'interno la cimice. Intanto, Patsy Parisi, fratello di un criminale ucciso su ordine di Tony, si unisce al gruppo dei Soprano. Inizialmente vorrebbe vendicarsi di Tony, ma poi vi rinuncia e si limita ad urinargli nella piscina.\n\"Addio Donna Livia\".\nTrama.\nPer la prima volta dopo parecchio tempo, Tony subisce un attacco di panico. I motivi sono vari: l'ostilit\u00e0 della madre Livia, i problemi interni alla famiglia e soprattutto la scoperta che sua figlia si \u00e8 fidanzata con un ragazzo di colore, Noah, verso il quale nutre pregiudizi razziali. Pochi giorni dopo, viene a sapere che sua madre \u00e8 morta. In un primo momento la notizia nemmeno lo scalfisce e prova quasi piacere in terapia, a colloquio con la dottoressa Melfi, che la donna che all'epoca aveva complottato con Junior per farlo uccidere, sia morta. Janice, all'inizio riluttante a rendere omaggio alla defunta madre, solo dopo che Tony minaccia di escluderla dalla suddivisione del patrimonio, torna da Seattle per il funerale e ha subito una disputa con la badante di Livia, Svetlana, per il possesso di alcuni dischi che la defunta aveva regalato a quest'ultima e che Janice pretenderebbe nella propria parte di eredit\u00e0. Sempre Janice al funerale fa una pessima figura quando tenta di allestire un panegirico delle virt\u00f9 di Livia, che tutti conoscevano invece come una donna autoritaria e restia a qualunque contatto umano, giudizi questi che vengono allora pesantemente esposti da Carmela durante il pranzo davanti a tutti gli ospiti, che, seppur in silenzio, si mostrano d'accordo con lei. Intanto, Tony deve badare al gruppo di Richie Aprile, rimasto senza una guida da dopo l'omicidio di quest'ultimo e dilaniato da lotte intestine per la direzione del traffico di stupefacenti: a complicare le cose \u00e8 soprattutto l'ambizioso Ralph Cifaretto, nuovo compagno di Rosalie Aprile, vedova di Jackie, intenzionato a ritagliarsi una posizione privilegiata all'interno della famiglia. Alla fine della puntata, Tony, mentre guarda in tv il film \"Nemico Pubblico\", si abbandona al pianto per la perdita di sua madre.\n\"Uomo d'onore\".\nTrama.\nChristopher Moltisanti viene finalmente ufficializzato come affiliato della Famiglia DiMeo, come membro della banda di Paulie Gualtieri; il caporegime gli affida il controllo di un giro di scommesse ma ben presto Christopher si rende conto che la vita di affiliato \u00e8 molto pi\u00f9 dura di quanto pensasse. Nel frattempo Tony affronta Jackie Aprile Jr - ostile nei suoi confronti perch\u00e9 lo ritiene responsabile della scomparsa dello zio - e gli dice che in realt\u00e0 Richie Aprile \u00e8 un traditore sotto tutela del programma testimoni dell'FBI. Tony, inoltre, scoraggia Jackie ad intraprendere la via del crimine, ma il ragazzo lo ignora e aiuta Christopher a mettere a segno una rapina all'universit\u00e0. Il boss intanto, con l'aiuto della Dr. Melfi, riesce a trovare un collegamento tra i suoi attacchi d'ansia e la carne, scovando nel suo passato un ricordo traumatico. Si scopre infine che anche AJ, il figlio di Tony, soffre a sua volta di attacchi d'ansia.\n\"Stupro\".\nTrama.\nLa dottoressa Melfi decide che Tony, poich\u00e9 ha avuto una svolta nella sua ultima sessione di terapia, \u00e8 pronto per essere seguito da un terapista comportamentale; Tony non \u00e8 molto convinto e pensa piuttosto che la donna si voglia sbarazzare di lui. Nel frattempo, John \"Johnny Sack\" Sacramoni, il n\u00ba2 della famiglia criminale dei Lupertazzi, si trasferisce nel New Jersey con la moglie: l'uomo ribadisce a Tony che la sua \u00e8 solo una questione residenziale, ma il boss sospetta invece che i Lupertazzi vogliano espandere i loro affari al di l\u00e0 di New York. Janice Soprano viene picchiata da due mafiosi russi per costringerla a restituire la protesi a Svetlana Kirilenko; l'aggressione porta al risultato sperato, ma al tempo stesso costringe Tony a pianificare una ritorsione per lavare l'offesa subita dalla sorella. Ralph Cifaretto non ottiene il posto di caporegime della Banda Aprile (che finisce invece a Gigi Cestone) ma in compenso riesce ad avvicinarsi a Jackie Jr facendolo partecipare a un pestaggio. Pi\u00f9 tardi, la Melfi lascia il suo ufficio in tarda serata e, nel parcheggio, viene violentata brutalmente da un uomo. La donna confida nella giustizia e neanche la notizia del rilascio del suo aggressore, per un errore burocratico, la convince a usare il potere di Tony Soprano per consumare una vendetta.\n\"Terapia di coppia\".\nTrama.\nTony e la moglie Carmela si ritrovano davanti alla Dr. Melfi per una sessione di terapia di coppia: la psicoterapeuta spera cos\u00ec di capire meglio la natura degli attacchi d'ansia di Tony. La sessione non va molto bene e sulla via del ritorno, Tony viene anche multato per eccesso di velocit\u00e0. Nel frattempo, il fratello di Vito Spatafore, Bryan Spatafore, viene mandato all'ospedale da un geloso Mustang Sally; Tony vuole vendetta: il nuovo capomandamento Gigi Cestone vede nell'anziano e malato Bobby Baccalieri Sr colui che pu\u00f2 eliminare lo spericolato Sally, nonch\u00e9 suo figlioccio, sfruttando il fatto che il giovane folle si lascer\u00e0 avvicinare da lui. Saputa la notizia, Bobby jr supplica Corrado di convincere Tony a scegliere un altro sicario, ma nonostante l'intercessione dell'uomo, il boss rimane irremovibile.\nBobby Sr riesce nella missione, con non poche difficolt\u00e0, in un delirio sanguinario, ma sulla via del ritorno, in un forte accesso di tosse durante la guida, armeggia per troppo tempo con il suo inalatore, perde il controllo della vettura, e si schianta contro un palo, morendo sul colpo. Corrado Junior rimane turbato da questo avvenimento e decide di rivelare al nipote che anch'egli \u00e8 malato di cancro.\nInfine, le indagini dell'FBI subiscono una battuta d'arresto in quanto Meadow Soprano porta all'universit\u00e0 la lampada dove era stata nascosta la cimice, mandando all'aria l'intera operazione d'intercettazione.\n\"Il gladiatore\".\nTrama.\nUn pomeriggio al Bada Bing, Tony riceve un regalo da una delle spogliarelliste, Tracee; la ragazza vuole cos\u00ec ringraziare Tony per averle consigliato di portare suo figlio dal medico. Il boss minimizza la cosa e le spiega che non pu\u00f2 accettare doni da parte dei dipendenti, soprattutto se intrattengono una relazione con Ralph Cifaretto.\nIntanto il rapporto tra Meadow e Noah sembra andare a gonfie vele, almeno finch\u00e9 quest'ultimo non presenta la sua fidanzata al padre: il giorno dopo il ragazzo tronca il rapporto, dicendole che \u00e8 troppo cinica e negativa.\nTracee continua a tentare di avvicinarsi a Tony, ma senza molto successo. Tuttavia un giorno riesce a parlare con lui e a rivelargli che aspetta un bambino da Ralph: il boss le consiglia, per il suo bene, di abortire. Questa volta per\u00f2 Tracee decide di non accettare i consigli dell'uomo e riferisce tutto allo stesso Ralph, illudendosi che egli l'ami; per tre giorni la ragazza rimane a casa del gangster finch\u00e9 un furioso Silvio Dante non viene a prelevarla con violenza per trascinarla al lavoro: Ralph non muove un dito per proteggerla e ride di gusto davanti alle angherie che Tracee subisce.\nIl giorno dopo, al Bada Bing, Tracee insulta Ralph davanti agli altri affiliati e caporegime e immediatamente l'uomo la porta nel parcheggio per discutere con lei. Il dialogo degenera rapidamente e Ralph in un raptus di follia picchia selvaggiamente la ragazza fino ad ucciderla. Quando Tony vede il cadavere di Tracee, perde la sua lucidit\u00e0 e picchia Ralph, infrangendo il codice d'onore della mafia.\nAlla sessione di psicoterapia con la Dr. Melfi, Tony si commuove per la triste sorte della giovane e non si d\u00e0 pace per la sua morte.\n\"Problemi di famiglia\".\nTrama.\nZio Junior viene operato dal Dr. Kennedy per rimuovere il suo tumore allo stomaco. L'intervento va bene ma il medico informa Corrado che i nuovi esami hanno rivelato la presenza di altre cellule maligne: occorre dunque una nuova operazione chirurgica per eliminarle. Junior \u00e8 d'accordo, si fida del Dr. Kennedy, ma Tony \u00e8 preoccupato e vuole un secondo parere. Il nuovo dottore consiglia una chemioterapia e Kennedy si vede costretto a concordare per evitare di avere noiosi e spiacevoli problemi. Corrado soffre terribilmente per il trattamento e vorrebbe parlare con il suo medico per avere rassicurazioni, ma questi rifiuta le sue chiamate al telefono; ben presto per\u00f2 il dottore torner\u00e0 nei giusti binari, \"sollecitato\" da un incontro con Tony e Furio Giunta.\nCarmela nel frattempo, frustrata dalla testardaggine del marito di non concedere una donazione al college di Meadow, va ad una seduta di psicoterapia con il Dr. Krakower, il maestro della Dr. Melfi, che le consiglia, nientemeno, di divorziare da suo marito al fine di riottenere la serenit\u00e0 perduta.\n\"La promozione\".\nTrama.\nIl giorno del Ringraziamento \u00e8 alle porte e le tensioni nella famiglia crescono a dismisura. Tony \u00e8 ancora irritato con Ralph per la barbarie commessa sulla giovane Tracee, mentre quest'ultimo \u00e8 arrabbiato con il boss per il trattamento che gli ha riservato. Cos\u00ec quando Tony si presenta al Casin\u00f2 di Bloomfield Avenue, Ralph non solo si rifiuta di salutarlo ma addirittura gli nega l'onore di bere qualcosa insieme a lui. L'irritazione del boss aumenta e per rappresaglia, costringe Carmela ad annullare l'invito per il pranzo per lo stesso Ralph, Rosalie Aprile e Jackie jr.\nRalph capisce che Carmela ha mentito e che dietro di lei si cela la volont\u00e0 del marito di non vederlo; il gesto di sfiducia \u00e8 pesante e anche gli altri membri della Famiglia DiMeo ne capiscono la gravit\u00e0. A quel punto l'uomo si rivolge a Johnny Sack, uno dei capi della Famiglia Lupertazzi e manifesta la sua volont\u00e0 di disertare e di passare nei loro ranghi; Sack rifiuta l'adesione di Cifaretto e lo spinge invece a scusarsi con Tony, promettendogli che con questo gesto si guadagner\u00e0 l'ambito titolo di caporegime. Ralph segue i consigli di Johnny, ma il suo mea culpa lascia piuttosto indifferente il boss. Solo la morte accidentale di Gigi Cestone, capo della Banda Aprile, permetter\u00e0 a Ralph di ottenere la carica. Tuttavia quando quest'ultimo chiede a Tony di bere qualcosa con lui, per festeggiare la promozione, questi si alza dal tavolo lasciando solo un attonito Cifaretto.\n\"Piccoli boss crescono\".\nTrama.\nCarmela festeggia il compleanno a casa Soprano. Nel frattempo Chris fa una sorpresa alla sua fidanzata Adriana, che la porta al lollipop club e ne diviene la proprietaria, insieme a Chris e il suo altro socio Furio, cambiando il nome in Crazy Horse. Anthony insieme ai suoi amici si trovano nella piscina della scuola e compiono atti di vandalismo. Al mattino seguente i poliziotti vanno in una pizzeria per fare alcune domande, chiedono al pizzaiolo chi abbia ordinato questa pizza trovata sulla scena del crimine, l'uomo riconosce la pizza, inizialmente non vuole rivelare l'identit\u00e0 di quest'ultimo, ma viene persuaso degli agenti. Cos\u00ec Carmela e Tony discutono con Anthony per quello che \u00e8 successo, finiscono nell'ufficio del preside che scagiona il loro figlio in quanto ottimo sportivo con eccellenti voti grazie ai meriti sportivi. Tony va incontrare la sua nuova fiamma all'autoconcessionaria per proporle di uscire insieme, lei accetta, cos\u00ec Tony la porta allo zoo e finiscono con l'avere un rapporto sessuale. Intanto si scopre che l'amante di Tony ha tentato il suicidio per abbandono, cos\u00ec si scoprono i motivi per cui va dalla stessa psicologa di Tony.\n\"Ombre dal passato\".\nTrama.\nNatale \u00e8 alle porte: Tony si reca ad Asbury Park per un incontro con Paulie. Si tratta del medesimo luogo, dinnanzi all'Oceano Atlantico, visto in sogno prima dell'uccisione di Big Pussy Bonpensiero. Affiorano cos\u00ec i ricordi, in particolare quelli del Natale del 1995 in cui Pussy aveva iniziato a comportarsi in modo strano, probabilmente per essere gi\u00e0 nel programma dell'FBI. I ricordi, nelle sequenze in flashback, si accavallano alle vicende odierne del boss: Jackie che viene trovato in un night-club; Charmaine che dopo la separazione da Artie si emancipa; Janice che ottiene la sua vendetta nei confronti del russo che l'ha picchiata; Bobby che viene costretto a vestirsi da Babbo Natale per dispensare regali ai bambini del quartiere.\n\"Caccia al russo\".\nTrama.\nSilvio, influenzato, non pu\u00f2 andare a riscuotere una somma prestata al russo Valery: Tony incarica cos\u00ec Paulie e Chris di provvedere alla riscossione. Giunti a casa del russo, Paulie inizia a provocarlo, senza sapere che si tratta di un ex soldato delle truppe speciali cha ha combattuto in Cecenia: ne segue una colluttazione in cui i due mafiosi hanno, faticosamente, la meglio su Valery. Intanto Meadow scopre il tradimento di Jackie Junior con una prostituta. Nel frattempo, Tony cerca di tenere i piedi in due staffe: in famiglia, dove al padre di Carmela viene diagnosticato un glaucoma, e con Gloria che, tornata dal Marocco, pretende che l'amante passi la sera con lei ma quando Tony decide di andare via a causa di un\u2019emergenza, Gloria infuriata gli lancia una bistecca addosso. L\u2019emergenza viene causata da Paulie e Chris che nel portare il corpo del russo a \"Pine Barrens\", una localit\u00e0 innevata nel sud del New Jersey si fanno cogliere di sorpresa dall'uomo che, ancora vivo, riesce a fuggire nei boschi. Qui Paulie e Chris si perdono, rischiando di morire per assideramento ed avendo un diverbio prima verbale poi fisico che tuttavia si risolver\u00e0 senza ulteriori incidenti. Del russo non si avranno pi\u00f9 notizie. I due gangster si rifugeranno in un furgone abbandonato e verranno salvati il mattino dopo dall'intervento di Tony e Baccalieri. Tornato dalla Melfi, quest\u2019ultimo si lamenta del comportamento di Gloria e i suoi cambi d\u2019umore. La dottoressa sostiene che Tony abbia scelto quella donna ed ancor prima Irina poich\u00e9 entrambe hanno personalit\u00e0 tendenti alla depressione ed all\u2019insoddisfazione, caratteristiche comuni a quelle di sua madre.\n\"Relazioni pericolose\".\nTrama.\nL'episodio inizia con Meadow e Carmela che visitano un museo d'arte.\nTony parla dell'amante insieme alla dottoressa Melfi.\nCarmela e Gloria si incontrano, ma nessuna delle due conosce l'altra.\nIntanto Tony continua a frequentare Gloria, con cui ha sempre pi\u00f9 litigi.\nTony scopre che Gloria ha accompagnato a casa Carmela e si infuria con lei.\nJackie jr. insieme ad altri tenta una rapina a una partita di poker dove sono presenti anche Christopher e Furio Giunta, le cose vanno male e due persone muoiono.\nIl boss, stanco della falsit\u00e0 del giovane e preoccupato per la stabilit\u00e0 della Famiglia, affida a Ralph la decisione sul destino di Jackie.\n\"Regole militari\".\nTrama.\nDopo l'espulsione di Anthony Jr., Carmela e Tony sono in disaccordo quando prendono in considerazione la possibilit\u00e0 di mandare il figlio ad una scuola militare. Ralph \u00e8 costretto a prendere una decisione che riguarda Jackie Jr, mentre Meadow riflette sulla sua vita all'interno della famiglia."}
{"id": "1499985", "revid": "287204", "url": "https://it.wikipedia.org/wiki?curid=1499985", "title": "Ines Geissler", "text": ""}
{"id": "1499986", "revid": "1318658", "url": "https://it.wikipedia.org/wiki?curid=1499986", "title": "Episodi de I Soprano (quarta stagione)", "text": "La quarta stagione de \"I Soprano\" \u00e8 andata in onda negli USA dal 15 settembre all'8 dicembre 2002 sulla rete HBO. In Italia \u00e8 stata trasmessa su Canale 5 dal 28 giugno al 21 settembre 2004.\n\"Debiti pubblici e privati\".\nTrama.\nCarmela inizia a preoccuparsi della situazione finanziaria della famiglia dopo aver visto Angie, vedova di Big Pussy Bonpensiero, costretta a fare la rappresentante in un supermercato. Inizia cos\u00ec a pressare Tony per avere qualche garanzia, nel caso il marito venisse incriminato o ucciso; Tony a sua volta bacchetta i suoi uomini per aver maggiori entrate. Paulie, finito in carcere per possesso d'arma da fuoco, cerca di avvicinarsi a Johnny Sack di New York. Tony confida alla Melfi di essere preoccupato per il suo futuro; incoraggia cos\u00ec Christopher (suo ipotetico erede) a prendere maggiori iniziative: gli commissiona cos\u00ec l'omicidio di un poliziotto, a suo dire killer di suo padre Dickie. Nel frattempo, Janice Soprano \u00e8 attratta da Ralph Cifaretto e Adriana La Cerva \u00e8 seguita a sua insaputa da Deborah, agente dell'FBI in borghese che si finge sua amica.\n\"Meadow figlia ribelle\".\nTrama.\nCarmela rimprovera la figlia Meadow per il suo rendimento scolastico e per aver passato l'estate a oziare; la ragazza in tutta risposta le dice di volersi prendere un anno sabbatico dall'universit\u00e0 per girare l'Europa. Tony scopre la relazione tra la sorella Janice e Ralph Cifaretto, che frequenta la donna per fare carriera all'interno della famiglia. Christopher durante una riunione viene designato capomandamento in sostituzione di Paulie, che si trova in carcere; Patsy si considera scavalcato e si mette contro al ragazzo, con la complicit\u00e0 di Silvio. Adriana confida a Deborah di non poter avere figli; Christopher \u00e8 infastidito dalla continua presenza della nuova amica di Adriana e trova il modo di mettere contro e far allontare le due ragazze, vanificando cos\u00ec il lavoro da infiltrata di Deborah; l'FBI allora avvicina direttamente Adriana proponendole un accordo. \n\"Orgoglio italiano\".\nTrama.\nL'imminente ricorrenza del Columbus Day ripropone la consueta protesta dei nativi americani, che accusano l'esploratore italiano di aver dato il via ad un genocidio. Silvio si oppone con tutte le sue forze alle contro-parate e rivendica l'orgoglio di essere italoamericano, con il supporto di quasi tutto il clan dei DiMeo: Tony osserva dall'esterno la situazione ed entra malvolentieri nei vari guai che accadono (risse, minacce di ritorsione, mediazioni varie). Nel frattempo accadono due importanti avvenimenti: inizia il processo a Corrado e in un incidente stradale muore Karen, moglie di Bobby Bacala: inconsolabile, Bobby riceve le attenzioni di Janice che scarica Ralph Cifaretto appena questi tenta di andare ad abitare a casa sua.\n\"L'offesa\".\nTrama.\nLa battuta di Ralph Cifaretto sul peso della moglie di Johnny Sack scatena una serie di tragiche conseguenze: il boss di New York pesta a sangue uno sgherro dei Di Meo solo perch\u00e9 lo vede sorridere in un bar. Tony cerca di fare da paciere tra Johnny e Ralph, inutilmente. Lo stesso boss di Johnny, Carmine Lupertazzi, implicitamente scarica il suo sottoposto, stanco di una faida nata per una questione non attinente al denaro, lasciandone a Tony il destino. Johnny per\u00f2 improvvisamente decide di accettare le scuse di Ralph, solo perch\u00e9 si rende conto che sua moglie in verit\u00e0 non sta rispettando la sua dieta. Quindi revoca l'ordine di omicidio nei confronti di Ralph ed evita egli stesso, inconsapevolmente, la morte. Nel frattempo Carmela si infatua di Furio Giunta durante un ballo alla festa di inaugurazione della casa di quest'ultimo.\n\"L'informatrice\".\nTrama.\nAdriana teme che Tony possa venire a conoscenza della sua collaborazione con l'FBI; i membri del clan sono di casa nel suo locale, il Crazy Horse, dove la ragazza assiste al pestaggio di un uomo da parte di Cristopher, Furio e Silvio. Spaventata per s\u00e9 e il suo fidanzato, chiede a Christopher di mollare tutto e trasferirsi in California. Janice si prende cura di Bobby Baccalieri e lo convince a tornare a lavorare per Corrado, imputato in un processo per racket. Tony non asseconda gli investimenti finanziari propostigli da Carmela, preferendo scommettere alle corse sul cavallo di Ralph.\n\"Sensi di colpa\".\nTrama.\nChristopher, mentre si sta iniettando l'ennesima dose di eroina, viene chiamato d'urgenza da Tony: il boss vuole che sia lui il suo erede futuro nella Famiglia e gli ordina di fare da intermediario tra i caporegime. Tornato a casa, Tony apprende da Carmela che Gloria Trillo, la sua ex amante, si \u00e8 impiccata. Travolto dai sensi di colpa, dopo aver attaccato la dott. Melfi per averlo tenuto all'oscuro del fatto, inizia, per reazione, a dispensare favori a destra e manca. In particolare, insiste per farsi coinvolgere da Artie Bucco in un prestito da 50\u00a0000 dollari per un nebuloso affare d'importazione di vino dalla Francia. La cosa va a rotoli ben presto, per l'inadeguatezza di Artie a comportarsi da criminale provetto.\n\"Cinici idealisti\".\nTrama.\nPaulie esce di galera e Tony si adopera per rendergli la vita facile nel suo rientro. Mentre tra Carmela e Furio continua il palese flirt, Adriana, credendo che la legge dia alle mogli la facolt\u00e0 di non testimoniare contro il proprio marito, cerca di convincere Chris a sposarsi, dopo avergli rivelato di non poter avere figli. Per il debole Chris la notizia \u00e8 devastante e si rifugia ancor di pi\u00f9 nella droga. L'FBI si interessa della cosa e l'agente Senseverino contatta Adri mettendole fretta e paura. \nTony e Ralph entrano in una speculazione immobiliare suggerita da Brian Cammarata: viene coinvolto il consigliere Ronald Zellman che si scopre avere una relazione con l'ex fiamma di Tony, Irina. Quando Tony lo viene a sapere i rapporti tra i due si guastano, nonostante il buon esito dell'affare.\n\"Donne e cavalli\".\nTrama.\nPaulie porta la madre alla Casa di Riposo \"Green Grove\", dove per\u00f2 non \u00e8 ben accolta da alcune \"amiche\" che la emarginano: si trova cos\u00ec costretto a prendere la situazione di petto, e fa riempire di botte il figlio di una delle donne.\nNel frattempo, Ralph presenta a Tony la sua nuova fiamma, Valentina: la ragazza, italo-cubana, fa subito colpo su Tony e i due presto finiscono a letto. Valentina confida a Tony che Ralph \u00e8 un pervertito e che i due non hanno un rapporto sessuale in modo \"normale\". Furio si reca a Napoli al funerale del padre, e confida allo zio, anch'egli invischiato nella mafia, la sua attrazione verso Carmela, che sembra ormai corrisposta. Carmela, da parte sua, dopo aver trovato un'unghia finta di Valentina tra gli indumenti di Tony non riesce a far finta di niente di fronte all'ennesimo tradimento del marito, e si \"vendica\" sottraendo a Tony quarantamila dollari dal contenitore in giardino.\n\"Sbagli imperdonabili\".\nTrama.\nAll'uscita da un'udienza, zio Junior rotola gi\u00f9 per le scale del tribunale e subisce una commozione cerebrale: Tony cerca di approfittare della situazione per mandare a monte il processo. Nel frattempo Justin, il figlio di Ralph, giocando con un amico viene colpito da una freccia e finisce in coma. Il padre non si d\u00e0 pace. In un momento di confidenze, Tony rivela a Ralph di frequentare la sua ex, Valentina: Ralph sembra infischiarsene, ma di l\u00ec a poco avviene un incendio alle scuderie dove perde la vita Pie-O-My, il cavallo da corsa che Tony mantiene in societ\u00e0 con Ralph, e Tony sospetta subito che ci sia Ralph dietro l'incidente. Cos\u00ec lo affronta di petto; tra i due nasce una colluttazione che termina con il soffocamento di Ralph ad opera di Tony. Successivamente Tony chiama il nipote Christopher con il quale poi occulter\u00e0 il cadavere di Ralph.\n\"Schiavo dell'eroina\".\nTrama.\nChristopher, strafatto di eroina, uccide accidentalmente il cane di Adriana. In seguito, mentre \u00e8 in cerca di droga, viene rapinato e malmenato da spacciatori; rientrato a casa malconcio, Adriana prova ad aiutarlo mostrandogli l'opuscolo di una comunit\u00e0 di recupero ma il fidanzato reagisce violentemente picchiandola, poi esce a procurarsi altra droga. Tony e il resto della famiglia organizzano una seduta con Chris per affrontare il problema, ma in breve l'incontro degenera in una rissa; esasperato dalla condotta del nipote, Tony lo obbliga ad entrare in una comunit\u00e0 per disintossicarsi. La scomparsa di Ralph allarma gli altri membri del clan i quali, convinti che sia stato Tony a farlo fuori, iniziano a temere per la propria incolumit\u00e0. Furio, di ritorno dall'Italia dove ormai si sente un estraneo, cerca di tenere le distanze da Carmela per nascondere i suoi sentimenti verso la donna del boss. \n\"Finale d'analisi\".\nTrama.\nDopo 4 anni di analisi Tony ritiene ormai inutili le sedute con la dottoressa Melfi e decide di interromperle. Gli attriti tra Famiglia DiMeo e Famiglia Lupertazzi si aggravano fino ad arrivare alle rappresaglie per questioni economiche irrisolte; Paulie nella vicenda \u00e8 impegnato a tenere un piede in due scarpe. Janice, presenza costante a fianco di Bobby Baccalieri e dei suoi figli, reclama per s\u00e9 le attenzioni che Bobby continua a dedicare alla defunta moglie. La Corte respinge la richiesta di archiviazione per inidoneit\u00e0 mentale presentata dagli avvocati di Corrado e ordina la prosecuzione del processo a carico dell'anziano boss. \n\"Ritorsioni\".\nTrama.\nTony comunica a Carmela di aver organizzato una vacanza da sogno per loro due ma la donna, imbarazzata dalla presenza di Furio, accampa scuse pur di non muoversi da casa. Furio pensa per un attimo di uccidere Tony quando, al termine di una serata passata al casin\u00f2, sono entrambi vicini alle pale di un elicottero. Il mattino dopo Furio non si presenta a casa Soprano per fare da autista a Tony e Carmela viene a sapere che l'italiano ha messo la propria casa in vendita ed \u00e8 tornato in Italia. La donna, depressa per la fine di un amore mai sbocciato e gelosa per l'indipendenza della figlia, si sfoga discutendo in continuazione con Meadow. Johnny Sack presenta a Tony una proposta irricevibile per la spartizione degli appalti edilizi; il boss \"risponde\" ordinando la devastazione del nuovo ristorante dei Lupertazzi, scatenando cos\u00ec l'ulteriore ritorsione del clan newyorkese che manda i sindacati a far chiudere il cantiere del Riverfront Esplanade. Paulie parlando con Carmine scopre di non essere affatto accreditato presso il clan Lupertazzi come gli aveva fatto intendere Johnny e teme che il suo doppio gioco possa costargli caro. Gli uomini di Tony spaventano un giurato al fine di orientare in loro favore il processo a cui \u00e8 sottoposto Corrado.\n\"Scene da un matrimonio\".\nTrama.\nChristopher termina la riabilitazione nella comunit\u00e0 di recupero e all'uscita lo attendono per sorvegliarlo sia Patsy Parisi (per conto di Tony) sia l'FBI. Johnny Sack \u00e8 nervoso perch\u00e9 la chiusura dell'Esplanade, ordinata da Carmine per danneggiare gli affari di Tony, sta facendo perdere soldi anche a lui; Johnny si mette allora d'accordo con Tony per togliere di mezzo Carmine e definire i termini dei futuri affari tra le rispettive famiglie; Tony comunica il piano segreto solo ai fedelissimi Silvio e Christopher e prepara l'attentato. Carmine, fiutata l'aria pesante, si rende disponibile a trattare riducendo di molto le sue pretese sugli appalti edilizi e cos\u00ec facendo si salva la vita. La giuria del processo a Corrado non riesce ad arrivare a un verdetto unanime in quanto uno dei giurati, avvicinato in precedenza dagli uomini di Tony, \u00e8 angosciato dalle conseguenze di un giudizio di colpevolezza; il giudice constatato lo stallo si vede costretto ad annullare il processo. Il malessere di Carmela, dovuto alla partenza di Furio, si trasforma in sorriso quando Tony decide di comprare una splendida casa sulla costa (la casa si chiama Whitecaps, da cui il titolo originale dell'episodio). Nella donna il buonumore lascia presto il posto alla rabbia quando Irina le telefona per informarla del tradimento di Tony con sua cugina Svetlana: dopo vent'anni di tradimenti Carmela non \u00e8 pi\u00f9 disposta a sopportare l'infedelt\u00e0 di Tony e chiede al marito di andarsene da casa. L'imminente separazione convince Tony a recedere dall'acquisto di Whitecaps."}
{"id": "1499990", "revid": "828781", "url": "https://it.wikipedia.org/wiki?curid=1499990", "title": "Miguel Poblet", "text": "Professionista tra il 1945 ed il 1962, vinse due edizioni della Milano-Sanremo e fu il primo corridore capace di vincere almeno una tappa in tutti i grandi Giri nella stessa stagione.\nCarriera.\nPass\u00f2 professionista nel 1945, quando aveva solo 17 anni. Velocista, vinse in Italia le gare pi\u00f9 importanti del suo palmar\u00e8s: 2 volte la Milano-Sanremo, nel 1957, primo spagnolo a vincere la \"Classicissima\", e nel 1959, oltre ad un secondo posto nel 1958, dietro Rik Van Looy. Vinse anche ben venti tappe al Giro d'Italia. Colse inoltre tre successi di tappa al Tour de France e altrettanti alla Vuelta a Espa\u00f1a.\nNel 1956 fu il primo atleta capace di vincere nella stessa stagione almeno una tappa in tutti i grandi Giri e due anni dopo fu il primo spagnolo a salire sul podio di tre classiche monumento nello stesso anno: Milano-Sanremo, Parigi-Roubaix e Giro di Lombardia."}
{"id": "1499991", "revid": "1318658", "url": "https://it.wikipedia.org/wiki?curid=1499991", "title": "Episodi de I Soprano (quinta stagione)", "text": "La quinta stagione de \"I Soprano\" \u00e8 andata in onda negli USA dal 7 marzo al 6 giugno 2004 sulla rete HBO. In Italia \u00e8 stata trasmessa su canale 5 dal 23 giugno al 17 settembre 2005.\n\"Corteggiamento spietato\".\nTrama.\nDopo la separazione dei coniugi Soprano, Tony si \u00e8 trasferito nella casa dove viveva la madre e le tradizionali cene di famiglia domenicali si tengono ora a casa dei neo-sposi Janice e Bobby, senza la presenza di Carmela. Al rientro a casa, Carmela e Anthony trovano un orso nero in giardino, attirato dal mangime per le anatre lasciato da Tony. Il giorno seguente, mentre Tony \u00e8 a casa, l'orso ritorna ed \u00e8 il pretesto per un nuovo litigio tra marito e moglie. Uscito di prigione dopo vent'anni di reclusione, il vecchio boss Feech La Manna chiede a Tony e Corrado di poter tornare in gioco. Riaffiorano le tensioni tra Christopher e Paulie, prima quando rivangano la storia della caccia al russo, poi a una cena degli uomini del clan con le rispettive amanti. Tony, ispirato dalla visione del film Il principe delle maree, decide di riallacciare i rapporti con la dottoressa Melfi sotto una nuova prospettiva invitandola a cena; al rifiuto da parte della dottoressa per motivi deontologici, Tony le chiede allora di riprendere la terapia ma in realt\u00e0 la seduta \u00e8 solo una scusa per avvicinarla e chiederle di iniziare una relazione. Durante un pranzo al golf club, Carmine Lupertazzi ha un infarto e viene ricoverato in ospedale in gravi condizioni. \n\"Il cugino di Tony\".\nTrama.\nMentre l'FBI continua ad indagare senza sosta sulle attivit\u00e0 mafiose della Famiglia sfruttando come fonti d'informazione Ray Curto, Adriana e Jack Massarone, Tony si mette in affari con quest'ultimo su un commercio di airbag usati. Tony Blundetto, cugino di Tony Soprano, esce di galera dopo 15 anni e intende mettersi in affari puliti come massoterapista; Tony si dimostra all'inizio riluttante, quindi accetta e gli trova impiego nella lavanderia del coreano Kim. Carmine Lupertazzi muore e si viene a creare un vuoto di potere tra i vari capitani e fra gli esponenti della cosca newyorkese, tra cui l'appena liberato Phil Leotardo schieratosi a favore di Johnny Sack. Quando Tony scopre che Massarone \u00e8 anch'egli un informatore, lo fa fuori senza piet\u00e0.\n\"Conflitti nelle famiglie\".\nTrama.\nPaulie entra in conflitto con Feech La Manna per la spartizione dei lavori di giardinaggio nel quartiere. Lorraine Calluzzo, dopo la morte di Carmine Lupertazzi, sceglie di entrare nella fazione di Little Carmine occupandosi della riscossione del pizzo assieme al suo giovane amante Jason Evanina; Phil Leotardo, schieratosi dalla parte di Johnny Sack, minaccia di ucciderla se non accetta di passare dalla loro parte; Tony, chiamato a fare da mediatore da Angelo Garepe, propone un triumvirato al comando della famiglia Lupertazzi composto dallo stesso Angelo, Little Carmine e Johnny Sack, ma l'idea non piace per niente a quest'ultimo. Corrado intanto in stato confusionale scappa di casa e vaga per la citt\u00e0, venendo fermato dalla polizia.\n\"La mossa migliore\".\nTrama.\nLorraine Calluzzo, per non aver voluto sottostare all'avvertimento di Johnny Sack, viene barbaramente uccisa assieme al fidanzato Jason Evanina da Billy Leotardo. Di conseguenza, Little Carmine e Angelo Garepe intendono vendicare l'omicidio della donna, scatenando cos\u00ec una guerra all'interno della Famiglia. Tony consente di far gestire la bisca dei vip da Feech La Manna, ma questi approfitta dei discorsi carpiti al tavolo da gioco per derubare un amico di Tony; in seguito Feech si offre di ricoverare nel proprio garage un carico di tv rubate da Christopher, ma viene scoperto da un agente e condotto in prigione. In realt\u00e0 si tratta di un'imboscata di Tony che vuole liberarsi della presenza problematica di Feech. Il rapporto tra Anthony Jr. e Carmela si guasta: la madre \u00e8 stanca di fare la parte del genitore severo e cos\u00ec si adopera affinch\u00e9 il ragazzo si trasferisca a vivere a casa di Tony, dove abita anche Artie Bucco.\n\"Chiacchiere pericolose\".\nTrama.\nAdriana soffre della sindrome del colon irritabile, causata dallo stress per la collaborazione con l'FBI; Tony si fa asportare un piccolo tumore in fronte. I due si intrattengono a parlare dei reciproci malanni e hanno un accenno di flirt. Tony decide cos\u00ec di tornare in analisi dalla dottoressa Melfi per frenare le sue pulsioni. Dopo una serata al Crazy Horse, mentre Christopher \u00e8 in Carolina del Nord per lavoro, Tony riaccompagna Adriana a casa e i due hanno un incidente stradale: il boss ne esce illeso, la ragazza malconcia. Christopher, rientrato in citt\u00e0, scopre l'accaduto e diviene pazzo di gelosia, anche perch\u00e9 il pettegolezzo circola incontrollato tra gli affiliati; infuriato picchia Adriana, la caccia di casa e riprende a bere. Poi si presenta ubriaco al Bada Bing, dove spara all'auto di Tony e lo minaccia brandendo una pistola. Tony e i suoi uomini immobilizzano Christopher e lo picchiano, il boss non ha tollerato l'affronto e gli punta la pistola contro ma Tony Blundetto lo convince a risparmiare il ragazzo e riesce a farli riappacificare.\n\"Rabbia repressa\".\nTrama.\nMentre Carmela inizia una relazione con il prof. Robert Wegler, preside della scuola di A.J., Tony Blundetto si dedica anima e corpo allo studio per conseguire il diploma di massoterapista. Il suo datore di lavoro coreano, superate alcune diffidenze iniziali, comincia a vedere in Tony una persona tenace e dedita al sacrificio: gli propone cos\u00ec di aprire assieme un salone di massaggi. Tony B. ne \u00e8 entusiasta: supera l'esame e comincia a ristrutturare un vecchio negozio per creare il suo salone. Tutto gli gira alla grande, addirittura una sera trova per strada una borsa con 12.000 dollari (soldi che, in breve tempo, dilapida ai tavoli da poker). Carmela intanto prosegue la sua relazione clandestina col preside, il quale per fare felice la sua amante fa pressioni sul professore di matematica di Anthony Jr. La relazione dura poco: ben presto il preside si fa prendere da scrupoli e si convince di essere stato usato da Carmela al solo scopo di favorire il figlio nella sua carriera scolastica e cos\u00ec decide di troncare di netto la relazione. Tony B, esausto dalla situazione in cui si \u00e8 cacciato col salone di massaggi, litiga furiosamente con il coreano e fa a pezzi il locale.\n\"L'amante\".\nTrama.\nAl cimitero per il funerale di zia Concetta, Tony vede una distinta signora seduta di fronte alle tombe dei suoi genitori: incuriosito, si avvicina e scopre che si tratta di Fran Felstein, l'amante di suo padre, Johnny Boy. L'anziana signora narra a Tony molti ricordi e svela aspetti di Johnny Boy che il figlio non conosceva, raccontando della loro relazione, durata anni.\nNel frattempo, Chris, che si tiene lontano da alcol e droga, per dare una mano all'amico sceneggiatore J.T., lo coinvolge nel giro della bisca dei Soprano: J.T. perde ogni avere e comincia a farsi prestare denaro da Chris.\n\"Festa di compleanno\".\nTrama.\nViene organizzata una festa a casa di Carmela, per festeggiare il 75\u00ba compleanno di suo padre. Il padre di Carmela, spinto dalla grande stima che nutre verso Tony, chiede a Carmela se anche Tony appunto possa prendervi parte. Carmela riesce a convincere Tony. Dopo la festa, mentre gli amici stretti di Tony sono in piscina a divertirsi con Meadow ed Anthony Jr., Tony prova a riavvicinarsi a Carmela. Decide di lanciarla scherzosamente in piscina. Carmela sembra stare al gioco. Quando poi tutti gli altri lasciano la piscina, Tony le si avvicina e prova a baciarla. Carmela indietreggia con la testa, per\u00f2 dopo qualche secondo decide di concedersi al palese corteggiamento dell'ex marito.\n\"Vita da cantiere\".\nTrama.\nLe indiscrezioni che vedono Tony Blundetto coinvolto nell'omicidio di Joey Peeps arrivano a Johnny Sack che vuole entrare in guerra contro Little Carmine. Meadow vive un periodo di stallo nella sua relazione. Intanto Carmela scopre che Tony ha fatto di tutto per renderle impossibile l'assunzione di un avvocato per il divorzio. Tony si sente anche colpevole per l'incarcerazione di suo cugino e ne discute con la dottoressa Melfi.\n\"Nervi saldi\".\nTrama.\nJanice \u00e8 in terapia per cercare di controllare gli scatti di ira. Tony e Carmela sono ancora in conflitto, i due per\u00f2 cercano ugualmente di organizzare insieme una festa per il fidanzamento di Meadow. Tony B. e Christopher, durante un viaggio in campagna per recuperare alcuni cadaveri compromettenti, si ritrovano a ricordare il periodo della loro infanzia, cosa che appiana i contrasti esistenti tra i due cugini.\n\"Sogni angoscianti\".\nTrama.\nValentina, l'amante di Tony, mentre si appresta a preparagli delle uova strapazzate \u00e8 vittima di un incidente domestico: i suoi vestiti prendono fuoco e riporter\u00e0 lesioni sulla parte sinistra del volto con ustioni di secondo grado. Tony andr\u00e0 in ospedale rassicurandola sulla copertura delle spese mediche. Pi\u00f9 tardi, Angelo Garepe viene brutalmente assassinato da Phil e Billy Leotardo per essere stato uno dei mandanti dell'omicidio del soldato dei Lupertazzi Joey Peeps. Intanto Tony prende una stanza all'Hotel Plaza a New York, dove incontra per caso la Dottoressa Melfi. Giunta la sera, Tony verr\u00e0 avvertito da Silvio dell'omicidio di Angelo e tenter\u00e0 di mettersi in contatto con suo cugino Tony B (amico fraterno di Angelo durante la detenzione in carcere) in tutti i modi, ma senza successo. Si metter\u00e0 poi a dormire e inizier\u00e0 una serie di sogni che durer\u00e0 gran parte dell'episodio (in assoluto, la sequenza onirica pi\u00f9 lunga di tutte e 6 le stagioni) in cui incontrer\u00e0 buona parte dei suoi collaboratori defunti per \"motivi di affari\" e non.\nViene svegliato dalla Reception dell'albergo, per una visita, e viene raggiunto dal nipote Chris, che lo mette al corrente che suo cugino Tony B ha ucciso Billy Leotardo e ferito il fratello Phil per vendicare Angelo.\n\"Confessioni pericolose\".\nTrama.\nAdriana \u00e8 sempre pi\u00f9 sotto pressione dei federali. La ragazza prova a resistere e cerca di convincere Christopher ad entrare nel programma di protezione dei testimoni. A questo punto Christopher organizza la \"scomparsa\" della ragazza, che viene uccisa da Silvio Dante. Tony e Carmela cercano un accordo per tornare insieme e per questo organizzano un nuovo progetto immobiliare per Carmela. Johnny Sack lancia un ultimatum a Tony affinch\u00e9 gli consegni il cugino Tony B.\n\"Scelta obbligata\".\nTrama.\nPhil Leotardo inizia a far pressione su Johnny Sack per ottenere vendetta. In occasione del compleanno di Ray Curto, che continua a collaborare con l'FBI, Tony annuncia ai suoi uomini che non intende consegnare suo cugino a Phil poich\u00e9 vuole torturarlo. L'ostruzionismo di Tony si ripercuote su Christopher, costretto a nascondersi, e, soprattutto, Benny Fazio, che viene malmenato da Phil all'esterno del Crazy Horse. Questo episodio spinge il boss, pieno di dubbi e rimorsi, a rivedere la sua scelta: sar\u00e0 proprio lui a uccidere suo cugino Tony Blundetto nella vecchia casa dello zio Pat, per poi consegnarlo a Johnny. L'epilogo della faccenda scontenta Phil, desideroso di vendicare personalmente la morte del fratello, mentre i due boss trovano un accordo per porre fine alle ostilit\u00e0. Al termine dell'incontro tra i due, per\u00f2, Johnny Sack viene arrestato dall'FBI."}
{"id": "1499995", "revid": "106990", "url": "https://it.wikipedia.org/wiki?curid=1499995", "title": "Ca' Dario", "text": "Ca' Dario \u00e8 un palazzo di Venezia, situato al civico 353 nel sestiere di Dorsoduro, che si affaccia direttamente sul Canal Grande. L'edificio \u00e8 famoso per la presunta maledizione che graverebbe su di esso: secondo la leggenda, infatti, i suoi proprietari sarebbero destinati a fare bancarotta o a morire di morte violenta.\nStoria.\nL'edificio venne commissionato all'architetto Pietro Lombardo nel 1479 da Giovanni Dario come dote nuziale per la propria figlia Marietta, promessa sposa di Vincenzo Barbaro, un ricco mercante di spezie proprietario dell'omonimo palazzo in Campo San Vio. Giovanni Dario, un borghese di origini dalmate, svolgeva importanti mansioni per la Repubblica di Venezia: fu mercante, notaio della cancelleria ducale, segretario ducale e si guadagn\u00f2 l'appellativo di \"salvatore della patria\" dopo che, nel 1479, riusc\u00ec a negoziare un accordo di pace con i turchi.\nNel 1494, alla morte di Giovanni Dario, il palazzo venne ereditato da sua figlia Marietta e poi pass\u00f2 a Vincenzo Barbaro. La famiglia Barbaro rimase in possesso del palazzo fino all'inizio del XIX secolo, quando Alessandro Barbaro (1764-1839), membro dell'ultimo Consiglio dei Dieci della Repubblica di Venezia e consigliere aulico del Tribunale Supremo di Verona, vendette il palazzo ad Arbit Abdoll, un commerciante armeno di pietre preziose.\nCa' Dario viene spesso descritta come uno dei palazzi pi\u00f9 caratteristici di Venezia, spesso paragonato alla Ca' d'Oro. La sua strana bellezza colp\u00ec l'interesse di John Ruskin, che ne descrisse le decorazioni marmoree con dovizia di particolari. Il retro del palazzo, dipinto di rosso, si affaccia su Campiello Barbaro.\nNel 1908 Claude Monet utilizz\u00f2 Ca' Dario come soggetto per una serie di dipinti tipicamente impressionisti: tutti dalla stessa prospettiva, ma con condizioni di luce diverse. Uno degli ultimi interventi di restauro, sistemazione e arredo degli interni \u00e8 stato eseguito nel 1977 da Giorgio Pes, arredatore del film \"Il Gattopardo\".\nArchitettura.\nLa slanciata e asimmetrica facciata sul Canal Grande, contraddistinta da una larghezza limitata di circa 10 metri, pende su un fianco a causa di un cedimento strutturale e presenta elementi di chiara matrice rinascimentale, in contrasto con le altre facciate che mantengono lo stile gotico allora ancora diffuso a Venezia. \u00c8 completamente decorata con marmi policromi e pietra d'Istria, alternati in ottanta medaglioni circolari. Il piano terra presenta due monofore e un portale ad acqua, mentre ciascuno dei piani superiori \u00e8 illuminato da una quadrifora e da una monofora.\nI camini, in tipico stile veneziano, sono fra i pochi esemplari originali dell'epoca sopravvissuti fino ad oggi. La balconata neogotica venne aggiunta nel XIX secolo. Alla base dell'edificio \u00e8 presente l'iscrizione (in latino, \"Giovanni Dario, in onore del genio della citt\u00e0\").\nInternamente l'edificio \u00e8 contraddistinto da un ampio atrio con vera da pozzo in marmo, da una scala marmorea finemente decorata che conduce ai piani nobili e da una fontana interna di ispirazione orientale, collocata in una stanza che ricalca lo stile moresco nella decorazione e nella forma delle finestre. La facciata posteriore, dall'aspetto chiaramente gotico ristrutturato, appare disomogenea: la caratteristica tinta rossa fa da collante per un insieme di camini, altane, finestrelle gotiche e logge.\nLa presunta maledizione.\nLa bellezza architettonica di Ca' Dario contrasta con la sua fama di \"palazzo maledetto\", nomea conferitale dal tragico destino che ha accomunato molti dei suoi proprietari. Secondo una presunta maledizione che graverebbe sulla casa, infatti, i proprietari di Ca' Dario sarebbero destinati a finire sul lastrico o a morire di morte violenta.\nMarietta, la figlia di Giovanni Dario, si suicid\u00f2 a seguito al tracollo finanziario del marito Vincenzo Barbaro, che mor\u00ec accoltellato. Tragica fine anche per il loro figlio Giacomo, che mor\u00ec in un agguato a Candia, nell'isola di Creta. Queste tre morti fecero scalpore fra i veneziani, che anagrammarono l'iscrizione posta sulla facciata, trasformandola da a (in latino, \"Io genero sotto una insidiosa rovina\").\nI discendenti della famiglia Barbaro ereditarono il palazzo fino all'inizio del XIX secolo, quando Alessandro Barbaro lo vendette ad Arbit Abdoll, un commerciante armeno di pietre preziose, che fece bancarotta poco dopo aver preso possesso della dimora. Abdoll, nel 1838, fu costretto a vendere Ca' Dario per 480 sterline all'inglese Rawdon Brown, il quale, a sua volta, lo rivendette quattro anni dopo per mancanza di denaro per ristrutturarlo. L'edificio venne poi acquistato da un conte ungherese e poi rivenduto a un ricco irlandese, tale signor Marshall, per essere comprato nel 1896 dalla contessa Isabelle Gontran de la Baume-Pluvinel, che lo fece restaurare, e dalla sua amica Augustine Bulteau.\nOspit\u00f2 il poeta francese Henri de R\u00e9gnier, invitato dalla contessa de la Baume-Pluvinel, finch\u00e9 una grave malattia ne interruppe i soggiorni veneziani. Nel dopoguerra Ca' Dario fu acquistata da Charles Briggs, un miliardario americano, che fu per\u00f2 costretto a fuggire da Venezia a causa delle continue voci sulla sua omosessualit\u00e0, rifugiandosi in Messico, dove il suo amante si suicid\u00f2.\nRimasta a lungo senza proprietario, nel 1964 l'acquisto fu proposto al tenore Mario Del Monaco, il quale per\u00f2 non lo prese in considerazione proprio per via delle voci sui proprietari precedenti.\nPochi anni dopo Ca' Dario venne acquistata dal conte torinese Filippo Giordano delle Lanze, il quale fu ucciso all'interno del palazzo, nel 1970, da un marinaio croato di nome Raul Blasich, con il quale intratteneva una relazione. Blasich, in seguito, fugg\u00ec a Londra, dove venne a sua volta assassinato.\nIl palazzo fu poi acquistato da Christopher \"Kit\" Lambert, manager del complesso rock \"The Who\", innamoratosi del suo aspetto romantico e malinconico. In tale ambiente la sua dipendenza dagli stupefacenti si aggrav\u00f2 a tal punto da minare, nel 1974, i suoi rapporti con la band, da causare il suo arresto per detenzione di droga e da favorire il suo tracollo finanziario. Pur sostenendo di non credere alla \"maledizione\", Lambert aveva confidato ad alcuni amici di dormire nel chiosco dei gondolieri del vicino Hotel Gritti per \u00absfuggire ai fantasmi che nel Palazzo lo perseguitavano\u00bb.\nNel 1978, tre anni prima della sua morte, Kit Lambert vendette Ca' Dario a un uomo d'affari veneziano, Fabrizio Ferrari, che vi si trasfer\u00ec con la sorella Nicoletta, la quale mor\u00ec in uno strano incidente stradale senza testimoni. Fabrizio Ferrari, dopo poco tempo, fu coinvolto in un crack finanziario e venne anche arrestato con l'accusa di aver picchiato una modella. Alla fine degli anni ottanta il palazzo venne acquistato dal finanziere Raul Gardini, intenzionato a farne dono alla figlia. Gardini, dopo una serie di rovesci economici e il coinvolgimento nello scandalo di Tangentopoli, si suicid\u00f2 nel 1993 in circostanze mai del tutto chiarite.\nDopo la morte di Gardini nessuno volle pi\u00f9 comprare Ca' Dario, al punto che la prima societ\u00e0 di intermediazione che aveva ricevuto il mandato per la vendita si arrese e rimise l'incarico. Alla fine degli anni novanta il regista e attore Woody Allen pareva intenzionato all'acquisto dell'edificio, ma desistette. Nel 2002, una settimana dopo aver affittato Ca' Dario per una vacanza a Venezia, il bassista John Entwistle mor\u00ec di infarto. Nel 2006 la propriet\u00e0 pass\u00f2 a una societ\u00e0 americana in rappresentanza di un acquirente ignoto ed \u00e8 attualmente in fase di restauro."}
{"id": "1499996", "revid": "1155", "url": "https://it.wikipedia.org/wiki?curid=1499996", "title": "Sphyrna", "text": ""}
{"id": "1500002", "revid": "767487", "url": "https://it.wikipedia.org/wiki?curid=1500002", "title": "Iv\u00e1n S\u00e1nchez-Rico Soto", "text": "Carriera.\nNella sua carriera, Riki ha giocato con Real Madrid B, Getafe, Deportivo de La Coru\u00f1a e Granada."}
{"id": "1500004", "revid": "486946", "url": "https://it.wikipedia.org/wiki?curid=1500004", "title": "Getafe C.F.", "text": ""}
{"id": "1500013", "revid": "465169", "url": "https://it.wikipedia.org/wiki?curid=1500013", "title": "Riki", "text": "Riki si pu\u00f2 riferire a:"}
{"id": "1500018", "revid": "164044", "url": "https://it.wikipedia.org/wiki?curid=1500018", "title": "S\u00e1vio Bortoloni Pimentel", "text": ""}
{"id": "1500019", "revid": "1318658", "url": "https://it.wikipedia.org/wiki?curid=1500019", "title": "Episodi de I Soprano (sesta stagione)", "text": "La sesta stagione de \"I Soprano\", negli USA, \u00e8 stata divisa in 2 parti dalla rete HBO e trasmessa a 10 mesi di distanza una dall'altra. \nLa parte 1 \u00e8 andata in onda dal 12 marzo 2006 al 4 giugno 2006; la parte 2 dall'8 aprile 2007 al 10 giugno 2007.\nLa seconda parte della sesta stagione si \u00e8 aggiudicata i principali Emmy Awards del 2007.\n\"Stato confusionale\".\nTrama.\nLo Zio Junior, ormai vittima dell'alzheimer e divenuto paranoico all'idea che Little Pussy (Malanga) voglia ucciderlo, preoccupa tutti i parenti: Janice vorrebbe portarlo nella casa di cura in cui \u00e8 stata ricoverata la madre ma Tony si oppone ritenendolo uno di famiglia. Eugene Pontecorvo dopo aver ricevuto una cospicua somma di denaro in eredit\u00e0, decide con la moglie di trasferirsi a Miami, decisione che si vede negare da Tony, e parallelamente dall'FBI che lo ricontatta poich\u00e9 lo rivorrebbe come infiltrato dopo la scomparsa di Ray Curto, morto a causa di un attacco di cuore proprio mentre parlava con l'agente Sanseverino. Dopo aver litigato con la moglie sull'impossibilit\u00e0 del trasferimento, e sotto forte stress anche a causa del figlio drogato, Eugene decide di togliersi la vita la sera stessa, impiccandosi. Non trovando nessuno che accudisca lo Zio, Tony si reca personalmente ad accudire l'anziano, ma mentre \u00e8 in cucina a preparare la cena, Corrado, scambiandolo per Pussy, gli spara a bruciapelo in pieno petto. Agonizzante, Tony riesce faticosamente a trascinarsi al telefono e a chiamare il 911, prima di svenire.\n\"Un'altra vita\".\nTrama.\nTony si risveglia nella camera di un hotel; si reca a bere al bar e quindi si dirige a una conferenza di lavoro. Qui si accorge di aver scambiato portafoglio e valigetta con un'altra persona e quindi di non poter assistere alla conferenza stessa e neppure tornare a casa. La sera, mentre cerca di iniziare una relazione extra-coniugale con una donna conosciuta nello stesso bar dell'hotel, un elicottero li illumina con il faro abbagliandoli. In realt\u00e0 si tratta della lampada dell'ospedale in cui il boss \u00e8 ricoverato con un'enorme ferita aperta allo stomaco, tenuto in coma farmacologico per prevenire danni ulteriori in attesa della completa guarigione. Senza il capo a impartire ordini, la situazione viene gestita da Silvio. A.J., prima restio nel vegliare sul padre in coma, dopo essersi deciso a passare una notte accanto al letto d'ospedale, giura vendetta contro colui che ha commesso il fatto. Appena uscito dalla stanza e ricevute le gratitudini della madre, svela alla stessa di essere stato espulso da scuola e di non avere quindi pi\u00f9 alcuna speranza di entrare nell'universit\u00e0 che desiderava. Lo Zio Junior intanto \u00e8 stato arrestato dalla polizia e sottoposto a interrogatorio per verificare sia la sua salute mentale, sia l'effettiva veridicit\u00e0 dei fatti accaduti. Tony, che continua a \"vivere\" nella realt\u00e0 immaginaria, affitta una camera di un albergo con il nome falso riportato nel portafoglio, si siede sul letto a fissare un faro in lontananza e, dopo una caduta, scopre di essere affetto dal morbo di Alzheimer.\n\"Un solo capo\".\nTrama.\nTony continua la sua \"finta\" vita nel sogno scoprendo di essere malato di Alzheimer e che l'uomo proprietario della valigetta in suo possesso ha in programma una cerimonia di famiglia poco distante dall'hotel in cui alloggia. Nella vita reale Silvio capisce quanto sia complicata la vita da Boss ricominciando a soffrire lievemente di asma fino a quando, una mattina, viene portato d'urgenza in ospedale in ambulanza dalla sua abitazione in seguito a una crisi. Bobby e Vito continuano a litigare su a chi spettino le operazioni dell'ex territorio di Junior. Tony, nel sogno, si reca alla riunione di famiglia in una enorme villa circondata da boschi; qui viene accolto nel piazzale da suo cugino Tony B., i due per\u00f2 sembrano completi estranei, e il cugino lo invita a entrare nella villa gremita di gente specificando che \"...sono tutti li per dargli il benvenuto...\" e che sta tornando a casa; titubante Tony si avvia verso l'ingresso, dove gli sembra di scorgere una figura femminile conosciuta, prima di essere fermato da delle voci provenienti dalle foreste tutt'intorno: sono le voci di Meadow e Carmela che lo chiamano disperate. Il Boss si gira verso la porta della villa e viene nuovamente accecato da una luce bianca dalla quale compaiono i volti, in lacrime, delle donne che lo chiamavano poco prima; le due stanno piangendo poich\u00e9 l'uomo si \u00e8 appena risvegliato dal coma credendo di essere morto. La villa rappresentava il trapasso, e Tony, se avesse varcato la soglia d'ingresso, si sarebbe ricongiunto con i cari gi\u00e0 defunti.\n\"Un'amara verit\u00e0\".\nTrama.\nPaulie viene convocato in un convento di suore da sua zia, ormai sul letto di morte, la quale gli rivela di essere in realt\u00e0 sua madre ma che non ha potuto accudirlo per via della sua vocazione alla Chiesa e che \u00e8 stato dunque adottato dalla sorella per nascondere la vergogna alla famiglia. Appena uscito dal convento l'uomo si precipita da quella che lui reputava sua madre per avere conferma di ci\u00f2 di cui \u00e8 venuto a conoscenza; La donna conferma tutto nei dettagli e questo scatena l'ira di Paulie che la ripudia come madre, rimanendo cos\u00ec sconvolto da non andare neppure al funerale della vera madre, mancata pochi giorni dopo il loro incontro. Tony, ormai ripresosi dal coma, viene sottoposto all'ultima operazione per chiudere la ferita allo stomaco e, ancora prima di poter camminare da solo, riprende il suo ruolo di Boss della famiglia ricominciando ad avere contatti con i vari affiliati. Dopo pochi giorni viene anche dimesso dall'ospedale e ritorna a casa, sedendosi sulla poltrona a bordo piscina a fissare il cielo, convinto che dopo l'accaduto ogni giorno da vivere sia un dono.\n\"Matrimonio in catene\".\nTrama.\nJohnny Sack, in carcere, chiede di uscire per assistere al matrimonio della figlia. Il giudice gli concede un permesso di sei ore ed una scorta; Sfortunatamente il tempo a sua disposizione si esaurisce nel momento in cui gli sposi, saliti in auto, si avviano verso la luna di miele, venendo cos\u00ec portato via di forza dai federali, rovinando gli ultimi momenti del felice giorno di festa. Vito viene scoperto in un bar per omosessuali da alcuni elementi minori della banda, di passaggio per le solite riscossioni, e pensa al suicidio. Junior, ormai dichiarato insano di mente, viene trasferito in un carcere per persone con disturbi mentali. Tony ricomincia ad avere delle sedute con la Dott.sa Melfi ed inizia a credere che la sua banda, dopo il passato trascorso in ospedale, inizi a dubitare di lui e delle sue capacit\u00e0 ed \u00e8 per questo motivo che picchia violentemente, e senza nessuna motivazione valida, il nuovo ragazzo scelto per fargli da scorta; Il tutto avviene di fronte ai membri principali della banda; Il Boss, dopo aver atterrato il ragazzo, si precipita in bagno per sciacquarsi, salvo poi iniziare a rigettare sangue nel water. \n\"Sulla bocca di tutti\".\nTrama.\nGrazie alla testimonianza del fidanzato di Meadow, tutti ora sanno che Vito \u00e8 omosessuale e scappa facendo perdere le sue tracce. Tutti si preoccupano del destino di Vito: c'\u00e8 chi crede che meriti una possibilit\u00e0, c'\u00e8 invece chi lo vuole morto per aver disonorato la cosca dei DiMeo.\n\"Hollywood e dintorni\".\nTrama.\nChris e Little Carmine incontrano Ben Kingsley per proporgli una parte da protagonista nel film che stanno scrivendo, ma quest'ultimo non d\u00e0 molta importanza alla loro sceneggiatura rifiutando l'incarico. Artie viene indagato dall'FBI per via di alcune carte di credito rubate ed Interrogando i suoi dipendenti scopre che la responsabile \u00e8 la sua nuova dipendente Martina, aiutata da Benny Fazio. I due arrivano presto alle mani, in cui il cuoco ha la meglio, ma non smettono di istigarsi a vicenda finch\u00e9 Benny, introdottosi in cucina mentre Artie cucinava, infila la mano del rivale in una pentola piena di sugo bollente, ustionandogliela. Tony si decide a far venire dall'Italia due sicari esterni alla famiglia per eliminare Rusty, i quali, terminato il lavoro, ritornano al loro paese d'origine senza lasciare traccia.\n\"L'offerta immobiliare\".\nTrama.\nTony, inizialmente restio, viene convinto a vendere un importante fabbricato del suo quartiere. Vito si mette in contatto con la moglie, tramite un cellulare rubato, per dirle dove trovare dei soldi per vivere ed inizia una relazione con il proprietario della tavola calda dove si reca ogni giorno a fare colazione. Anthony Jr continua a lavorare da Blockbuster e passa tutte le notti in cattiva compagnia in locali a bere, sniffare cocaina e sperperare denaro. Un pomeriggio si reca nel centro di cura per detenuti malati di mente in cui \u00e8 ricoverato lo Zio Junior con l'intento di ucciderlo con un coltello ma, nel momento decisivo, l'arma gli cade e viene immobilizzato dagli inservienti ed arrestato. Inoltre, durante una notte passata nel solito locale, il ragazzo ricomincia ad avere attacchi di panico e svenimenti.\n\"Una cicogna in arrivo\".\nTrama.\nChris scopre che la ragazza con cui ha una relazione \u00e8 incinta e decide di sposarla, i due si recano quindi ad Atlantic City il giorno dopo dove celebrano la cerimonia solitari. Tony e Chris si recano in Pennsylvania per un affare e mentre sono di ritorno rubano delle casse di vino a dei ladri che le stavano caricando su un furgone, dopo averle a loro volta rubate da un negozio; I due si fermano in un ristorante ed il Boss convince Chris a bere il vino che avevano appena rubato (va ricordato che il ragazzo sta proseguendo il suo percorso di disintossicazione da droga ed alcol). Durante una festa cittadina, Janice e la figlia rischiano di ferirsi a causa di una giostra a cui non \u00e8 stata fatta manutenzione per decisione di Paulie, il quale non avrebbe avuto guadagno dal suo utilizzo durante la festa stessa; Bobby, dopo aver scoperto che la giostra non era stata controllata e che la responsabilit\u00e0 era del suo compagno, va su tutte le furie e gli chiede un risarcimento, appoggiato a sua insaputa da Tony. Chris e la moglie comprano casa e durante la stessa festa l'uomo ricade nel giro della droga prima sniffando cocaina e poi iniettandosela in vena. Paulie \u00e8 inoltre in ansia per l'esito dei suoi esami per il cancro alla prostata e chiama il dottore a qualsiasi ora del giorno e della notte. Carmela incontra la madre di Adriana che le confessa che, secondo lei, la figlia sarebbe stata uccisa dall'ex-fidanzato Chris.\n\"La resa dei conti\".\nTrama.\nBobby, dopo aver prelevato i soldi dalle scommesse, viene attaccato da una banda di ragazzini che lo derubano e, sparandogli alla testa per ucciderlo, lo feriscono ad un occhio. Johnny decide di dichiararsi colpevole e scontare 15 anni di carcere unito al pignoramento di tutti i suoi beni, ad eccezione delle propriet\u00e0 della moglie e la casa in cui abitano; la stessa casa viene per\u00f2 obbligato a venderla a Janice su proposta di Tony, in seguito ad un affare personale chiesto dallo stesso Johnny dal carcere; anche la Maserati, ora in possesso di Chris, viene pignorata dagli agenti federali. Paulie scopre di avere un cancro alla prostata in fase iniziale e comincia a sottoporsi alle cure necessarie. Vito continua la sua relazione amorosa con l'uomo conosciuto nella piccola cittadina in cui si nasconde e comincia a lavorare come operaio edile; una mattina per\u00f2, stanco degli orari e dalla fatica del nuovo lavoro, decide di tornare nel New Jersey.\n\"Viaggio a Parigi\".\nTrama.\nMentre Carmela parte per Parigi, Tony deve gestire la situazione di Vito, tornato nel New Jersey e deciso a rientrare nel giro criminale. Tony \u00e8 combattuto sul da farsi, poi decide per la sua eliminazione, ma a precedere tutti \u00e8 Phil Leotardo, che lo aspetta nel motel dove alloggia e lo ammazza brutalmente. Venuti a sapere dell'uccisione del loro uomo, i Di Meo capiscono che l'ingerenza di Phil nei loro affari non pu\u00f2 passare sottobanco; inoltre, un uomo di New York, Aniello, viene ucciso da Silvio e Carlo in preda all'ira nel retro del Bada Bing dopo che questi li aveva provocati sull'omosessualit\u00e0 di Vito. Tony trova un lavoro ad A.J. come carpentiere e diventa molto ostile nei suoi confronti dicendogli che non vuole un fallito come figlio.\n\"Giochi pericolosi\".\nTrama.\nTony decide di dare fuoco all'ufficio di Phil Leotardo per vendicarsi dell'assassinio di Vito, ma questo, furibondo, capisce subito che il responsabile \u00e8 Tony, e lo incolpa anche della morte di Aniello, avvenuta involontariamente ad opera di Silvio e Carlo. Little Carmine decide di tenere una riunione con lo scopo di placare la rabbia di Phil, ma ottiene l'effetto contrario. A Phil viene un infarto e Tony, recatosi a trovarlo, gli rivolge parole pacifiche. Chris ricomincia a drogarsi insieme all'ex amante di Tony, con cui tiene anche una relazione amorosa, Anthony Junior, dopo essere stato licenziato da Blockbuster ed aver cominciato a lavorare come operaio edile, conosce una ragazza molto pi\u00f9 grande di lui con addirittura un figlio e la presenta ai familiari durante la cena natalizia in casa Soprano.\n\"Il compleanno di Tony\".\nTrama.\n2004, antefatto: durante l'arresto di Johnny Sack, Tony, fuggendo dall'FBI, si sbarazza della sua pistola gettandola nella neve: la pistola viene raccolta da un adolescente. 2007: Tony viene arrestato per il possesso illecito dell'arma e subito rilasciato. Tuttavia, questa incriminazione avr\u00e0 ripercussioni per gli eventi futuri. Bobby e Janice invitano Tony e Carmela alla loro casa sul lago, ai confini col Canada, per festeggiare il 47\u00ba compleanno di Tony. La serata, iniziata facendo baldoria, degenera in una tremenda scazzottata tra i due uomini, e Tony ha la peggio. Il giorno successivo, per vendetta, Tony costringe Bobby a commettere il suo primo omicidio, commissionandogli un'esecuzione\nin territorio canadese.\n\"Vuoto di potere\".\nTrama.\nChris e Little Carmine hanno completato il loro primo film, un gangster-splatter intitolato \"La mannaia\". Alla prima del film, Carmela e Rosalie Aprile si accorgono che nella pellicola Tony \u00e8 preso in giro e che Chris cova un forte risentimento nei suoi confronti per quello che era successo ad Adriana. In un carcere di Springfield, a Johnny Sack vengono dati pochi mesi di vita, a causa di un tumore ai polmoni. Il boss dei Lupertazzi lascia cos\u00ec il posto vacante e a New York inizia la scalata per prendere il suo posto. Durante una cena con Silvio in un ristorante in pubblico, Jerry Torciano viene freddato da un sicario di Doc Santoro per liberare la strada verso il potere.\n\"Viaggio nel passato\".\nTrama.\nJunior Soprano, che alterna momenti di lucidit\u00e0 e di vuoto, continua la sua vita nel manicomio, dove conosce un ragazzo con cui inizia ad organizzare ridicole bische clandestine all'interno della struttura. Vengono ritrovati i resti di alcuni corpi occultati da Tony e i suoi tempo addietro; Paulie e Tony, responsabili di quegli omicidi, si allontanano dalla citt\u00e0 per incontrare Beansie Gaeta che li metter\u00e0 in contatto per un traffico di trapani. Durante il viaggio e la cena con Beansie, Paulie inizia a raccontare storie del passato riguardanti la loro organizzazione criminale e Tony, inizialmente divertito e partecipe sull'argomento, si stanca e comincia a lamentarsi per l'invadenza e la stupidit\u00e0 dell'amico. Dopo aver concluso l'affare dei trapani, Tony e Paulie decidono di godersi una giornata di pesca in barca, ma quest'ultimo, una volta salito sull'imbarcazione, inizia a ricordare le circostanze dell'eliminazione di Pussy Bonpensiero e teme che Tony voglia eliminarlo. I suoi sospetti aumentano quando il Boss inizia a ricordare la battuta di Ralph Cifaretto su Ginny Sacramoni e insiste per sapere se fosse stato lui a riferirla al marito Johnny Sack. Paulie teme per la sua vita, essendo stato effettivamente lui a dire la battuta, ma continua a negare tutto. Tony sembra avere comunque l'intenzione di ucciderlo, intenzione che per\u00f2 non mette in atto. Nel frattempo a New York l'ultimo contendente alla guida Lupertazzi viene eliminato, lasciando la zona senza un boss definitivo.\n\"Gioco d'azzardo\".\nTrama.\nDopo aver eliminato tutti i suoi concorrenti, Phil Leotardo diviene il nuovo boss della famiglia Lupertazzi. Tony intanto inizia a giocare d'azzardo in modo scriteriato e perde grandi somme di denaro. Per questo motivo inizia ad essere contrariato con chiunque gli stia vicino, a partire da Carmela che ha appena venduto la propria nuova abitazione al cugino Brian. Tony vorrebbe che investisse una parte dei proventi in una scommessa su una gara di football su cui ha avuto una dritta sicura, ma la moglie non gli d\u00e0 ascolto. Ad innervosirlo ulteriormente anche l'amico Hesh, a cui Tony aveva chiesto in precedenza una grossa somma e che gli fa intendere di volerla indietro quanto prima. Intanto Vituccio, il figlio del defunto Vito Spatafore, viene espulso da scuola per aver defecato nelle docce davanti a tutti come segno di ribellione. La madre Marie chiede aiuto a Tony, chiedendogli 100.000 dollari per trasferirsi nel Maine con la famiglia ed iniziare una nuova vita. Tony a sua volta contatta Phil Leotardo perch\u00e9 risolva la questione, ma il nuovo boss di New York complica ulteriormente le cose affrontando rozzamente il ragazzo. Per rimediare, Tony decide di pagare una somma e mandare il ragazzo in un centro di recupero per minori. Vituccio verr\u00e0 prelevato con violenza in piena notte davanti alla madre e alla sorella. Nel frattempo, Anthony Jr. chiede a Bianca di sposarlo: la ragazza in un primo momento accetta, ma poi inaspettatamente lo lascia.\n\"Mal d'amore\".\nTrama.\nDopo la fine della sua relazione con Blanca, A.J. \u00e8 preda di una profonda depressione. Il padre cerca di scuoterlo incitandolo ad uscire a divertirsi con i figli di Carlo Gervasi e Patsy Parisi, invano. \nChristopher e Paulie sono di nuovo ai ferri corti: il giovane ormai sposato, pensa sempre meno al \"lavoro\" nella famiglia e cerca di stare lontano da alcol e droga, e questo non va gi\u00f9 ai capi.\nQuando Paulie ordina a Little Paulie Germani di prelevare un carico di motoseghe dall'emporio del suocero di Christopher, quest'ultimo d\u00e0 in escandescenze e non si d\u00e0 pace del fatto che Tony non prenda le sue difese.\nNonostante gli avvertimenti di Christopher, Paulie continua a prelevare motoseghe dall'emporio e Chris per vendicarsi manda all'ospedale Little Paulie Germani (nipote di Paulie, era lui che veniva incaricato da Paulie a rubare motoseghe).\nPaulie, a sua volta, per vendicarsi distrugge il giardino di Chris, ma nonostante questo alla fine i due sembrano mettersi d'accordo. Chris ritorna a bere e sotto gli effetti dell'alcool uccide un suo amico degli alcolisti anonimi.\nMeadow sembra frequentare una nuova, misteriosa, fiamma.\n\"Tentato suicidio\".\nTrama.\nContinua la crisi esistenziale di A.J.: a nulla valgono le sedute dallo psicologo. Intanto Tony e Phil sono ai ferri corti. Il nuovo boss di New York \u00e8 deciso a non transigere sulla questione dell'amianto e medita vendetta nei confronti di chi non gli ha permesso, un tempo, di vendicare il fratello Bill. A.J., sempre pi\u00f9 allo sbando e confuso, approfitta del fatto di essere a casa da solo e cerca di annegarsi in piscina, ma l'intervento all'ultimo minuto di Tony gli salva la vita. La famiglia \u00e8 distrutta dai rimorsi e Tony e Carmela si scambiano le colpe: come se non bastasse, Coco, un soldato dei Lupertazzi, avvicina Meadow mentre \u00e8 a cena col suo nuovo ragazzo, Patrick Parisi, e la importuna. Tony si vendica malmenando Coco, Little Carmine Lupertazzi convince Tony a fare le scuse a Phil Leotardo per la vicenda, ma quest'ultimo si rifiuta di incontrare Tony.\n\"Grido di guerra\".\nTrama.\nPer gli eventi narrati, uno degli episodi chiave della serie. \nSilvio si reca a casa di Burt Gervasi e lo strangola: intanto, a New York, Phil Leotardo dichiara guerra ai DiMeo e ordina l'eliminazione dei vertici dell'organizzazione: Tony, lo stesso Silvio e Bobby. Inoltre la famiglia, ormai sotto comando di Phil, nel tentativo di disgregare le radici dei DiMeo, propone a svariati uomini agli ordini di Tony di cambiare famiglia, aumentando i sospetti di quest'ultimo. Le motivazioni che adduce nella riunione sono la mancata punizione per l'omosessualit\u00e0 di Vito, vista come un disonore; la sparizione di \"Fat Dom\", e soprattutto il desiderio, mai estinto, di vendetta per la morte di suo fratello Bill.\nL'agente Harris d\u00e0 una soffiata a Tony al riguardo, mettendolo sul chi vive.\nSilvio spiega a Tony che l'uccisione di Burt \u00e8 stata necessaria perch\u00e9 meditava di passare dalla parte dei Lupertazzi: si decide cos\u00ec d'iniziare per primi la guerra uccidendo Phil.\nInoltre, avviene l'ultima seduta dalla dott.ssa Melfi: la psicologa, convinta dell'impossibilit\u00e0 di guarire il boss e temendo di essere manipolata dal suo paziente, d\u00e0 il benservito a Tony, rinunciando per sempre alla terapia.\nPaulie fa venire da Napoli i due killer della camorra Italo e Salvatore, che si recano dall'amante di Phil: ma viene commesso un errore fatale, uccidendo la donna e l'anziano padre, invece che Phil. \nQuesto errore fa accelerare e precipitare gli eventi: Tony ordina a Silvio di contattare tutti gli uomini e avvertirli delle ripercussioni. Non riesce per\u00f2 a mettersi in contatto con Bobby che si era recato in un negozio di giocattoli per acquistare un modello di trenino elettrico, il \"Blue Comet\": qui viene raggiunto da due sicari che lo freddano brutalmente.\nMentre stanno uscendo dal Bada Bing, Silvio e Patsy vengono bloccati da un'auto e inizia una sparatoria in pieno giorno, davanti a spettatori attoniti. Silvio viene colpito e Patsy si d\u00e0 alla fuga.\nIl finale di puntata vede Tony ordinare a Carmela di scappare assieme ai figli, mentre egli stesso, col resto della banda, si rifugia in un luogo segreto. Si apprende che Silvio non \u00e8 morto, ma in coma."}
{"id": "1500025", "revid": "729019", "url": "https://it.wikipedia.org/wiki?curid=1500025", "title": "U.S. Route 76", "text": "La U.S. Route 76 \u00e8 una strada statunitense a carattere nazionale che corre da est ad ovest per 882\u00a0km (548 mi) dalla Carolina del Nord sud-orientale al Tennessee meridionale.\nTra Chadbourn (NC) e Wilmington la 76 corre parallelamente alla Route 74 per una distanza di approssimativamente 87\u00a0km (54\u00a0mi). Il termine orientale della strada \u00e8 a Wrightsville Beach (NC); il suo termine occidentale \u00e8 a Chattanooga (TN)."}
{"id": "1500026", "revid": "287204", "url": "https://it.wikipedia.org/wiki?curid=1500026", "title": "Primera Divisi\u00f3n 2003-2004 (Argentina)", "text": "L'edizione 2003-04 della Primera Division argentina vide il Boca Juniors vincere il torneo di Apertura e il River Plate vincere quello di Clausura.Quattro squadre vennero retrocesse: Chacarita Juniors, Nueva Chicago, Atl\u00e9tico de Rafaela e Talleres de C\u00f3rdoba. Le prime due vennero retrocesse direttamente. Le altre due vennero invece retrocesse dopo spareggio contro squadre cadette. Vennero promosse in Primera Division Hurac\u00e1n de Tres Arroyos, Argentinos Juniors, Club Almagro e Instituto de C\u00f3rdoba.\nRetrocessioni.\nSpareggi promozione.\nHurac\u00e1n de Tres Arroyos vince 5-3 e viene promosso in Primera Division.\nAtl\u00e9tico de Rafaela viene retrocesso in Primera B Nacional.\nArgentinos Juniors vince 4-2 e viene promosso in Primera Division.\nTalleres de C\u00f3rdoba viene retrocesso in Primera B Nacional."}
{"id": "1500029", "revid": "3732", "url": "https://it.wikipedia.org/wiki?curid=1500029", "title": "Francesco Alidosi", "text": "Biografia.\nTerzo figlio di Giovanni Alidosi, signore di Castel del Rio, dal quale eredit\u00f2 la signoria assieme ai cinque fratelli. Studi\u00f2 teologia all'Universit\u00e0 di Bologna. Si trasfer\u00ec poi a Roma dove, sotto il patronato di Girolamo Riario (suo parente), lavor\u00f2 per papa Sisto IV prima come abbreviatore e poi, dal 1493, come segretario apostolico.\nEntrato nei favori del cardinale Giuliano della Rovere, lo accompagn\u00f2 in Francia. Quando il Della Rovere fu eletto papa col nome di Giulio II, l'Alidosi fu appuntato ciambellano papale, poi tesoriere. Fu nominato vescovo di Pavia (maggio 1505) e quindi ricevette la porpora cardinalizia (7 dicembre 1507). Nel 1506 fu intestato all'Alidosi il comando supremo delle forze pontificie nelle spedizioni contro Perugia e Bologna. Concluse vittoriosamente le campagne, fu ricompensato con la nomina a legato pontificio di Viterbo nel marzo del 1507 e di Bologna il 19 maggio 1508.\nArriv\u00f2 a Bologna il 9 giugno 1508 (come amministratore apostolico dell'arcidiocesi); a novembre fu richiamato a Roma per consultazioni sull'imminente guerra contro Venezia. Ritorn\u00f2 a Bologna nell'aprile del 1509 e in giugno la sua giurisdizione fu estesa alla Romagna e alle Marche. Adott\u00f2 una politica fortemente repressiva nei confronti della fazione dei Bentivoglio e per questo fu richiamato a Roma il 5 gennaio 1510, ma era di nuovo al suo posto in marzo.\nIl 7 ottobre 1510 venne arrestato da Francesco Maria I della Rovere, duca d'Urbino e comandante delle forze papali, con l'accusa di cospirazione con i francesi; Giulio II rigett\u00f2 le accuse e lo promosse vescovo di Bologna, carica che l'Alidosi somm\u00f2 a quella di legato pontificio.\nNel maggio del 1511 Bologna fu conquistata dai francesi (che insediarono Annibale Bentivoglio). L'Alidosi fu costretto alla fuga verso Castel del Rio. Il duca d'Urbino rinnov\u00f2 le sue accuse contro di lui a Giulio II, che si trovava a Ravenna, e quando il cardinale decise di conferire personalmente con il Papa, la vicenda ebbe un tragico epilogo. La sera del 23 maggio 1511, mentre si recava dal papa, il cardinale fu assalito ed ucciso dal duca d'Urbino.\nIn via San Vitale, nel centro storico della citt\u00e0, una lapide ricorda l'omicidio. Il suo teschio \u00e8 conservato in una teca nella Biblioteca Classense.\nPer sua volont\u00e0 vennero intraprese le grandi opere monumentali tuttora presenti sul territorio di Castel del Rio: il Palazzo Alidosi, progettato dal Bramante e il Ponte Alidosi, commissionato a mastro Guerrieri da Imola per 500 scudi d'oro nel 1499, e monumento nazionale dal 1897 (r.d. n. 535 del 20/11/1897). Alla sua morte, la costruzione del Palazzo sub\u00ec dei rallentamenti e venne infine sospesa per mancanza di fondi; oggi restano due torrioni ed il corpo centrale di quella che in origine doveva essere una rocca a pianta quadrata con quattro torrioni.\nGenealogia episcopale.\nLa genealogia episcopale \u00e8:"}
{"id": "1500032", "revid": "729019", "url": "https://it.wikipedia.org/wiki?curid=1500032", "title": "Stazione di Villa delle Ginestre", "text": "La stazione di Villa delle Ginestre \u00e8 una stazione della ex Circumvesuviana sulla linea Napoli-Poggiomarino, situata alla periferia di Torre del Greco, nelle vicinanze della frazione di Leopardi. Fino a qualche anno fa la stazione era chiamata \"Via Agnano\", come la strada sulla quale sorgeva, per poi essere cambiata in Villa delle Ginestre per la vicinanza con la dimora dove visse il poeta Giacomo Leopardi.\nStoria.\nLa stazione venne attivata in data imprecisata.\nNel 1948, in conseguenza dei lavori di raddoppio della linea per Napoli, entr\u00f2 in servizio il nuovo fabbricato viaggiatori. All'epoca portava il nome di \"Via Agnano\".\nDati ferroviari.\nLa stazione \u00e8 dotata di un fabbricato viaggiatori ma che non ha alcun servizio, solo una piccola sala d'attesa e l'accesso ad uno dei binari.\nAll'interno si contano due binari passanti, serviti da due banchine: l'accesso a questa avviene direttamente dalla strada.\nLa stazione non ha scalo merci.\nMovimento passeggeri e ferroviario.\nIl movimento passeggeri \u00e8 buono, specie nelle ore di punta e verso Napoli, e per gli studenti della scuola media statale \"Giovanni Battista Angioletti\"; durante il periodo che va da fine maggio a met\u00e0 settembre, il movimento passeggeri \u00e8 particolarmente intenso per la vicinanza del parco acquatico Valle dell'Orso. Nella stazione fermano tutti i treni \"accelerati\" e \"diretti\" mentre non fermano i \"direttissimi\": le destinazioni sono Napoli, Poggiomarino, Sorrento e i pochi treni limitati a Torre Annunziata.\nServizi.\nLa stazione non dispone di alcun servizio."}
{"id": "1500036", "revid": "1305772", "url": "https://it.wikipedia.org/wiki?curid=1500036", "title": "Sclerocephalus", "text": "Lo sclerocefalo (gen. Sclerocephalus) \u00e8 un anfibio estinto, appartenente ai temnospondili. Visse tra il Carbonifero superiore e il Permiano inferiore (circa 301 - 297 milioni di anni fa) e i suoi resti sono stati ritrovati in Europa. \u00c8 uno dei tetrapodi paleozoici pi\u00f9 abbondanti e meglio conosciuti.\nDescrizione.\nGli esemplari adulti di questo animale raggiungevano circa un metro e mezzo di lunghezza. Assomigliavano vagamente a grandi salamandre, con un corpo allungato e una coda compressa lateralmente. In alcuni esemplari sono conservati i solchi della linea laterale, un organo sensoriale tipico dei pesci e dei tetrapodi arcaici. Il cranio, di forma pressoch\u00e9 triangolare se visto dall'alto, era dotato di orbite situate all'incirca a met\u00e0 della sua lunghezza. In generale, il cranio era molto pi\u00f9 corto rispetto a quello degli altri temnospondili affini ma successivi, come \"Archegosaurus\", e possedeva un osso lacrimale di dimensioni ridotte. Oltre ai piccoli denti aguzzi lungo il margine di mascelle e mandibole, \"Sclerocephalus\" era fornito di una o pi\u00f9 file (a seconda delle specie) di denti sulle ossa del palato (palatino ed ectopterigoide), oltre a un paio di vere e proprie zanne palatali. Il foro pineale era ben visibile. L'interclavicola era ampia e con una parte posteriore di forma triangolare. Gli esemplari giovani erano dotati di branchie, come i girini degli anfibi odierni. \nClassificazione.\nIl genere \"Sclerocephalus\" venne descritto per la prima volta nel 1847 dal paleontologo tedesco Georg August Goldfuss, che scambi\u00f2 i primi fossili di questo animale (un cranio) rinvenuti in Germania per quelli di un pesce. Solo successivamente venne attribuito a un anfibio stegocefalo. L'esemplare tipo and\u00f2 poi perduto, per poi essere riscoperto solo nel 2019. La specie tipo \u00e8 Sclerocephalus haeuseri, nota per numerosissimi fossili ritrovati in terreni del Permiano inferiore in Renania-Palatinato, nella localit\u00e0 di Odernheim am Glan; l'unit\u00e0 litostratigrafica nota come Rotliegend \u00e8 conosciuta in Europa anche come \"Stegocephalenkalke\", ovvero \"calcare a stegocefali\". Oltre alla specie tipo, sono note altre specie attribuite al genere \"Sclerocephalus\": \"S. bavaricus\" (sempre della Renania-Palatinato ma un po' pi\u00f9 antica e primitiva della specie tipo), \"S. jogischneideri\" (del Permiano inferiore della Turingia), \"S. nobilis\" (del Permiano inferiore della Renania-Palatinato) e \"S. stambergi\" (del Permiano inferiore della Repubblica Ceca). \nIl genere \"Sclerocephalus\" \u00e8 stato a lungo confuso con i generi \"Actinodon\" e \"Onchiodon\", attualmente considerati anfibi eriopoidi. Forme larvali originariamente descritte come Leptorophus levis sono state in seguito attribuite da Alfred Sherwood Romer a \"Sclerocephalus\". Questo animale \u00e8 stato inizialmente attribuito ai gruppi (attualmente considerati parafiletici) degli stegocefali e dei labirintodonti, a causa del cranio non connesso con il cinto pettorale e della struttura dei denti. Revisioni pi\u00f9 recenti hanno indicato che \"Sclerocephalus\" era un membro arcaico della linea evolutiva di anfibi temnospondili nota come Stereospondylomorpha, che comprende forme dal muso allungato (gli archegosauroidi) e i veri stereospondili (i temnospondili sopravvissuti all'estinzione di massa del Permiano e dalle abitudini strettamente acquatiche). \nDi seguito \u00e8 riportato un cladogramma tratto dal lavoro di Schoch e Witzmann (2009): \nPaleobiologia e Paleoecologia.\nLe specie appartenenti al genere \"Sclerocephalus\" andavano incontro a una drastica metamorfosi: le larve (un tempo considerate un genere a s\u00e9 stante noto come Pelosaurus) erano di dimensioni piccole, strettamente acquatiche e dotate di branchie, mentre gli adulti erano di grandi dimensioni e probabilmente si avventuravano sulla terraferma. Le larve, inoltre, erano dotate di crani pi\u00f9 corti, occhi pi\u00f9 grandi e code pi\u00f9 lunghe. Alcuni esemplari conservano al loro interno i contenuti dello stomaco: da questi fossili eccezionali si \u00e8 potuto capire che gli esemplari adulti si nutrivano principalmente di pesci ossei del genere \"Paramblypterus\", ma a volte si cibavano di altri anfibi (\"Branchiosaurus\", \"Micromelerpeton\") e anche di giovani esemplari della stessa specie."}
{"id": "1500037", "revid": "188116", "url": "https://it.wikipedia.org/wiki?curid=1500037", "title": "Diritto regionale", "text": "Il diritto regionale, anche definito diritto pubblico regionale, \u00e8 una branca del diritto pubblico italiano. Gli studiosi di questo diritto si occupano di tutte le funzioni affidate alle regioni ordinarie e a quelle a statuto speciale.\nIl diritto regionale in Italia.\nL'impostazione regionalistica della Costituzione italiana del 1948 \u00e8 evidente, tuttavia solo negli anni Sessanta la materia conobbe un grande aumento di studi e di contributi scientifici di vario tipo.\nFonti.\nLa fonte di diritto fondamentale \u00e8 la Costituzione e in particolare il Titolo V, che si occupa appunto delle regioni, delle province e dei comuni, oltre ad alcune leggi costituzionali con le quali sono stati approvati gli statuti delle regioni autonome.\nOltre che dagli articoli della Costituzione il diritto regionale si avvale anche di altre fonti: la giurisprudenza della Corte costituzionale, gli Statuti ordinari e speciali, le norme di attuazione degli statuti speciali, le leggi regionali emanate dalle regioni stesse, e degli atti normativi inerenti agli enti locali.\nRiforma del Titolo V della Costituzione.\nIn particolare, sono stati modificati gli articoli:\nCritiche e problematiche della riforma del Titolo V.\nTale riforma ha per\u00f2 portato a numerosi ricorsi, in particolare da parte dello Stato centrale e da parte delle Regioni, in merito alla ripartizione delle competenze reciproche. Ampie critiche sono state fatte in particolare in merito all'articolo 119, a proposito del controllo sulla spesa (e le copertura finanziaria della stessa) degli enti locali.\nL'efficacia di tale riforma \u00e8 stata oggetto di critiche anche da diversi giuristi a riguardo della capacit\u00e0 organizzativa e finanziaria delle Regioni (in particolare, delle spese sanitarie, che ne costituiscono la quota maggiore), anche a causa di una pianificazione non adeguatamente dettagliata nelle tempistiche e nelle procedure.\nAl 2004, la legge era stata oggetto di pi\u00f9 di 120 interventi da parte della Corte Costituzionale relativi a 44 differenti materie legislative, su ricorsi proposti da Governo, Regioni, Provincia autonoma di Trento e di Bolzano, Corte dei Conti, Corte di Cassazione e Consiglio di Stato, T.A.R. e Corti d'appello, Tribunali (di primo grado) e Giudici di Pace."}
{"id": "1500039", "revid": "599013", "url": "https://it.wikipedia.org/wiki?curid=1500039", "title": "Salvador Ballesta", "text": "Biografia.\nIdeologie di stampo nazionalista.\n\u00c8 divenuto celebre per le sue dichiarazioni di stampo nazionaliste. Ha inoltre ha dichiarato che, nel caso non avesse potuto giocare a calcio, sarebbe entrato a far parte delle Forze Armate. \u00c8 stato denunciato dal Futbol Club Barcelona per le dichiarazioni rilasciate nei confronti del difensore catalanista Oleguer nel 2007.\nCarriera.\nNella sua carriera, Salva Ballesta ha giocato per il Siviglia, per il Racing Santander, per l'Atl\u00e9tico Madrid, per il Valencia, per il Bolton, per il M\u00e1laga e per il Levante. Si \u00e8 ritirato nel 2010, poco dopo che il club per cui militava, l'Albacete, non ha esercitato l'opzione per il rinnovo del contratto, lasciandolo senza squadra per qualche mese. Ha collezionato inoltre 4 presenze con la Nazionale spagnola. Oggi \u00e8 un allenatore del settore giovanile del M\u00e1laga."}
{"id": "1500041", "revid": "164044", "url": "https://it.wikipedia.org/wiki?curid=1500041", "title": "Salvador Ballesta Vialco", "text": ""}
{"id": "1500042", "revid": "164044", "url": "https://it.wikipedia.org/wiki?curid=1500042", "title": "Salva Ballesta", "text": ""}
{"id": "1500045", "revid": "161374", "url": "https://it.wikipedia.org/wiki?curid=1500045", "title": "Platyhystrix", "text": ""}
{"id": "1500046", "revid": "327773", "url": "https://it.wikipedia.org/wiki?curid=1500046", "title": "Utricularia sandersonii", "text": "Utricularia sandersonii \u00e8 una pianta carnivora appartenente alla famiglia Lentibulariaceae ed endemica nelle Province del Capo e nel KwaZulu-Natal (Sudafrica).\nMorfologia.\n\u00c8 una pianta perenne, erbacea ed alta fino a 40 cm.\nFoglie.\nLe foglie sono lunghe da 3 a 6\u00a0cm ed hanno la forma di un cucchiaio ed i margini arrotondati. Sono larghe da 2 a 3\u00a0cm.\nFiori.\nFioriscono durante quasi tutto l'anno.\nI fiori, in genere 7, sono portati da uno stelo fiorale lungo fino a 5 cm.\nDistribuzione e habitat.\n\u00c8 una pianta endemica del Sudafrica, ma recentemente \u00e8 stata trovata anche in Australia, nel Nuovo Galles del Sud.\nVive sulle pareti rocciose, in prossimit\u00e0 delle cascate.\nUsi.\nViene coltivata dagli appassionati di piante carnivore anche per la bellezza dei suoi fiori."}
{"id": "1500047", "revid": "923674", "url": "https://it.wikipedia.org/wiki?curid=1500047", "title": "Marcello Mand\u00f2", "text": "\u00c8 stato la voce italiana di Yoda in ' e in '.\nNelle stagioni 1978-1979 e 1979-1980 ha interpretato Ragueneau nella commedia musicale \"Cyrano\", scritto da Riccardo Pazzaglia e Domenico Modugno, per la regia di Daniele D'Anza."}
{"id": "1500049", "revid": "767487", "url": "https://it.wikipedia.org/wiki?curid=1500049", "title": "Scampagnata", "text": "Scampagnata (\"Orphans' Picnic\") \u00e8 un film del 1936 diretto da Ben Sharpsteen. \u00c8 un cortometraggio d'animazione della serie \"Mickey Mouse\", distribuito negli Stati Uniti dalla United Artists il 15 febbraio 1936. A partire dagli anni novanta \u00e8 pi\u00f9 noto col titolo Picnic per gli orfanelli.\nTrama.\nTopolino e Paperino portano un carico di topolini orfani a un picnic nel parco. Mentre Topolino gioca a mosca cieca con un gruppo di bambini, gli altri si divertono a tormentare Paperino, prima rubandogli il cibo, poi dandogli un fiore con un'ape all'interno (Paperino alla fine viene inseguito da tutto l'alveare) e, infine, un panino con dentro un'altra ape.\nDistribuzione.\nEdizione italiana.\nIl film fu distribuito in Italia nel 1937 in lingua originale. L'unico doppiaggio italiano conosciuto \u00e8 quello realizzato dalla Royfilm per la VHS numero 11 della serie \"VideoParade\" uscita nell'ottobre 1993 e utilizzato in tutte le successive occasioni. Non essendo stata registrata una colonna internazionale, nelle scene di dialogo la musica \u00e8 sostituita da una versione sintetizzata.\nEdizioni home video.\nDVD.\nUna volta restaurato, il cortometraggio fu distribuito in DVD nel primo disco della raccolta \"Topolino star a colori\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004."}
{"id": "1500052", "revid": "339392", "url": "https://it.wikipedia.org/wiki?curid=1500052", "title": "Campionato mondiale di ciclocross", "text": ""}
{"id": "1500062", "revid": "287204", "url": "https://it.wikipedia.org/wiki?curid=1500062", "title": "Eta2 Hydri b", "text": "Eta2 Hydri b \u00e8 un pianeta extrasolare orbitante attorno alla stella Eta2 Hydri, alla distanza di 217 anni luce dal Sistema solare.\nCaratteristiche.\nSi tratta probabilmente di un pianeta gioviano caldo, 6,5 volte pi\u00f9 massiccio del pianeta Giove; si potrebbe trattare dunque di un gigante gassoso, privo di superficie solida."}
{"id": "1500068", "revid": "466539", "url": "https://it.wikipedia.org/wiki?curid=1500068", "title": "Marina Masoni", "text": "Biografia.\nFiglia di Franco Masoni, avvocato, poeta, gi\u00e0 deputato al Gran Consiglio ticinese e al Consiglio degli Stati, dopo le scuole obbligatorie e il liceo di Lugano, consegue la licenza in diritto all'Universit\u00e0 di Zurigo ed in seguito assume il ruolo di assistente alla cattedra di diritto internazionale privato presso lo stesso ateneo. In seguito ottiene il brevetto di avvocato e notaio e torna in Ticino dove lavora nello studio di famiglia Masoni-Fontana fino al momento della sua elezione in Consiglio di Stato nel 1995. Sposata con il dermatologo dottor Francesco Pelloni, e madre di Giacomo nel 1999.\nFu la prima donna eletta nell'esecutivo ticinese. Prima di quest'elezione era gi\u00e0 attiva da diversi anni in politica: dal 1988 al 1990 aveva presieduto la Giovent\u00f9 liberale radicale svizzera; dal 1987 al 1995 venne eletta deputata al Gran Consiglio. Nel Consiglio di Stato rimane fino al 2007, ricoprendo la carica di direttrice del Dipartimento delle finanze e dell'economia e presiedendo l'esecutivo nel 1998, nel 2000 e nel 2005. Nel 2004 viene chiamata alla vicepresidenza del Partito Liberale Radicale svizzero, carica che ha ricoperto sino al 2006.\nNel corso dell'ultima legislatura in particolare fu oggetto di numerose accuse legate a questioni fiscali (di cui lei stessa era responsabile dipartimentale) che ne hanno definitivamente segnato la sua carriera politica. Recentemente \u00e8 stata accusata dal suo successore Laura Sadis di aver trafugato 12 anni di documenti del Dipartimento finanze-economia, accusa che viene per\u00f2 smentita dall'interessata. Rischiando di essere accusata di sottrazione di documenti e di violazione del segreto d'ufficio, si dice disposta a fornire una copia di tutto quanto venisse richiesto in modo specifico.\nIn seguito vi sono stati alcuni incontri tra l'interessata e membri del governo per risolvere la questione, che per\u00f2 non sarebbero andati a buon fine per cui il governo ha incaricato un legale di proseguire la vertenza. In data 4 giugno 2014 la Pretura di Bellinzona si esprime finalmente qualificando il possesso di questi documenti come \u201cclandestino ed equivoco\u201d. In data 30 giugno 2015 la Masoni restituisce l'archivio trafugato, rispettando il termine della magistratura, a 8 anni dal fatto. Le sue vicissitudini sono state spesso al centro della satira politica del quindicinale satirico \"Il Diavolo\". Dal 2007 al 2010 fu attiva nella direzione della banca privata Wegelin &amp; Co, direttrice nella sede di Lugano, dimissionaria nell'agosto 2010."}
