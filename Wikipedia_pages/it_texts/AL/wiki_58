{"id": "1516171", "revid": "363629", "url": "https://it.wikipedia.org/wiki?curid=1516171", "title": "Floruit", "text": "Floruit (dal latino, \"egli/esso fior\u00ec\"; in forma abbreviata, fl.) \u00e8 un'espressione latina usata come indicazione temporale approssimata, nelle biografie e cronologie di personaggi di cui non si conoscono le date di nascita e di morte; \u00e8 la terza persona singolare dell'indicativo perfetto del verbo \"fl\u014dre\u014d\" (fiorire, brillare, prosperare). \nUtilizzo.\nL'espressione \u00e8 utilizzata nell'indicazione delle date (o di un'epoca) in una biografia della quale si hanno scarne indicazioni cronologiche, soprattutto nel caso in cui non si conoscano n\u00e9 la data di nascita n\u00e9 quella di morte del biografato, ma si abbia soltanto un'idea del periodo in cui \"fu attivo\". Pu\u00f2 essere usato anche con riferimento a fenomeni culturali, artistici ecc., come nella frase: \u00abil \"klismos\", sedile con gambe e schienale ricurvi a sezione quadrata [...] avr\u00e0 il suo \"floruit\" [...] soprattutto in epoca tardo classica ed ellenistica\u00bb.\nIl termine, molto spesso nella forma abbreviata \"fl.\", pu\u00f2 essere usato in frasi come \u00ablo scienziato Filone di Bisanzio (\"fl.\" III secolo a.C.) fu allievo di Ctesibio\u00bb (con o senza abbreviazione). Senza abbreviazione pu\u00f2 essere usato come un sostantivo, in contesti come \u00ab...ebbe il suo \"floruit\" nel 530 d.C.\u00bb.\nAltre lingue.\nL'espressione \u00e8 usata in modo analogo anche in altre lingue, come l'inglese. Anche in inglese, come in italiano, l'espressione pu\u00f2 essere usata come un sostantivo per indicare l'epoca di fioritura di un personaggio: si potranno quindi avere frasi come \"\"his\"/\"her floruit was 300 BCE\" o \"his\"/\"her floruit was about 300 BCE\"\" (\"il suo \"floruit\" fu il 300 a.C.\"; \"il suo \"floruit\" fu intorno al 300 a.C.\").\nDeterminazione del periodo di fioritura.\nPer definire le date in cui una determinata persona \u00e8 stata attiva ci si basa su informazioni quali:\nEra in uso originariamente presso i Greci, per determinare l'epoca di appartenenza di personaggi celebri, il considerare solo il momento in cui essi raggiungevano l'acme della propria attivit\u00e0 (politica, letteraria, artistica, filosofica), convenzionalmente collocato intorno ai 40 anni. Non era nemmeno inusuale riferirsi, piuttosto che a un anno preciso, a una determinata Olimpiade."}
{"id": "1516180", "revid": "22475", "url": "https://it.wikipedia.org/wiki?curid=1516180", "title": "Balamuthia mandrillaris", "text": "Balamuthia mandrillaris \u00e8 un'ameba a vita libera, conosciuta per causare malattie nell'uomo, specialmente la condizione di morte neurologica nota come encefalite amebica granulomatosa, simile alla meningoencefalite amebica primaria. Non \u00e8 stata ancora isolata definitivamente in natura; il primo caso di infezione fu riscontrato in un mandrillo dello zoo di San Diego, nel 1986. Da allora sono stati riportati 80-90 casi di encefalite dovuta a quest'ameba, con soli due casi di sopravvivenza alla patologia. Attualmente si crede che la \"Balamuthia\" sia distribuita in tutte le regioni temperate del mondo, idea supportata dalla presenza di anticorpi in alcuni individui, ma c'\u00e8 il sospetto che l'infezione causata sia sottovalutata a causa della somiglianza dei sintomi causati da altri agenti (batterici, virali) e dalla mancanza generale della consapevolezza di patogenicit\u00e0 dell'ameba.\nForme vitali.\nIl trofozoite di \"Balamuthia m.\" \u00e8 caratterizzato da un particolare reticolo endoplasmatico a nastro, il nucleolo \u00e8 molto denso e sembra spaccato in due, caratteristica che distingue quest'ameba da \"Acathamoeba\". Ha diametro di 15-60\u00a0\u00b5m e pu\u00f2 essere binucleato. L'ameba produce una ciste di circa 15\u00a0\u00b5m di diametro, molto simile ad \"Acanthamoeba\", ma presenta una parete triplice.\nCiclo biologico e patogenesi.\nI trofozoiti ameboidi a vita libera si trasformano in cisti residenti quando le condizioni ambientali non sono favorevoli. Entrambi sono infettanti, entrano dalle vie respiratorie, da ulcere o ferite e causano l'encefalite granulomatosa in individui con un sistema immune compromesso. Principalmente sono infatti le persone gravemente immunodepresse le pi\u00f9 esposte all'ameba, mentre si crede che la maggioranza degli individui sani abbiano anticorpi e difese che blocchino il parassita.\nPatologia, diagnosi e controllo.\n\"Balamuthia mandrillaris\" pu\u00f2 causare lesioni della pelle o entrare nel cervello. Una volta nel cervello causa la encefalite amebica granulomatosa, che di solito \u00e8 fatale. I sintomi non sono chiari, pu\u00f2 provocare paralisi focali e sintomi del tronco encefalico come paralisi facciali, difficolt\u00e0 nell'ingestione e visione doppia. \"Balamuthia m.\" \u00e8 identificabile facilmente in una biopsia cerebrale.\n\u00c8 stato curato con successo in solo due casi ed entrambi sono stati trattati con un cocktail di antiparassitari e antibiotici, anche se non \u00e8 chiaro se uno solo o entrambi questi trattamenti hanno contribuito attivamente al trattamento. Entrambe le vittime soffrono di deficit neurologici permanenti come risultato dell'infezione."}
{"id": "1516181", "revid": "1013865", "url": "https://it.wikipedia.org/wiki?curid=1516181", "title": "Provincia del Tungurahua", "text": "La provincia del Tungurahua \u00e8 la pi\u00f9 piccola delle ventiquattro province dell'Ecuador, il capoluogo \u00e8 la citt\u00e0 di Ambato. La provincia \u00e8 situata sugli altopiani andini del paese e prende il nome dal vulcano omonimo. Oltre al Tungurahua nel territorio provinciale si trova un altro vulcano, il Carihuairazo.\nIl suo territorio \u00e8 attraversato dallo spartiacque tra le Ande e il bacino dell'Amazzonia\nGeografia fisica.\nLa provincia \u00e8 situata nella parte centrale del paese, confina a nordovest con la provincia del Cotopaxi, a nordest con quella del Napo, ad est con la Provincia del Pastaza, a sudovest con la provincia di Morona Santiago, a sud con quella del Chimborazo e ad ovest con la provincia di Bol\u00edvar.\nInfrastrutture e trasporti.\nLa provincia \u00e8 attraversata dalla panamericana.\nCantoni.\nLa provincia \u00e8 suddivisa in nove cantoni:"}
{"id": "1516184", "revid": "24823", "url": "https://it.wikipedia.org/wiki?curid=1516184", "title": "Difesa Vecchia-Indiana", "text": ""}
{"id": "1516187", "revid": "183694", "url": "https://it.wikipedia.org/wiki?curid=1516187", "title": "Nikolaj Nikolaevi\u010d Sem\u00ebnov", "text": "Biografia.\nProfessore di chimica fisica al Collegio superiore dal 1928, divenne direttore dell'istituto di chimica fisica dell'Accademia russa delle scienze nel 1944.\nLe sue osservazioni sugli equilibri chimici in rapporto alla velocit\u00e0 di reazione delle sostanze gassose hanno contribuito notevolmente alla conoscenza della dissociazione delle molecole dei gas.\nHa elaborato e dimostrato sperimentalmente la teoria delle reazioni a catena e la teoria termica delle combustioni e delle esplosioni; di fondamentale importanza sono i suoi studi sulla propagazione delle onde esplosive.\nTra le sue opere si ricordano \"Problemi di cinetica chimica e reattivit\u00e0\", e numerose monografie sulle reazioni a catena.\nPer i suoi studi di cinetica chimica ha ottenuto in patria nel 1941 il premio Stalin e nel 1956 il premio Nobel per la chimica condiviso con l'inglese Cyril Norman Hinshelwood. Nel 1958 \u00e8 stato eletto membro della Royal Society di Londra."}
{"id": "1516189", "revid": "6923", "url": "https://it.wikipedia.org/wiki?curid=1516189", "title": "Enrico Fossa Mancini", "text": "Nipote di Carlo Fossa Mancini, si laure\u00f2 in geologia nel 1907 presso l'universit\u00e0 di Perugia e nel 1913 in scienze naturali presso l'universit\u00e0 di Pisa. Dal 1913 fu assistente nell'Istituto di Geologia nell'Universit\u00e0 di Pisa.\nDal 1916 al 1918 fu tenente di artiglieria nel Regio Esercito italiano, durante la prima guerra mondiale.\nDal 1921 al 1926 fu geologo nel regio ufficio geologico d'Italia. \nDal 1923 al 1924 fu Professore di Geologia nell'Universit\u00e0 di Cagliari, e contemporaneamente direttore del \"Museo Sardo di Geologia e Paleontologia \"Domenico Lovissato\"\".\nNel 1926 si trasfer\u00ec in Argentina con incarico di professore di geologia strutturale del petrolio nell'Istituto del petrolio della facolt\u00e0 di \"Ciencias Exactas Fisicas y Naturales\" di Buenos Aires.\nNel, 1927, su indicazione del geologo Guido Bonarelli, fu nominato capo geologo nell'ambito dei Yacimientos Petrol\u00edferos Fiscales e venne incaricato fino al 1929 dell'organizzazione della Comisi\u00f3n Geol\u00f3gica del Golfo de San Jorge a Comodoro Rivadavia.\nNel 1932, sempre per i Yacimientos, si trasfer\u00ec a Buenos Ayres come direttore del Departamento de Exploraci\u00f3n fino al 1937. Divenne membro attivo dal 1931 dell\"'American Association of Petroleum Geologists\"; collabor\u00f2 con \"Scienza del petrolio\", edito dall'Universit\u00e0 di Oxford.\nNel 1940 fu designato professore titolare di mineralogia e petrografia nella Scuola Superiore di Scienze Naturali dell'Istituto del Museo dell'Universit\u00e0 de la Plata (Buenos Aires) alla quale don\u00f2 una biblioteca particolare.\nDottore nell'Istituto del petrolio della facolt\u00e0 di scienze dell'estrazione, fisica e naturale a Buenos Aires, ottenne le cattedre di geologia del petrolio, introduzione alla geofisica minerale, geologia di campagna e geologia strutturale.\nStudi\u00f2 tra i primi le formazioni geologiche del Plottier, Cerro Lisandro, Bajo de la Carpa e di Anacleto.\nOpere.\nPubblic\u00f2 130 testi di geologia generale e regionale, idrogeologia, geologia militare, geologia del petrolio, geofisica applicata, geografia fisica, petrografia e paleontologia."}
{"id": "1516190", "revid": "137701", "url": "https://it.wikipedia.org/wiki?curid=1516190", "title": "Ardito Desio", "text": "Biografia.\nArdito Desio nacque a Palmanova, in provincia di Udine, il 18 aprile 1897 da Antonio Desio e Caterina Zorzella, originaria di Cividale del Friuli, primo di tre figli di cui due femmine: Nelsa e Bruna.\nFrequent\u00f2 le scuole elementari a Palmanova, le medie inferiori a Udine, le superiori a Cividale del Friuli e il liceo allo Jacopo Stellini di Udine.\nPartecip\u00f2 alla prima guerra mondiale, prima come volontario ciclista nel 1915, poi di leva come ufficiale dell'8\u00ba Reggimento Alpini. Preso prigioniero nel novembre 1917, fu liberato nell'ottobre 1918. Divenne poi maggiore degli Alpini fuori servizio. Si laure\u00f2 in Scienze Naturali a Firenze il 31 luglio 1920 con una tesi sul glaciale della Val Resia.\nLavor\u00f2 come conservatore nel Museo Civico di Storia Naturale di Milano dal 1924 al 1927. Fu libero docente di Geologia nel 1927, assistente incaricato a Firenze, Pavia e Milano, professore incaricato di Geologia, Geografia fisica e Paleontologia all'Universit\u00e0 di Milano. Vinse il concorso per la cattedra di Geologia della medesima universit\u00e0 nel 1931. Fu poi direttore effettivo dell'Istituto di Geologia dell'Universit\u00e0 di Milano, da lui stesso fondato nel 1929, e professore incaricato di Geologia Applicata al Politecnico di Milano. Organizz\u00f2 e diresse per tre anni al Politecnico il \u201cCorso di tecnica delle perforazioni\u201d e per quattro anni all'Universit\u00e0 il \u201cCorso di perfezionamento in geologia applicata\u201d, sino al 31 ottobre 1967, quando venne collocato fuori ruolo per raggiunti limiti di et\u00e0. Nel 1972 venne nominato \"professore emerito\".\nComp\u00ec studi di carattere geografico, geologico e paleontologico in Italia e all'estero: in Italia specialmente sulle Alpi Giulie, sulle Prealpi Lombarde e sui ghiacciai del gruppo dell'Ortles-Cevedale, oltre a studi occasionali in Toscana e in Valle d'Aosta. La sua attivit\u00e0 scientifica \u00e8 documentata da oltre 400 pubblicazioni di varia mole e di carattere geografico, geologico, paleontologico e idrologico. Le principali opere scientifiche riguardano le Alpi Giulie, i ghiacciai dell'Ortles-Cevedale (Alpi Centrali), il Dodecaneso, la Libia, il Sahara orientale, l'Etiopia e il Karakorum. \u00c8 autore del trattato \u201cGeologia Applicata all'Ingegneria\u201d (Ed. Hoepli) ed ha curato il volume \u201cGeologia dell'Italia\u201d e quello monografico su \u201cL'Antartide\u201d, editi dall'UTET.\n\u00c8 stato membro nazionale dell'Accademia Nazionale dei Lincei e di altre accademie italiane ed estere e corrispondente di varie societ\u00e0 scientifiche. Fu membro onorario della Facolt\u00e0 di Scienze dell'Universit\u00e0 del Cile. Fu socio onorario della Societ\u00e0 Geografica Italiana, della Societ\u00e0 Italiana per il Progresso delle Scienze, della Gesellschaft f\u00fcr Erdkunde di Berlino, della Geological Society di Londra, della Soci\u00e9t\u00e9 G\u00e9ologique de Belgique, della Paleontolgical Society of India e di altre societ\u00e0 scientifiche.\nFu insignito della Patron\u2019s Medal della Royal Geographical Society di Londra, della medaglia d'oro del Pakistan, della medaglia d'oro dei benemeriti della scuola, della cultura e dell'arte d'Italia, delle medaglie d'oro della Provincia e dei Comuni di Milano, di Udine, di Palmanova ecc. Fu cittadino onorario di Aosta e Tarcento.\nFu presidente della Societ\u00e0 Geologica Italiana (1941), vicepresidente della Soci\u00e9t\u00e9 G\u00e9ologique de France (1956), Presidente del Comitato Geologico Italiano (1963-1973), del Comitato Glaciologico Italiano (1967-1975 e poi presidente onorario). Fu presidente dell'Associazione Nazionale dei Geologi Italiani (1955-1970 e poi presidente onorario) e primo presidente dell'Ordine Nazionale dei Geologi (1969-1979). Fond\u00f2 e diresse per vari anni il comitato scientifico del Club Alpino Italiano.\nFra il 1966 e il 1970 partecip\u00f2 ai lavori della Commissione Interministeriale Italiana per la sistemazione idraulica e la difesa del suolo (\"Commissione De Marchi\") come Presidente della III Sottocommissione incaricata dello studio dei fenomeni idrologici connessi con la difesa del suolo e di proporre un programma di interventi.\nCome giornalista scrisse per molti anni sul Corriere della Sera e su Il Giornale, sia come corrispondente di viaggi, sia come collaboratore scientifico. Ha collaborato occasionalmente ad altri giornali e a varie riviste italiane e straniere con articoli di indole soprattutto geografica e geologica. Fu direttore della Rivista Italiana di Paleontologia e Stratigrafia, della rivista Geologia Tecnica e degli Annali del Museo Libico di Storia Naturale, da lui fondati.\nArdito Desio mor\u00ec serenamente a Roma il 12 dicembre 2001 all'et\u00e0 di 104 anni; la salma ha ricevuto sepoltura nel cimitero di Palmanova.\nL'Archivio storico \"Ardito Desio\", che contiene la documentazione testuale, fotografica e filmata dell'attivit\u00e0 esplorativa e scientifica di Desio \u00e8 stato ospitato presso la sede della sezione di Roma del Club Alpino Italiano ed ora \u00e8 depositato al Museo Friulano di Storia Naturale di Udine. La sezione testi dell'archivio \u00e8 composta sia dagli scritti scientifici che dai diari delle spedizioni, dalle relazioni tecniche, da poster e cartoline e dai carteggi personali dello scienziato; la sezione immagini \u00e8 costituita da circa quarantamila fotografie di vari autori e da circa quaranta filmati in bianco e nero e a colori. L'archivio contiene inoltre una sezione oggettistica, riguardante principalmente oggetti utilizzati nelle spedizioni o strumentazione fotografica e tecnico-scientifica.\nViaggi e spedizioni.\nFra il 1921 e il 1924 effettu\u00f2 due missioni (14 mesi) nelle isole del Dodecanneso (Mare Egeo), studiando e illustrando per la prima volta quell'arcipelago in un'apposita monografia geologica.\nNel 1926 effettu\u00f2 una missione geografico-geologica in Marmarica e nel territorio di Giarabub (Libia), pubblicando i risultati in quattro volumi.\nNel 1929 prese parte come geografo e geologo alla spedizione del Duca di Spoleto nella catena del Karakorum (Asia Centrale). In tale occasione penetr\u00f2 per la prima volta nel ghiacciaio Duca degli Abruzzi (Baltoro) ed esplor\u00f2 la media Valle Shaksgam, sul versante settentrionale del Karakorum, nella quale una spedizione inglese (Kenneth Mason) non era riuscita a penetrare. Esegu\u00ec rilievi topografici in vaste aree inesplorate e lo studio geologico e geografico di tutto il territorio. Il resoconto della spedizione \u00e8 contenuto in un grosso volume, da lui stesso compilato, apparso nel 1936.\nNel 1930 visit\u00f2, per scopi geologici, la Cirenaica e la Sirtica e nel 1931, per incarico dell'Accademia d'Italia presieduta da Guglielmo Marconi, attravers\u00f2 il Sahara libico con una grande carovana di cammelli, rientrando alla costa attraverso il Fezzan orientale. Anche in questa occasione comp\u00ec studi di carattere geologico e geomorfologico, pubblicati in quattro volumi. Nel 1932 visit\u00f2 a scopo geologico il retroterra cirenaico fra le oasi di Giarabub, Gialo, Marada e la costa del Mediterraneo.\nNel 1933 diresse una spedizione italiana che oper\u00f2 nell'Iran, scalando per la prima volta parecchie cime superiori a 4000\u00a0m nella catena dello Zagros e il Demavend (5771\u00a0m) per il versante ovest. In questa occasione segnal\u00f2 la presenza di piccoli ghiacciai in quel paese.\nDal 1936 venne incaricato dal governo della Libia di creare il Museo Libico di Storia Naturale e di dirigere le ricerche geologico-minerarie e di acque artesiane nel sottosuolo. Scopr\u00ec un giacimento di sali di magnesio e potassio (carnallite) nell'oasi di Marada e l'esistenza di idrocarburi nel sottosuolo libico, estraendo nel 1938 i primi litri di petrolio. Il programma di ricerche petrolifere per il triennio successivo\u00a0\u2013 da sviluppare con il concorso dell'AGIP \u2013 prevedeva, nel quadro dei suoi studi sull'intero territorio libico (sintetizzati nella sua carta geologica di tutta la Libia), indagini nella Sirtica, da lui studiata per la prima volta dal punto di vista geologico, ed \u00e8 proprio in quell'area che vari anni dopo vennero trovati da societ\u00e0 \nstatunitensi i maggiori giacimenti di idrocarburi della Libia. Lo scoppio della guerra imped\u00ec lo sviluppo di tale programma: comunque, prima di lasciare quel paese, 18 dei pozzi perforati per ricerche idriche davano manifestazioni di petrolio.\nNel 1936 individu\u00f2 una ricchissima falda acquifera artesiana che venne impiegata per l'irrigazione di vaste aree della provincia di Misurata e che consent\u00ec la colonizzazione e la trasformazione agraria di quel territorio semidesertico.\nNello stesso anno prese parte al primo volo sul massiccio del Tibesti (Sahara Orientale) e lungo i confini meridionali della Libia, organizzato dal governatore Italo Balbo. Nello stesso anno effettu\u00f2 l'esplorazione geologica del Fezzan (per incarico della Societ\u00e0 Geografica Italiana), di cui illustr\u00f2 per la prima volta la costituzione geologica.\nNel 1937 e 1938 effettu\u00f2 due missioni geologico-minerarie nell'ovest etiopico (Uollega e Beni Shangul) fra il Nilo Bianco e il Nilo Azzurro, ove trov\u00f2 giacimenti di oro, molibdenite e mica. La sua missione venne assalita dai ribelli perdendo parecchi uomini, fra i quali due dei cinque italiani.\nNel 1940 diresse una spedizione geologica nel Tibesti, esplorandone il settore nord-orientale. Nello stesso anno organizz\u00f2 e diresse anche una missione geologico-mineraria in Albania (bacino del Drin Nero) per ricerche di platino, missione interrotta dalle vicende belliche.\nLa seconda guerra mondiale sospese le missioni estere. Si dedic\u00f2 allora a ricerche geologiche in Lombardia e all'elaborazione dei dati raccolti nei suoi ultimi viaggi. In quel periodo compil\u00f2 tra l'altro e diede alla stampa un trattato di Geologia Applicata all'Ingegneria, un volume sui suoi viaggi in Libia (\u201cLe vie della Sete\u201d) e una monografia sui ghiacciai dell'Ortles-Cevedale.\nNel dopoguerra riprese le sue missioni all'estero.\nNel 1952 effettu\u00f2 un'ispezione geologico-mineraria in Giordania per accertare la consistenza dei giacimenti fosfatiferi ed effettu\u00f2 un viaggio preliminare in Pakistan e in India per predisporre una spedizione himalayana. Chiese allora il permesso al governo del Pakistan per tentare la scalata del K2 (8611\u00a0m), seconda cima del mondo per altezza. Siccome per il 1953 il permesso era gi\u00e0 stato accordato alla spedizione nordamericana di Charles Houston, effettu\u00f2 invece un rapido viaggio nel massiccio dell'Haramosh ove, per incarico del governo pakistano, prese in esame il problema del ghiacciaio Kuthiah che in tre mesi era progredito di 12\u00a0km, invadendo la valle sottostante. Di l\u00e0 prosegu\u00ec per il ghiacciaio Baltoro, effettuando una ricognizione sino alle pendici del K2. Essendo fallita la spedizione americana, ottenne dal governo del Pakistan il permesso per la scalata del K2 e nel 1954 organizz\u00f2 e diresse la spedizione italiana che scal\u00f2 per la prima volta quella montagna, effettuando nel contempo una serie di indagini geologiche e geografiche e visitando, fra l'altro, i ghiacciai Biafo e Hispar, due fra i maggiori del Karakorum. Del suo volume sulla storia di quel viaggio sono state stampate 15 edizioni in 12 lingue. Dieci volumi di relazioni scientifiche sono stati pubblicati in lingua inglese. A questi vanno aggiunti un centinaio di scritti minori.\nNella primavera del 1955 comp\u00ec una tourn\u00e9e di conferenze nelle due Americhe e visit\u00f2 anche l'estremit\u00e0 meridionale della catena andina, mentre nell'estate del medesimo anno effettu\u00f2 due spedizioni geologiche, una nel Chitral (Pakistan nord-occidentale) e una nell'Afghanistan centrale.\nNel 1961 organizz\u00f2 e diresse una spedizione scientifica nell'Hindu Kush (Badakhshan) e nel Katagan (Afghanistan nord-orientale) e nell'anno successivo condusse una nuova spedizione leggera nel Karakorum occidentale (Valle di Hunza e ghiacciai Chogo Lunga e Hoh Lunga).\nFra i mesi di novembre e di dicembre 1962, per invito della National Science Foundation degli USA, visit\u00f2 le principali stazioni del settore nordamericano dell'Antartide e raggiunse anche il Polo Sud. Nell'aprile 1974 gli venne conferita dal governo degli Stati Uniti la \u201cAntarctic Service Medal\u201d.\nIn occasione dell'Anno Geofisico Internazionale (1957-1959) dedicato all'esplorazione dell'Antartide, cerc\u00f2 di organizzare una spedizione italiana in quel continente, senza tuttavia riuscire a raccogliere la somma necessaria. Ritent\u00f2 pi\u00f9 tardi (1960), ma per varie circostanze sfavorevoli anche quel tentativo and\u00f2 a vuoto.\nNell'inverno 1967-1968 effettu\u00f2 una missione nella Birmania centrale per esaminare dal punto di vista geologico la fattibilit\u00e0 di un progetto di irrigazione, patrocinato dell'ONU, sul fiume Mu (affluente dell'Irrawaddy), missione che venne completata nell'anno successivo.\nDi problemi del genere, soprattutto a scopo idroelettrico, ebbe ad occuparsi molte volte sia in varie regioni dell'Italia, sia all'estero (Spagna, Svizzera, Grecia, Turchia, Libia, Pakistan, Brasile), studiando i problemi geologici di un centinaio di impianti, di cui poco meno della met\u00e0 poi realizzati.\nNel 1970 effettu\u00f2 una missione di studio nell'isola di Mindanao (Filippine), preparando un rapporto di carattere geologico-minerario allo scopo di valorizzare le risorse del sottosuolo del Cotabato meridionale.\nNel 1971 comp\u00ec nuovi studi geologici nel Karakorum, esplorando fra l'altro la media valle dell'Indo, prima d'allora sconosciuta dal punto di vista geologico. La guerra indo-pakistana interruppe temporaneamente la prosecuzione delle ricerche, ma nel 1973 ritorn\u00f2 ancora una volta nel Karakorum per completarle.\nL'ultima sua missione nel Karakorum risale al 1975 ed ebbe luogo nel distretto di Gilgit, missione effettuata con alcuni suoi ex-allievi e collaboratori.\nNel 1980 ricevette dalla Accademia Sinica l'invito a prendere parte ad un simposio sul Tibet che si tenne a Pechino nell'ultima settimana di maggio. Al simposio fece seguito la traversata del Tibet Meridionale da Lhasa per Shigatse sino a Zhangmu, proseguendo per Katmandu nel Nepal. Durante la settimana trascorsa a Pechino, Desio ricevette particolari onori dalle maggiori autorit\u00e0 scientifiche e politiche cinesi fra le quali Deng Xiaoping.\nProgett\u00f2 e realizz\u00f2 un laboratorio scientifico in una piramide di acciaio, alluminio e vetro, in grado di funzionare come laboratorio di ricerca multidisciplinare ad alta quota (Ev-K2-CNR), che nel 1990 fu installato a 5050 metri d'altezza, sotto la cima dell'Everest.\nLe spedizioni fuori dall'Italia furono da lui effettuate utilizzando sempre i periodi della vacanze scolastiche per mantenere la continuit\u00e0 dell'insegnamento.\nLa posizione di Ardito Desio nel \"Caso K2\".\nIl successo della spedizione italiana al K2 si concluse con aspre polemiche e azioni giudiziarie che si protrassero per cinquant'anni.\nDesio effettu\u00f2 una selezione discrezionale dei partecipanti, escludendo chi avrebbe potuto fargli ombra. Prima ancora della partenza suscit\u00f2 discussioni il caso di Riccardo Cassin, alpinista sopraffino e medaglia d'oro al valore atletico, che era stato la guida di Desio nella prima ricognizione al K2 del 1953 e che era stato designato dal CAI a comandare la successiva spedizione di conquista al pari di Desio. Quest'ultimo avanz\u00f2 la pretesa d'essere nominato responsabile unico della spedizione, pena la sua non partecipazione alla stessa, e Cassin, per non metterne a repentaglio l'organizzazione, rinunci\u00f2 all'incarico. Poco dopo, per\u00f2, fu del tutto allontanato dal corpo di spedizione a seguito di esami medici, ripetuti due volte su richiesta di Desio, dai quali risult\u00f2 in entrambi i casi non idoneo all'attivit\u00e0 alpinistica alle altissime quote. Ufficialmente Cassin non fu escluso per diretta volont\u00e0 di Desio ma perch\u00e9 non assicurabile. In seguito, tuttavia, i referti medici degli esami si riveleranno falsi e palesemente artefatti. La fibra di Cassin era anzi fortissima, tanto che successivamente guider\u00e0 la spedizione italiana del 1958 al Gasherbrum IV, coronata dal successo, e in quell'ambito tenter\u00e0 l'assalto in solitaria al Gasherbrum III giungendo fino a quota 7350; la sua carriera di alpinista si concluder\u00e0 con la ripetizione a 78 anni d'et\u00e0 della sua salita al Pizzo Badile; morir\u00e0 infine il 6 agosto del 2009 ad oltre cento anni di et\u00e0. Altri grandi alpinisti esclusi ingiustamente dalla spedizione furono Cesare Maestri e Gigi Panei. A Maestri durante le visite mediche venne riscontrata una presunta ulcera allo stomaco, che in seguito si appur\u00f2 non avere. Panei, al pari di Cassin, venne escluso per via del suo carattere inflessibile che avrebbe potuto ostacolare Desio. Al posto di Panei venne convocato il suo giovane compagno di cordata nella prima invernale della Cresta dell'Innominata, Sergio Viotto.\nDesio controll\u00f2 in modo autoritario e militaresco l'andamento della missione, diramando \"ordini del giorno\" e minacciando punizioni in base alla sua concezione di spedizione alpinistica:\nIl suo atteggiamento gli fece guadagnare gli appellativi ironici di \"ducetto\" e di \"piccolo generale\". Fece inoltre firmare ai membri della spedizione un contratto col quale impediva loro di rilasciare interviste e resoconti degli eventi per un periodo di due anni.\nWalter Bonatti, che mise a repentaglio la vita per la buona riuscita della spedizione, fu paradossalmente accusato dalla stampa, in base alla relazione ufficiale pubblicata da Desio e ad interviste rilasciate da Achille Compagnoni, d'averne minato il successo per aver consumato parte dell'ossigeno destinato alla conquista della vetta (fatto rivelatosi in seguito falso e non aderente alla realt\u00e0). Scatur\u00ec da ci\u00f2 una lunga battaglia personale di Bonatti affinch\u00e9 il capitolo relativo all'assalto alla vetta contenuto nella relazione ufficiale redatta da Desio fosse profondamente riveduto.\nIl Club Alpino Italiano nomin\u00f2 nel 1994 una commissione ufficiale la quale per\u00f2, nel tentativo di trovare una spiegazione che si conciliasse con la versione dei fatti di Desio, non fece piena luce sul caso ma anzi contribu\u00ec a creare confusione sullo stesso. Sulla rivista del CAI fu tuttavia pubblicato un articolo che sposava la versione di Bonatti, riconoscendone il fondamentale contributo alla riuscita della spedizione.\nNel 2004 (tre anni dopo la morte di Desio) il Club Alpino Italiano nomin\u00f2 una commissione finale di \"tre saggi\", a seguito delle risultanze della quale il CAI fece autocritica e riconobbe ufficialmente la versione di Bonatti come l'unica vera e attendibile relativamente alla vicenda del K2, pubblicando poi, nell'aprile 2008, la relazione conclusiva della Commissione d'Inchiesta CAI.\nNel dicembre 2008 anche la Societ\u00e0 Geografica Italiana, ambiente che per tradizione era il pi\u00f9 vicino a Desio, valid\u00f2 a sua volta ufficialmente le tesi di Bonatti.\nLa figlia di Desio, Maria Emanuela, cerc\u00f2 di appianare la posizione del padre in un'intervista in cui spiegava come egli fosse partito con l'incarico di organizzare e dirigere la spedizione, e non come alpinista. Anche se raggiunse il secondo campo a 5800\u00a0m, non pot\u00e9 comunque assistere in prima persona allo svolgersi dei fatti avvenuti a oltre 8000\u00a0m se non attraverso i racconti degli stessi alpinisti, racconti riportati nel suo diario e nel suo libro \"La Conquista del K2\" pubblicato nel dicembre del 1954. L'impresa era per\u00f2 stata finanziata in gran parte con denaro pubblico, del cui uso Desio in quanto capo-spedizione era tenuto a rispondere; egli stabil\u00ec viceversa di restare fuori dalle polemiche che scaturirono alcuni anni dopo. Questa sua pretesa di estraniarsi dal dibattito gli procur\u00f2 a sua volta severe critiche.\nLa figura di Desio in campo alpinistico usc\u00ec offuscata dalle polemiche del \"Caso K2\": Fosco Maraini, che nel 1985 aveva inviato a Desio una lettera nella quale manifestava la propria solidariet\u00e0 nei suoi confronti, sar\u00e0 poi tra i firmatari della Relazione conclusiva d'inchiesta CAI dei \"tre saggi\" pubblicata nel 2008 che porr\u00e0 la pietra tombale sull'aspra vicenda."}
{"id": "1516194", "revid": "154893", "url": "https://it.wikipedia.org/wiki?curid=1516194", "title": "William Ryder", "text": "Biografia.\nDotato di un fisico non imponente (174 cm per 77 kg), Ryder si \u00e8 imposto come uno fra i migliori giocatori nel panorama mondiale di rugby a 7. In particolare gli viene riconosciuta una spiccata capacit\u00e0 nel segnare, confermata dalle statistiche che lo vedono comparire fra i migliori realizzatori del World Seven Series (ben 782 punti segnati, 82 mete). Ryder risulta essere anche un abile giocatore di calcio, tanto che, prima che il campione di rugby figiano Waisale Serevi, viste le doti atletiche del ragazzo, lo convincesse a cimentarsi con l'ovale, il giovane William nutriva la speranza di poter intraprendere la carriera di calciatore. \nRyder fece parte della squadra che, in occasione dei giochi del Commonwealth, nel 2006 vinse la medaglia di bronzo nella specialit\u00e0 del rugby a sette."}
{"id": "1516196", "revid": "1013865", "url": "https://it.wikipedia.org/wiki?curid=1516196", "title": "Provincia di Morona-Santiago", "text": "La provincia di Morona Santiago \u00e8 una delle ventiquattro province dell'Ecuador. Situata nella parte orientale del paese ha come capoluogo la citt\u00e0 di Macas.\nLa provincia \u00e8 situata nella parte orientale dell'Ecuador, si estende dalle pendici orientali delle Ande fino alle pianure del bacino del Rio delle Amazzoni, il nome deriva dai fiumi Morona e Santiago, entrambi affluenti del Rio delle Amazzoni.\nGeografia fisica.\nConfina a nord con la Provincia del Tungurahua, a nord-est con la Provincia del Pastaza, ad est con la regione peruviana di Loreto, a sud con la provincia di Zamora Chinchipe e ad ovest con le province andine di Azuay, Ca\u00f1ar e Chimborazo.\nCantoni.\nLa provincia \u00e8 suddivisa in 12 cantoni:"}
{"id": "1516200", "revid": "767487", "url": "https://it.wikipedia.org/wiki?curid=1516200", "title": "B\u0103iu\u021b", "text": "B\u0103iu\u021b (in ungherese \"Erzs\u00e9betb\u00e1nya\") \u00e8 un comune della Romania di 2.539 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: B\u0103iu\u021b, Poiana Botizii, Str\u00e2mbu-B\u0103iu\u021b."}
{"id": "1516203", "revid": "287204", "url": "https://it.wikipedia.org/wiki?curid=1516203", "title": "Baiut", "text": ""}
{"id": "1516205", "revid": "126257", "url": "https://it.wikipedia.org/wiki?curid=1516205", "title": "Cimiano", "text": "Cimiano (\"Cimian\" in dialetto milanese, : ) \u00e8 un quartiere di Milano posto nella zona nord-orientale della citt\u00e0 ed appartenente al Municipio 3.\nQuartiere.\nDeriva il nome da \"cimiliano\", contrazione di \"prossimo a Milano\": quartiere della periferia nordest della citt\u00e0, \u00e8 legato a numerose personalit\u00e0 di spicco, come Angelo Rizzoli e la casa editrice Rizzoli, il cardinale Schuster, don Giovanni Calabria, don Mazzi con il suo Exodus, e don Verz\u00e9.\nCitato per la prima volta in un documento longobardo del X secolo ed inserito nella pieve di Bruzzano, costitu\u00ec un comune autonomo fino al 1757, quando divenne frazione di Crescenzago per ordinanza di Sua maest\u00e0 imperiale Maria Teresa d'Asburgo. Il decreto di annessione riconobbe tuttavia, con un'esenzione assai eccezionale, la storica e tradizionale individualit\u00e0 della localit\u00e0, permettendole a titolo onorifico di mantenere una propria identit\u00e0 ai fini catastali, con confini quindi ufficialmente definiti.\nAmministrativamente tuttavia, Cimiano segu\u00ec poi in tutto e per tutto le sorti di Crescenzago, la quale fu a sua volta annessa a Milano nel 1923.\nInfrastrutture e trasporti.\nIl quartiere di Cimiano \u00e8 attraversato da sud-ovest a nord-est dalla Via Palmanova, un'importante strada radiale che \u00e8 il tratto di penetrazione urbana della strada statale 11 Padana Superiore, che collega Milano (Piazzale Loreto) a Brescia e Venezia. Parallela a questa, a nord-ovest, corre la Via Padova (precedentemente \"Via Milano\", e prima ancora strada \"Postale Veneta\").\nNel quartiere \u00e8 presente una stazione della linea M2 della metropolitana di Milano, Cimiano. Inoltre, poco distante dal confine con il quartiere si trova, all'interno dell'omonimo quartiere, la stazione di Crescenzago.\nVarie linee di autobus, gestite da ATM, collegano Cimiano ai quartieri limitrofi e al centro di Milano. In passato, Cimiano era interessato al passaggio della linea tranviaria Milano-Vimercate, soppressa negli anni ottanta e delle linee celeri dell'Adda, sostituite negli anni ottanta della metropolitana."}
{"id": "1516206", "revid": "729019", "url": "https://it.wikipedia.org/wiki?curid=1516206", "title": "Assedio di Filadelfia", "text": "L'assedio di Filadelfia fu combattuto fra bizantini e ottomani, tra il 1378 e il 1390, questo assedio fu vinto dagli ottomani, che espugnarono cos\u00ec l'ultima citt\u00e0 bizantina in Asia minore.\nL'assedio.\nFiladelfia fu l'unica citt\u00e0 bizantina che riusc\u00ec a resistere per molti anni agli attacchi degli ottomani, grazie alla sua astuzia, infatti essa aveva pagato delle bande turche, per essere protetta dagli ottomani. In teoria la citt\u00e0 di Filadelfia era parte dell'impero bizantino, ma di fatto era indipendente, visto che si trovava nell'entro terra dell'Asia minore, ed era circondata dall'impero ottomano.\nNel 1378 Giovanni V Paleologo, e il figlio secondogenito Manuele II Paleologo, promisero al sultano ottomano, di consegnargli la citt\u00e0 di Filadelfia, in cambio di un aiuto militare da parte del sultano, per far vincere loro la guerra civile contro Andronico IV Paleologo, rispettivamente figlio primogenito del primo e fratello del secondo, che aveva usurpato il trono di Bisanzio nel 1376. Giovanni V riconquist\u00f2 il potere, ma sembrerebbe che la citt\u00e0 di Filadelfia si rifiut\u00f2 di consegnarsi al sultano (o si dice che Giovanni V si rimangi\u00f2 la parola, sebbene gli storici non siano concordi al riguardo). Per questo motivo il sultano inizi\u00f2 ad assediare la citt\u00e0 di Filadelfia, che resisteva senza problemi. Gli anni passarono, e mentre Filadelfia era assediata, a Costantinopoli scoppi\u00f2 una nuova guerra civile, che vedeva impegnato il vecchio imperatore Giovanni V affiancato dal figlio Manuele II, contro l'usurpatore, Giovanni VII Paleologo, nipote dei due alleati e figlio di Andronico IV. Il sultano Bayezid I appoggi\u00f2 le pretese di Giovanni VII, ma quest'ultimo venne sconfitto dal vecchio imperatore, aiutato dai Veneziani chiamati dal fedele figlio, Manuele II. Quando Bayezid venne a sapere della sconfitta, si adir\u00f2 e ordin\u00f2 a Giovanni V, che era suo tributario, di mandargli Giovanni VII e Manuele II perch\u00e9 lo accompagnassero nell'assedio di Filadelfia.\nCi\u00f2 rivel\u00f2 l'ormai assoluta sottomissione di Bisanzio al potere del sultano. Sebbene gi\u00e0 nel 1373 Giovanni V avesse combattuto a fianco del sultano Murad I contro i Selgiuchidi, nell'assedio di Filadelfia i due principi furono chiamati a combattere con Bayezid I per espugnare una citt\u00e0 bizantina, ultimo baluardo dell'Impero in Asia Minore."}
{"id": "1516213", "revid": "1013865", "url": "https://it.wikipedia.org/wiki?curid=1516213", "title": "Provincia di Orellana", "text": "La provincia di Orellana \u00e8 una delle ventiquattro province dell'Ecuador, il capoluogo \u00e8 la citt\u00e0 di Puerto Francisco de Orellana.\nLa provincia \u00e8 situata nella parte pi\u00f9 orientale del paese, nel bacino del Rio delle Amazzoni. \u00c8 stata costituita nel 1998 da uno scorporo di territorio dalla provincia del Napo. Il nome, cos\u00ec come quello del suo capoluogo, deriva dal conquistador ed esploratore spagnolo Francisco de Orellana, che, nel 1540, fu il primo a percorrere il Rio delle Amazzoni fino alla foce.\nLe risorse principali della provincia sono il petrolio ed il legname.\nCantoni.\nLa provincia \u00e8 suddivisa in quattro cantoni:"}
{"id": "1516217", "revid": "123107619", "url": "https://it.wikipedia.org/wiki?curid=1516217", "title": "Antony de \u00c1vila", "text": "Carriera.\nClub.\nLa carriera di de \u00c1vila inizia nell'Am\u00e9rica de Cali, squadra colombiana tra le pi\u00f9 importanti del suo paese, dove rimane dal 1983 al 1987, vincendo cinque titoli nazionali consecutivi. Nella stagione 1987-'88 de \u00c1vila passa agli argentini dell'Uni\u00f3n de Santa Fe, squadra i cui rimane solo per una stagione, prima di tornare all'Am\u00e9rica, dove vince altri due titoli colombiani. Con la societ\u00e0 di Cali de \u00c1vila conta 470 presenze in campionato e 169 gol, record di marcature del club.\nNel 1995, dopo , \"El Pitufo\" (il puffo) si trasferisce negli Stati Uniti d'America, ai New York MetroStars, dove disputa due buone stagioni segnando 15 reti in 31 presenze, segnalandosi tra i migliori giocatori della squadra. Nel 1997 sceglie di passare agli ecuadoriani del Barcelona Sporting Club di Guayaquil, per chiudere la carriera. Dopo aver giocato il mondiale di , de \u00c1vila sceglie di ritirarsi, a 36 anni, nel 1999.\nDe \u00c1vila ha raggiunto ben 5 volte la finale della Copa Libertadores, 4 con l'Am\u00e9rica e una col Barcelona, senza per\u00f2 mai riuscire ad aggiudicarsi il trofeo. Con i suoi 29 gol segnati complessivamente, de \u00c1vila \u00e8 il sesto miglior marcatore della competizione.\nDe \u00c1vila torna al calcio giocato a 46 anni, firmando un contratto nel mese di Luglio 2009 con l'Am\u00e9rica de Cali, ritirandosi poi nel novembre 2009.\nNazionale.\nCon la Antony de \u00c1vila ha segnato 13 reti in 51 partite, partecipando a due mondiali ( e ) e a diverse edizioni della Copa Am\u00e9rica, come quella del 1989 e quella del 1991.\nControversie.\nRicercato per traffico di droga e produzione di sostanze stupefacenti, il 20 settembre 2021 \u00e8 stato arrestato a Napoli dopo 17 anni di latitanza. Era legato al cartello di Cali.\nCollegamenti esterni.\nArrestato a Napoli per traffico di droga con il clan Iacomino"}
{"id": "1516218", "revid": "1543377", "url": "https://it.wikipedia.org/wiki?curid=1516218", "title": "Ipotesi del mondo a RNA", "text": "L'ipotesi del mondo a RNA \u00e8 una teoria che propone la presenza di forme di vita basate esclusivamente sull'RNA (acido ribonucleico) prima della formazione degli attuali organismi viventi basati soprattutto sul DNA (acido desossiribonucleico).\nSecondo tale ipotesi, dal mondo ad RNA si sarebbe poi evoluto il corrente sistema comprendente anche DNA e proteine, che rispetto al solo RNA presentano notevoli vantaggi in termini di stabilit\u00e0 e flessibilit\u00e0.\nStoria.\nLa dicitura \"mondo a RNA\" (\"RNA world\" nell'originale inglese) fu utilizzata per la prima volta dal premio Nobel Walter Gilbert nel 1986 in un articolo di commento sulle funzioni catalitiche di numerose forme di RNA che, proprio in quel periodo, iniziavano ad essere messe in evidenza all'interno della comunit\u00e0 scientifica. In ogni caso, l'idea di una vita ad RNA indipendente da DNA e proteine era stata gi\u00e0 formulata due decenni prima nel libro del 1968 \"The Genetic Code\" di Carl Woese. Un'idea del genere era stata comunque gi\u00e0 lanciata nel 1963 dal biologo molecolare Alexander Rich, del Massachusetts Institute of Technology, che ne parl\u00f2 in un articolo inserito in un volume pubblicato in onore del premio Nobel Albert Szent-Gy\u00f6rgyi.\nL'ipotesi e le propriet\u00e0 dell'RNA.\nSecondo l'ipotesi del mondo ad RNA, tale macromolecola potrebbe esser stata originariamente l'unica responsabile della vita cellulare o pre-cellulare. Alcune teorie relative all'origine della vita presentano l'informazione e la catalisi mediata da RNA come primo passaggio nell'evoluzione della vita cellulare. L'RNA \u00e8 infatti in grado di immagazzinare informazione ma, rispetto al DNA, \u00e8 in grado anche di catalizzare reazioni come gli enzimi proteici.\nL'ipotesi presuppone che tale sistema basato sull'RNA si sarebbe evoluto nel corrente sistema comprendente anche DNA e proteine grazie alla grande stabilit\u00e0 chimica del DNA (necessario per la conservazione della preziosissima informazione genica) e alla maggiore flessibilit\u00e0 catalitica che gli amminoacidi garantiscono. Secondo l'ipotesi del mondo ad RNA, dunque, l'RNA ancora presente nelle cellule (nei ribosomi e nei ribozimi) \u00e8 solo un residuo del mondo a RNA originale.\nRNA come enzima.\nGli RNA con funzione di enzima, o ribozima, sono possibili sebbene non comuni nell'odierna vita basata sul DNA. Tuttavia i ribozimi svolgono un ruolo importante; i ribozimi sono componenti essenziali del ribosoma, quest'ultimo \u00e8 vitale per la sintesi proteica. Molte sono le funzioni possibili del ribozima: la natura utilizza ampiamente l'\"RNA self-splicing\" e l'evoluzione diretta ha creato ribozimi con una variet\u00e0 di attivit\u00e0.\nTra le propriet\u00e0 catalitiche pi\u00f9 rilevanti relativamente all'origine della vita figurano:\nRNA nella conservazione dell'informazione.\nL'RNA \u00e8 una molecola molto simile al DNA, con due sole differenze chimiche. Tale somiglianza, ad esempio, permette di realizzare doppie eliche miste di DNA ed RNA. Per tale motivo, \u00e8 possibile ipotizzare un ruolo nella conservazione dell'informazione, tipica dei DNA, anche per gli RNA.\nConfronto tra la struttura del DNA e dell'RNA.\nLa principale differenza tra le molecole \u00e8 la presenza di un gruppo ossidrile in posizione 2' del ribosio presente nella molecola di RNA. Tale gruppo forza il ribosio nella conformazione C3'-endo, a differenza della C2'-endo tipica del deossiribosio, generando cos\u00ec due molecole comunque differenti tra loro. Soprattutto, questo gruppo rende la molecola meno stabile, poich\u00e9 pu\u00f2 attaccare il vicino legame fosfodiesterico e romperlo.\nL'altra differenza rilevante \u00e8 il \"set\" di basi utilizzate dell'RNA, che comprende uracile al posto della timina usata dal DNA. Si tratta di molecole simili, sebbene l'uracile richieda meno energia per essere prodotto. Dal punto di vista dell'appaiamento non vi sono conseguenze rilevanti: l'adenina \u00e8 in grado di legare entrambe le basi indifferentemente. Il vero limite dell'utilizzo dell'uracile consiste nel fatto che esso pu\u00f2 derivare dalla deamminazione della citosina, rendendo le molecole di RNA particolarmente suscettibili a mutazioni che sostituiscono paia di basi come GC con GU.\nLimiti nella conservazione dell'informazione nell'RNA.\nLa conservazione di grandi quantit\u00e0 di informazione nell'RNA non \u00e8 semplice. La struttura dell'RNA ne rende intrinsecamente fragili i lunghi filamenti, che possono andare incontro a degradazione tramite idrolisi. Le basi aromatiche, che assorbono efficientemente le radiazioni UV, sono inoltre molto prone a modificazioni strutturali, che rendono decisamente bassa l'accuratezza di tale conservazione. Queste limitazioni non rendono impossibile la conservazione di informazione da parte dell'RNA, infatti esso \u00e8 usato come materiale genetico da virus come i retrovirus e i viroidi. La presenza di una molecola \"ottimizzata\" come il DNA spiega come mai oggi l'RNA non venga utilizzato per tale scopo, ma non esclude che questo possa essere avvenuto nelle fasi primordiali della vita sulla Terra.\nValore dell'ipotesi.\nLe propriet\u00e0 dell'RNA rendono concettualmente possibile la presenza di un mondo ad RNA, sebbene la sua plausibilit\u00e0 come spiegazione dell'origine della vita sia ancora dibattuta.\nUna versione lievemente diversa dell'ipotesi \u00e8 che un tipo differente di acido nucleico, denominato \"pre-RNA\", sia stato il primo ad apparire come molecola in grado di auto-replicarsi, per poi essere successivamente sostituito dall'RNA. Questi tipi di acido nucleico sono talvolta pi\u00f9 facilmente prodotti e/o polimerizzati in condizioni prebiotiche. Suggerimenti per questi tipi di acido nucleico includono il PNA, il TNA o il GNA.\nArgomenti a favore.\nL'ipotesi \u00e8 ritenuta estremamente verosimile a causa dell'enorme versatilit\u00e0 della molecola di RNA, in grado di conservare, trasmettere e duplicare l'informazione genetica in modo analogo al DNA ma anche, in aggiunta, di agire come ribozima (grazie alla sua capacit\u00e0 di assumere complesse strutture terziarie) e quindi di catalizzare reazioni come fanno gli enzimi proteici.\nLa prova pi\u00f9 convincente \u00e8 che nel ribosoma, che \u00e8 composto di proteine e di RNA ribosomiale, la sintesi proteica \u00e8 operata non da enzimi (che sono proteine) ma dall'RNA ribosomiale, che in questo caso si comporta come un ribozima. Una seconda prova importante \u00e8 il fenomeno dello splicing, dove una molecola di pre-RNA \u00e8 capace di tagliarsi da sola senza l'intervento di enzimi, sebbene l'intervento delle proteine sia, come per il ribosoma, quello di stabilizzare e da agire come \"impalcatura\" per il complesso di reazione. Ancora, i viroidi, le pi\u00f9 semplici entit\u00e0 autoreplicantesi, sono costituiti da RNA che agisce da ribozima. L'RNA inoltre costituisce l'unico materiale genetico di alcuni virus come i retrovirus, prova che l'RNA da solo possa costituire un genoma.\nQueste ed altre prove presenti negli organismi attualmente viventi supportano fortemente l'idea che l'RNA fosse stata l'ultima molecola autoreplicante prima dell'avvento del DNA.\nSebbene i nucleotidi non siano stati individuati nel classico esperimento di Miller-Urey, esistono altri esperimenti, come quella di Joan Or\u00f3, che evidenziano la loro possibile sintesi autonoma nelle condizioni ambientali che hanno caratterizzato l'origine della vita. Un successivo esperimento in atmosfera meno riducente di quella di Urey ha prodotto nucleotidi, rafforzando ulteriormente l'ipotesi del mondo a RNA.\nL'ipotesi \u00e8 sostenuta anche da studi su ribozimi molto semplici, come gli RNA Q-beta virali, che hanno mostrato capacit\u00e0 autoreplicative anche sotto pressioni selettive molto importanti.\nInoltre le condizioni ambientali della Terra primordiale potrebbero essere state ideali per una molecola labile come l'RNA. I raggi ultravioletti, infatti, inducono contemporaneamente la polimerizzazione dell'RNA e la rottura di altri tipi di molecole organiche potenzialmente in grado di catalizzare la degradazione dell'RNA (come le ribonucleasi). Si tratta in ogni caso di un aspetto ancora non corroborato da osservazioni sperimentali.\nArgomenti contrari.\nLe argomentazioni contrarie all'ipotesi si basano sull'improbabilit\u00e0 della formazione spontanea di molecole di RNA, avvalorata anche dal fatto che la base citosina non sia stata sufficientemente testata in metodi di sperimentazione prebiotica, dal momento che essa va facilmente incontro a idrolisi.\nLe condizioni prebiotiche necessarie alla formazione spontanea dei tre elementi che costituiscono un nucleotide sono diverse tra loro. Le basi azotate si formano in ambienti differenti rispetto a quelli necessari alla formazione degli zuccheri presenti nello scheletro dell'acido nucleico. Per tale motivo, sarebbe dunque necessario ipotizzare una sintesi spontanea delle due classi di molecole in ambienti separati, seguiti da una successiva unione. Va per\u00f2 detto che, in ambiente acquoso, tale unione \u00e8 poco probabile, poich\u00e9 basi azotate e zuccheri non sono comunque in grado di reagire. In ambiente anidro le purine sono in grado di legare gli zuccheri (ma solo l'8% presso il corretto carbonio), mentre tra pirimidine e ribosio non vi \u00e8 possibilit\u00e0 di legame spontaneo nemmeno in un ambiente non acquoso.\nIl terzo elemento, il fosfato, \u00e8 di per s\u00e9 estremamente raro nelle soluzioni naturali, poich\u00e9 precipita velocemente. Ed anche una volta presente, esso dovrebbe combinarsi con il nucleoside presso il corretto ossidrile. Per potersi inserire in una molecola di RNA, poi, il nucleotide dovrebbe attivarsi attraverso il legame di altri due gruppi fosfato (a formare ad esempio l'adenosintrifosfato). Oltre a tutto ci\u00f2, il ribosio deve avere la corretta stereoisomeria, poich\u00e9 nucleotidi aventi chiralit\u00e0 errata agiscono come terminatori di trascrizione.\nAnche sulla base di considerazioni di questo tipo, Cairns-Smith critic\u00f2 nel 1982 gli esponenti della comunit\u00e0 scientifica per avere esagerato nel trarre conseguenze dall'esperimento di Miller-Urey. Egli sostenne infatti che tale esperimento non avesse dimostrato che gli acidi nucleici fossero alla base dell'origine della vita, ma semplicemente che questa ipotesi non fosse implausibile. Cairns-Smith argoment\u00f2 che, per raggiungere quantit\u00e0 di molecole necessarie per dare origine alla vita, il processo di costruzione degli acidi nucleici avrebbe dovuto rispettare 18 condizioni autonome tra loro per diversi milioni di anni.\nIl mondo ad RNA nel dettaglio.\nMeccanismi di sintesi prebiotica dell'RNA.\nL'ipotesi presuppone la presenza nel brodo primordiale di nucleotidi in grado di formare facilmente legami chimici tra loro e di rompere tali legami con la stessa probabilit\u00e0, grazie alla bassa energia richiesta per tali eventi. In questo ambiente, alcune sequenze di basi aventi propriet\u00e0 catalitiche sarebbero state in grado di amplificare la formazione di sequenze con identiche caratteristiche, grazie proprio all'attivit\u00e0 catalitica in grado di ridurre l'energia necessaria alla formazione di tali sequenze. La formazione di tali sequenze avrebbe avuto come principale conseguenza il fatto che la produzione di filamenti di RNA divenisse decisamente pi\u00f9 vantaggiosa della rottura degli stessi.\nQueste sequenze sono ritenute essere le prime, primitive forme di vita. In un mondo ad RNA, la selezione naturale avrebbe avuto come obiettivo proprio le sequenze di RNA in competizione tra loro. Solo le pi\u00f9 efficienti in termini di catalisi ed auto-riproduzione sarebbero sopravvissute fino ad evolversi e formare il moderno RNA.\nLa competizione tra RNA potrebbe aver favorito l'emergere di cooperazione tra diverse catene, spianando cos\u00ec la strada alle prime proto-cellule. All'interno di questo \"set\" di RNA, alcuni potrebbero avere sviluppato la capacit\u00e0 di catalizzare la formazione di un legame peptidico con la conseguenza, evolutivamente vantaggiosa, di poter generare peptidi accessori per le attivit\u00e0 catalitiche dei ribozimi. Allo stesso modo potrebbero esser stati \"reclutati\" nel processo di formazione della vita anche tutte le altre molecole chimiche che oggi la caratterizzano, come il DNA, i lipidi o i carboidrati.\nAltre ipotesi.\nEsiste una differente versione dell'ipotesi, denominata \"ipotesi del mondo a pre-RNA\". Secondo tale teoria, sarebbe esistito un altro acido nucleico prima dell'RNA. Tra quelli proposti, figura soprattutto il PNA, pi\u00f9 stabile dell'RNA e di pi\u00f9 facile sintesi nelle condizioni prebiotiche (nelle quali la formazione di ribosio e l'aggiunta dei gruppi fosfato, entrambi assenti nel PNA, \u00e8 decisamente problematica). Anche il TNA ed il GNA sono stati proposti come acidi nucleici pre-RNA.\nUn'ulteriore teoria, in parte complementare, \u00e8 quella del ipotesi del mondo a PAH (o IPA, idrocarburi policiclici aromatici).\nPatrick Forterre ha ipotizzato che i virus potrebbero essere stati degli \"strumenti\" necessari per la transizione da RNA a DNA degli Eubacteria, Archaea ed Eukaryota. Egli ha proposto che l'ultimo antenato comune tra i tre domini possa essere stato un virus ad RNA. Alcuni virus avrebbero in seguito adottato il DNA, molto meno soggetto a danni esterni, iniziando ad infettare gli organismi appartenenti ai tre domini con tale acido nucleico, permettendo cos\u00ec anche la loro evoluzione.\nImplicazioni correlate al mondo ad RNA.\nL'ipotesi del mondo ad RNA, se vera, ha importanti conseguenze correlate alla stessa definizione di vita. Per la maggior parte del ventesimo secolo, la comunit\u00e0 scientifica ha considerato la vita alla stregua di una \"combinazione di DNA e proteine\", considerate le due macromolecole dominanti, relegando lo RNA allo status di semplice molecola accessoria.\nQuesta ipotesi pone invece l'RNA al centro dell'origine della vita. Ci\u00f2 \u00e8 suggerito da numerosi studi che, negli ultimi dieci anni, hanno rivalutato il ruolo dell'RNA, scoprendone funzioni precedentemente non note ed evidenziandone il ruolo critico nel funzionamento della vita. Nel 2001 sono state risolte le strutture tridimensionali dei ribosomi, mettendo in evidenza che, come gi\u00e0 detto, il sito catalitico \u00e8 composto da ribozimi (RNA) e non da enzimi (proteine) come precedentemente ipotizzato.\nUlteriori scoperte in questo senso, che valorizzano il ruolo fisiologico fondamentale dell'RNA sono state quelle relative al ruolo delle \"small nuclear ribonucleoproteins (snRNPs)\" nel processamento del pre-mRNA, nell'editing dell'RNA, nella trascrizione inversa e nel mantenimento dei telomeri."}
{"id": "1516220", "revid": "287204", "url": "https://it.wikipedia.org/wiki?curid=1516220", "title": "Antony de Avila", "text": ""}
{"id": "1516221", "revid": "125626096", "url": "https://it.wikipedia.org/wiki?curid=1516221", "title": "RPG-2", "text": "L\u2019RPG-2 \u00e8 stato il primo modello, postbellico, di lanciagranate AT russo, derivato dal Panzerfaust tedesco. Esso aveva una gittata relativamente corta, probabilmente di circa 100-200 metri, per una capacit\u00e0 di perforare, in condizioni ideali, 230 mm di acciaio. Presto, attorno agli anni sessanta, cominci\u00f2 a venire sostituito dall'RPG-7. Molto pi\u00f9 semplice da produrre del suo successore, fu prodotto in grandi quantit\u00e0 prima della sua sostituzione da diversi Paesi del Patto di Varsavia e da nazioni comuniste in Asia; le versioni di produzione cinese e nord-vietnamita, conosciute come \"B-40\" e \"B-50\", furono ampiamente utilizzate sia dalle forze Viet Cong che dall'esercito del Vietnam del Nord contro le truppe americane durante la Guerra del Vietnam."}
{"id": "1516222", "revid": "1543377", "url": "https://it.wikipedia.org/wiki?curid=1516222", "title": "Animali estinti del Sudamerica", "text": "Questa \u00e8 una lista degli animali estinti del Sudamerica, cio\u00e8 gli animali che si sono estinti durante la storia di questo continente."}
{"id": "1516230", "revid": "729019", "url": "https://it.wikipedia.org/wiki?curid=1516230", "title": "RPG-7", "text": "L'RPG-7 \u00e8 un'arma portatile controcarro, con una munizione che nel modello di base aveva 85mm di diametro dell'ogiva, e 40mm per il motore a razzo.\nCaratteristiche.\nHa una forma caratteristica, \u00e8 riutilizzabile (come il Bazooka e a differenza di molti moderni razzi anticarro), dietro al tubo centrale ha un tromboncino per lo scarico dei gas a curvatura variabile, rivestito in legno, e possiede 2 impugnature, una per il grilletto, l'altra solo per controllare meglio il lanciarazzi.\nSono disponibili due sistemi di mira, uno con un elaborato reticolo che serve per dare l'anticipo giusto al tiro in caso di veicolo in movimento o di vento laterale, ed un altro (ausiliario) che calcola solo l'alzo in base alla distanza (quello del tipo sull'M72 come unico sistema). Una volta acquisito l'obiettivo e mirato, si lancia il razzo, che pesa circa la met\u00e0 del lanciarazzi: 2,3 kg. Una volta uscito dal lanciatore il razzo raggiunge una velocit\u00e0 di quasi 300 metri al secondo, ruotando sul suo asse per stabilizzarsi, grazie alla forma delle alette. La cadenza massima di tiro \u00e8 di quattro colpi al minuto.\nLa sua precisione \u00e8 molto buona in caso di condizioni atmosferiche ideali, ma la traiettoria tende ad essere irregolare con forte vento laterale. Il razzo raggiunge il bersaglio e lo colpisce con una spoletta piezoelettrica ad impatto. La spoletta si attiva in base alla forza di impatto. Se il bersaglio \u00e8 soffice o protetto da reti metalliche, spesso la testata non esplode, come in alcuni casi durante la guerra del Vietnam. Nominalmente la carica, nei modelli controcarro (poich\u00e9 va tenuta presente anche l'esistenza di munizioni a frammentazione non controcarro, bens\u00ec specificamente antiuomo, come l'OG-7V), perfora 330mm di acciaio, ma in pratica, a seconda della distanza, essa pu\u00f2 scendere anche di un terzo di tale valore. In termini di quello che si legge in un TRADOC (Training and Doctrine Command) dell'US Army, la testata pu\u00f2 perforare 150mm a 60cm di distanza dall'esplosione e 100mm a 90 cm. I soldati trasportano in genere il lanciarazzi assieme a 3-4 razzi di carica, con 10kg di peso in totale.\nLa gittata contro bersagli fermi \u00e8 nominalmente di 500 metri, 400 contro mezzi in movimento, ma \u00e8 buona pratica limitarsi a circa la met\u00e0 di tale distanza. La gittata massima \u00e8 di 920 metri, poich\u00e9 a tale distanza una spoletta interviene facendo esplodere il razzo, tanto che spesso, contro aerei e soprattutto elicotteri, gli RPG sono stati usati per ruolo antiaereo, con lo scopo di danneggiare grazie alle schegge delle esplosioni i velivoli a circa 1 km di distanza (pi\u00f9 vicino, invece, si cerca il centro diretto).\nUna versione interessante dell'RPG-7 \u00e8 quella per truppe speciali, con la capacit\u00e0 di smontare in 2 parti il lanciarazzi. Altri dispositivi sono la disponibilit\u00e0 di eventuali sensori di visione notturna.\nUtilizzo.\nL'RPG-7 \u00e8 stato usato largamente dagli anni sessanta in poi, e molti paesi ne hanno fatto copie. Esso \u00e8 un'arma di fattura elegante, potente, con molte parti fatte in legno di qualit\u00e0, come il rivestimento del tubo lanciarazzi.\nIn azione, gli RPG hanno mostrato buone potenzialit\u00e0, ma anche qualche limite. Sebbene questi lanciarazzi spesso colpissero il bersaglio, la detonazione non era sempre assicurata, causa difetti della spoletta e soprattutto la presenza di reti, sacchetti ecc. che ne inibivano il funzionamento, essendo essa piezoelettrica. Quando la perforazione avveniva, in veicoli come gli M113, il piccolo foro della carica cava trapassava spesso il veicolo senza fare molti danni, anche perch\u00e9 i soldati avevano l'abitudine di stare sopra il mezzo piuttosto che dentro.\nMunizioni alternative.\nL'aggiornamento dell'RPG \u00e8 facile: nuove munizioni non hanno bisogno di fare altro che entrare nel tubo di lancio, le testate restano fuori e possono aumentare a dismisura. La munizione PG-M \u00e8 molto pi\u00f9 lunga, pesante e potente, con circa 350-400mm di perforazione. La munizione OG-7V \u00e8 caratterizzata dal particolare uso prevalentemente antiuomo (non utilizzata, quindi, in funzione anticarro contro corazzati o veicoli). La PG-7VR \u00e8 l'ultima e pi\u00f9 potente delle munizioni giunte nella quarantennale storia di questo lanciatore: ha una testata a carica cava in tandem, con un calibro di ben 105mm per la maggiore e una pi\u00f9 piccola, forse da 80mm. In tutto, esso perfora circa 650mm.\nLa differenza \u00e8 notevole: l'RPG-7 base ha difficolt\u00e0 a perforare i fianchi di carri armati dotati di pannellature laterali, sopra i cingoli, che danno una distanza dallo scafo di 70-80cm, e quindi riducono molto la possibilit\u00e0 della carica cava di perforare i 5-8cm di acciaio laterali.\nLa conseguenza \u00e8 che il razzo non ha che poca forza distruttiva per danneggiare gli interni dello scafo, e se l'angolo d'impatto supera i 15 gradi sulla perpendicolare della fiancata, allora sar\u00e0 molto difficile superare la corazza, per non parlare della presenza dei cingoli e dei rulli guidacingoli. Contro la torretta, l'eventuale presenza di cassetti porta dotazioni sui lati della torre, combinata con lo spessore della stessa, ha anche in questo caso molte possibilit\u00e0 di bloccare l'RPG-7. Paradossalmente, la corazza frontale, pur essendo pi\u00f9 inclinata e spessa, ma non spaziata, potrebbe essere pi\u00f9 vulnerabile, ma con l'avvento delle corazzature composite anche questo finisce per diventare pressoch\u00e9 impossibile.\nCon la PG-7VR, se non con la PG-7M e V, la possibilit\u00e0 di perforare la corazza laterale dei carri armati, anche dei pi\u00f9 moderni, \u00e8 assicurata fino ad almeno 40 gradi di angolo d'impatto, mentre i carri senza corazza reattiva o protezioni composite devono temere tale ordigno anche frontalmente. Si tratta dell'evoluzione di un'arma che deve stare al passo con i tempi, e i carri hanno avuto molti miglioramenti della protezione. Tuttavia questa munizione sembra ancora relativamente poco diffusa.\nTipo 69 e Tipo 69 A1.\nIl Tipo 69 e il derivato Tipo 69 A1 sono copie della prima versione dell'RPG-7 russo prodotte in Cina.\nLa versione cinese fu quella preferita dagli Afghani durante l'invasione sovietica dell'Afghanistan, in quanto pi\u00f9 leggera e soprattutto con una maniglia di trasporto a met\u00e0 del tubo lanciarazzi, che consentiva un trasporto molto agevole anche senza la tracolla."}
{"id": "1516233", "revid": "33689", "url": "https://it.wikipedia.org/wiki?curid=1516233", "title": "Uccelli estinti", "text": ""}
{"id": "1516234", "revid": "1873126", "url": "https://it.wikipedia.org/wiki?curid=1516234", "title": "Provincia del Pastaza", "text": "La provincia del Pastaza \u00e8 la pi\u00f9 estesa delle ventiquattro province dell'Ecuador; il capoluogo \u00e8 la citt\u00e0 di Puyo.\nLa provincia \u00e8 situata nel \"Oriente\", la regione pi\u00f9 orientale del paese che fa parte del bacino del Rio delle Amazzoni. Il nome deriva da quello del fiume Pastaza che nasce nella parte occidentale della provincia e che l'attraversa nel suo percorso fino al fiume Napo.\nTra le risorse naturali della provincia vi sono la coltivazione delle banane, ananas, tabacco, cacao e caff\u00e8; in epoca pi\u00f9 recente si \u00e8 cominciata la coltivazione del t\u00e8.\nGeografia fisica.\nConfina a nord con le province di Napo e Orellana, ad est con la regione peruviana di Loreto, a sud con la provincia di Morona Santiago e ad est con quelle di Morona Santiago e con la provincia andina di Tungurahua.\nCantoni.\nLa provincia \u00e8 suddivisa in quattro cantoni:"}
{"id": "1516235", "revid": "15756", "url": "https://it.wikipedia.org/wiki?curid=1516235", "title": "HJ-8", "text": "Gli HJ-8 o Hongjian-8, detti Red Arrow(\u7d05\u7bad-8), sono missili anticarro cinesi con alette ripegabili e 3\u00a0km di gittata. S. Ne esiste anche una versione per veicoli corazzati, con 4 missili pronti al lancio. Anche il Pakistan ha la licenza di produrli, col nome Baktar Shikan.\nContesto.\nLo Hongjian-8 si presenta come il missile anticarro di seconda generazione dell'Esercito popolare di liberazione. Lo sviluppo dell'arma inizi\u00f2 negli anni '70, mentre \u00e8 entrato in servizio a partire dagli anni '80. Quest'ordigno \u00e8 stato pensato per migliorare la difesa delle unit\u00e0 di fanteria contro i mezzi corazzati, ma esso pu\u00f2 anche essere montato a bordo di diversi veicoli ed elicotteri. Ha una possibilit\u00e0 di impiego in qualsiasi condizione meteorologica, sia di giorno che di notte.\nTecnica.\nGli HJ-8 sono lanciati da tubo e sono dotati di filoguida SACLOS. Il missile \u00e8 dotato nella parte posteriore di alette ripiegabili. Ha una gittata di 3000 metri e pu\u00f2 perforare corazze spesse fino a 1000 mm grazie al sistema a doppia testata in tandem. La versione in dotazione alla fanteria \u00e8 munita di treppiede e pu\u00f2 essere impiegato da una squadra di due fanti, in quanto risulta essere troppo pesante per l'utilizzo da parte di un unico soldato.\nTra i quattro e gli otto di questi ordigni possono essere equipaggiati sugli elicotteri Z-9G, Z-11 e SA 342L Gazelle.\nImpiego.\nOltre che al Pakistan, gli HJ-8 sono stati venduti anche agli Emirati Arabi Uniti nel 1990. Il loro impiego sul campo \u00e8 avvenuto durante le guerre balcaniche degli anni '90, in quanto le forze bosniache li impiegarono efficacemente contro i veicoli corazzati serbi.\nVersioni.\nHongjian 8A.\nVariante migliorata con una testata pi\u00f9 potente un motore a razzo modificato.\nHongjian 8C.\nModello dotato di doppia testata in tandem per l'utilizzo contro corazze reattive.\nHongjian 8E.\nVariante introdotta alla met\u00e0 degli anni '90. Il corpo del missile \u00e8 leggermente pi\u00f9 lungo per ospitare la nuova testata il nuovo motore che estende il raggio d'azione a 4000 m. Monta inoltre un nuovo sistema di fuoco digitale che migliora la precisione del 90% e un nuovo visore termico.\nHongjian 8L.\nUltima versione dell'HJ-8. \u00c8 dotato di un nuovo treppiede alleggerito e fu progettato per l'esportazione, ma data la mancanza di acquirenti, rimase allo stadio di prototipo."}
{"id": "1516237", "revid": "1099637", "url": "https://it.wikipedia.org/wiki?curid=1516237", "title": "Pallacanestro Broni 93", "text": "L'Associazione Dilettantistica Pallacanestro Femminile Broni 1993 \u00e8 una societ\u00e0 cestistica femminile di Broni (provincia di Pavia).\nStoria.\nLa nascita risale al luglio del 1993, ad opera di un gruppo di amici (Gianluca Caraffini, Filippo Bacchini, Aldo Caputo, Lorenzo Pedrazzi e Gabriele Porri) dopo la scomparsa della Polisportiva Broni; la squadra assume i colori sociali che dal 1973 caratterizzano la \"femminile\" a Broni: il bianco e il rosso. Nella stagione 1993-94 vengono disputati solamente i campionati giovanili, per permettere alle ragazzine bronesi di continuare l'attivit\u00e0.\nDalla stagione 1994-95 si torna a disputare anche il campionato seniores; disputando e vincendo il campionato di Promozione. Si ottiene cos\u00ec l'ammissione alla Serie C. L'anno seguente non porta buoni risultati: la squadra retrocede in Promozione ma, grazie all'allargamento del campionato di C viene ripescata. Nel 1996-97 il campionato di Serie C viene disputato ad alto livello, giungendo cos\u00ec alla promozione in Serie B.\nNel 1997-98 allo storico sponsor Elen Parati subentra la \"Cantina Sociale di Broni\", tuttora sponsor principale, il quale porta il cambiamento dei colori sociali che diventano bianco e verde. La Serie B vede la squadra sempre competitiva,con un paio di Poule Promozione raggiunti (1997-98 e 1998-99) e uno spareggio promozione per la serie A2, nel 2000, perso con Udine. Data storica per la societ\u00e0 Bronese \u00e8 il 17 maggio 2003, quando la Pallacanestro Femminile Broni '93, sotto la guida di Filippo Bacchini come allenatore e dei dirigenti Aldo Caputo, Andrea Achilli e Gianluca Caraffini, viene promossa in Serie A2. Nello stesso anno viene raggiunta, con la squadra Bam, sempre sotto la guida del solito staff tecnico, la prima Finale Nazionale Giovanile alla quale ne faranno seguito altre due (Bam e Cadette). Nella stagione 2003-04 la squadra pavese si salva all'ultima giornata e in corso d'anno Filippo Cavanna sostituisce Filippo Bacchini come head-coach.\nNegli anni successivi la squadra lotta sempre con l'obiettivo dichiarato della A1 e riesce a centrare i play-off nella stagione 2005-06. Dalla stagione 2007-08 la squadra \u00e8 sotto la guida di Claudio Massari. Al termine della prima stagione ottiene la salvezza. La stagione successiva, invece vede la squadra classificarsi al decimo posto al termine della stagione regolare, dovendo cos\u00ec disputare i play-out, al termine dei quali la formazione bronese retrocede in Serie B.\nDopo la retrocessione l'organico viene completamente riformato e la squadra allestita \u00e8 assolutamente competitiva per la categoria: al termine della prima stagione, infatti, la squadra giunge sino alle semifinali play-off, dove viene battuta 2-0 nella serie da La Spezia. Nella stagione 2010-11 la squadra si dimostra ancora competitiva e la guida tecnica della squadra \u00e8 affidata a Michelangelo Cossu: raggiunge il concentramento finale per la promozione, a Senigallia, ma, dopo aver battuto Castellamare di Stabia, deve cedere a Battipaglia. La stagione sportiva 2011-12 viene affrontata con l'obbiettivo dichiarato della promozione in Serie A2, pertanto il roster viene allestito per questo fine. Dopo essersi classificata seconda al termine della regular season, vince da imbattuta il concentramento di Cervia, accedendo alla finale contro Reggio Emilia. La squadra batte la formazione emiliana nella gara di andata di 13 punti. Nella finale di ritorno perde, ma mantiene la differenza canestri, ottenendo cos\u00ec la promozione in Serie A2 il 13 maggio 2012 davanti al pubblico amico.\nLa stagione 2012-13 \u00e8 quella che segna il ritorno sul palcoscenico della Serie A2. La squadra viene allestita per centrare l'obbiettivo dei playoff. L'avvio non \u00e8 dei migliori, la squadra lotta, ma non coglie i risultati sperati. Si opta per un cambio alla guida tecnica. Nel girone di ritorno la squadra cambia marcia e mantiene un ruolino di marcia invidiabile: chiude all'ottavo posto la stagione regolare, affronter\u00e0 nei quarti di finale playoff il Sanga Milano. La serie viene portata alla \"bella\" dove la compagine oltrepadana \u00e8 costretta a cedere alla pi\u00f9 attrezzata ed esperta squadra milanese.\nNella stagione seguente viene allestito un roster sempre competitivo, con l'obbiettivo di migliorare il risultato dell'anno precedente. Durante la prima fase la squadra viene inserita nella conference centro, chiudendo seconda in classifica. Accede cos\u00ec alla poule promozione girone sud: il girone si dimostra subito molto complicato, le vittorie non arrivano e la formazione bronese non riesce a centrare l'obbiettivo dei play-off. Si pu\u00f2 quindi parlare di una stagione conclusasi con un risultato inferiore alle aspettative.\nLa tradizione della pallacanestro femminile nella piccola cittadina pavese continua anche nella stagione 2014-15: l'organico viene preparato al meglio per onorare la categoria della serie A2. Superata la prima fase, la squadra chiude al penultimo posto della Poule Promozione mancando cos\u00ec l'accesso ai play-off.\nLa stagione 2015-16 si dimostra subito ricca di ambizioni, fin dal mercato estivo: la societ\u00e0 mette sotto contratto pedine importanti, giocatrici di esperienza, alcune provenienti dal campionato di Serie A1: \u00e8 chiara l'intenzione di competere ai vertici di questo campionato. I risultati rispecchiano le aspettative: l'Omc Broni vince in settembre la Coppa Lombardia, chiude al primo posto la stagione regolare e a marzo alza il primo trofeo nazionale della sua storia: la coppa Italia di serie A2, dominando le final four organizzate proprio al PalaBrera di Broni. La marcia prosegue durante i playoff: elimina al primo turno la Fassi Albino e in semifinale il Sanga Milano; in finale, affronta la Magika Castel San Pietro: vince gara 1 davanti al pubblico amico, e dopo una combattutissima gara 2 in terra Emiliana, risolta a favore delle Bronesi dopo un supplementare, la Pallacanestro Broni ottiene la storica promozione in Serie A1. Stagione, quella della squadra pavese che rester\u00e0 negli annali: oltre ad aver vinto tutto, lo fa da imbattuta: 37 vittorie su altrettante gare.\nTifoseria.\nLa Pallacanestro Femminile Broni 1993 \u00e8 supportata, in casa e in ogni trasferta, da un gruppo di tifosi, i Viking Broni 1991, uno dei pochi presenti nell'ambito del basket femminile Italiano.\nRoster 2021-2022.\n\"Dal sito ufficiale.\""}
{"id": "1516238", "revid": "125688073", "url": "https://it.wikipedia.org/wiki?curid=1516238", "title": "Vz 61 Skorpion", "text": "La Vz.61 \"Skorpion\" \u00e8 una piccola pistola mitragliatrice calibro 7,65 Browning/.32 ACP, ma disponibile anche in altri calibri, costruita in Cecoslovacchia tra la fine degli anni cinquanta e prodotta oggigiorno nella versione \"e\".\nSi tratta di una via di mezzo tra una normale pistola semiautomatica e un'autentica pistola mitragliatrice. Pu\u00f2 infatti essere impugnata con una sola mano oppure imbracciata come un moschetto utilizzandone il calciolo ribaltabile, che in posizione di riposo si ripiega sopra il castello e la canna dell'arma.\nL'arma \u00e8 costruita presso gli stabilimenti della \u010cesk\u00e1 zbrojovka Uhersk\u00fd Brod e progettata per le esigenze di alcune unit\u00e0 speciali dell'esercito e della polizia cecoslovacca. Ebbe tuttavia un certo successo commerciale e fu esportata in numerosi paesi esteri.\nStoria.\nI primi esemplari della Skorpion apparvero alla fine degli anni '50, sotto la denominazione provvisoria di \u201cmodello 59\u201d, ma l'adozione ufficiale da parte dell'esercito cecoslovacco dat\u00f2 al 1961 e confer\u00ec all'arma la definizione ufficiale di \u201cSamopal, Vz.61\u201d mentre \u201cSkorpion\u201d ne divenne successivamente il nome commerciale, col quale l'arma fu diffusamente esportata.\nPer l'esportazione furono inizialmente prodotte una variante in calibro 9x17mm/.380 ACP, denominata Vz.64, una in 9x18mm Makarov (Vz.65) e qualche esemplare di una Vz.68 in calibro 9x19mm Parabellum. La differenza esteriore tra la Vz.61 e le altre versioni era principalmente nel caricatore ricurvo, anzich\u00e9 verticale. La Vz.68, molto rara, era anche dotata di fusto e canna leggermente allungati.\nAll'inizio degli anni ottanta, l'esercito cecoslovacco adott\u00f2 come munizione standard la 9x18mm Makarov d'ordinanza sovietica e cominci\u00f2 a sostituire le Vz.61 nelle proprie dotazioni con il nuovo modello, denominato Vz.82 e camerato per il nuovo calibro.\nVersioni ammodernate offerte per l'esportazione, oltre alla Vz.82, furono anche denominate Vz.83 (in calibro 9x17mm corto) e Vz.360 (9x19mm Parabellum): quest'ultima fu l'estrema evoluzione della Skorpion e fu introdotta all'inizio degli anni '90.\nPer molti anni, nessuna versione della \"Skorpion\" fu prodotta regolarmente, tranne alcuni lotti per le esigenze di alcuni committenti militari. Recentemente la CZ ha reinserito in catalogo una versione della mitraglietta, la vz.61E.\nUna variante semiautomatica, denominata Vz.91, \u00e8 pure occasionalmente apparsa sul mercato civile.\nIn Italia, negli anni settanta, fu importato qualche lotto di una \"Skorpion\" privata della possibilit\u00e0 di tiro a raffica e munita di un caricatore ridotto a dieci colpi.\nUn modello di \u201cSkorpion\u201d, denominato M-61 e camerato per il calibro 7,65x17mm Browning, fu prodotto su licenza in Jugoslavia dalla Crvena Zastava di Kragujevac e adottata dalle forze armate locali. Una variante aggiornata fu pure adottata sotto la denominazione M-84. Le \u201cSkorpion\u201d prodotte in Jugoslavia si differenziano dalle originali cecoslovacche per l'impugnatura in resina sintetica nera, anzich\u00e9 in legno di faggio.\nCaratteristiche tecniche.\nMeccanicamente, la Vz. 61 impiega uno schema concettuale piuttosto semplice: l'arma, costruita interamente in acciaio stampato, spara a otturatore chiuso, secondo una modalit\u00e0 non molto diffusa, ma scelta per migliorare la controllabilit\u00e0 dell'arma nel tiro a colpo singolo. Il percussore \u00e8 mobile e viene azionato da un cane, come nella maggioranza delle armi.\nL'arma \u00e8 dotata di un selettore di fuoco a tre posizioni, contraddistinte dalle indicazioni \u201c0\u201d (sicura), \u201c1\u201d (colpo singolo - semi automatico) e \u201c20\u201d (tiro continuo - automatico).\nIl caricatore \u00e8 bifilare, a 10 o 20 colpi, e di forma arcuata (\u201ca banana\u201d) per i soli modelli in calibro 7,65x17mm Browning. Le altre versioni adottano un caricatore completamente verticale.\nL'otturatore, a forma di parallelepipedo, \u00e8 parzialmente scavato nella parte interna per avvolgere la camera di cartuccia e la porzione iniziale della canna, onde bilanciare il pi\u00f9 possibile in avanti il baricentro dell'arma (otturatore \u201ctelescopico\u201d). La manetta di armamento \u00e8 sostituita da due grossi bottoni di presa, sporgenti ai due lati del fusto.\nInfine, sempre nel senso di migliorare il pi\u00f9 possibile il bilanciamento complessivo, nell'impugnatura \u00e8 contenuto un dispositivo rallentatore della cadenza, costituito da un gancio caricato da una molla che, a ogni ciclo di sparo, blocca per un istante il moto alternato dell'otturatore, diminuendo cos\u00ec la velocit\u00e0 di ripetizione della raffica, che comunque si attesta intorno ai 12 colpi/secondo.\nLa modesta potenza del calibro 7,65x17mm Browning limita le reazioni allo sparo, il rinculo e il rilevamento nel tiro rapido.\nL'arma \u00e8 di ottima fattura e piuttosto precisa nel tiro semiautomatico. Nel tiro a brevi raffiche intervallate la Skorpion dimostra una buona concentrazione dei colpi sul bersaglio, mentre la raffica continua, specialmente se esplosa impugnando l'arma con una sola mano, risulta abbastanza dispersa ed utile soltanto nel fuoco di copertura.\nL'utilizzo di quest'arma \u00e8 particolarmente vantaggioso nella saturazione di ambienti ristretti (luoghi chiusi, interno di veicoli) e ci\u00f2 \u00e8 comprensibile, pensando che la Skorpion fu progettata soprattutto per le esigenze di carristi e truppe corazzate.\nAnche nel tiro a medie distanze, facendo uso del calciolo, l'arma si dimostra abbastanza precisa, ma la modesta potenza della cartuccia impiegata ne riduce drasticamente l'utilit\u00e0 in combattimento.\nPer quest'arma \u00e8 anche disponibile un efficacissimo manicotto silenziatore.\nImpiego.\nLa \"Skorpion\" nacque come pistola militare per i carristi, per sostituire le scarse dotazioni di Mauser m712 Schnellfeuer, una pistola tedesca degli anni trenta capace di tiro a raffica, ottenuta come preda bellica dalle forze armate cecoslovacche. Queste ultime preferirono puntare su un'arma di produzione locale, piuttosto che indirizzarsi sulla sovietica Stechkin APS, una semplice pistola calibro 9x18mm Makarov capace di tiro a raffica. L'obbiettivo era dotare gli equipaggi dei mezzi corazzati di un'arma di poco ingombro ma con un volume di fuoco maggiore rispetto ad una semplice pistola. Un p\u00f2 come l'M3 Grease Americano.\nAlla \"Skorpion\" s'ispir\u00f2 l'analoga realizzazione Wz.63, di produzione polacca.\nSi tratta di un'arma versatile, che pu\u00f2 sostituire sia la pistola d'ordinanza, sia una pistola mitragliatrice convenzionale: il fabbricante offriva come accessorio una specifica fondina ascellare in pelle, che consentiva di portarla come una comunissima pistola.\nLa Vz.61 fu diffusamente esportata, sebbene in un non grande numero di esemplari, e non \u00e8 difficile vederne tuttora in azione in aree di conflitto anche remote. Oltre che nella ex-Jugoslavia (ove comparve nelle mani sia dei serbi che dei croati e dei bosniaci), apparve in molti conflitti regionali dell'Africa centrale e del Vicino Oriente.\nAnche numerosi gruppi terroristici se ne sono impossessati a pi\u00f9 riprese, sfruttando le doti di occultabilit\u00e0 della \"Skorpion\" e la sua micidialit\u00e0 sulle brevi distanze, dovuta al forte volume di fuoco. Tra questi gruppi, spiccarono l'IRA irlandese e le Brigate Rosse italiane: queste ultime utilizzarono la \"Skorpion\" in numerosi omicidi (tra i quali quello del presidente Aldo Moro)."}
{"id": "1516239", "revid": "1402222", "url": "https://it.wikipedia.org/wiki?curid=1516239", "title": "B\u0103se\u0219ti", "text": "B\u0103se\u0219ti (in ungherese \"Szil\u00e1gyill\u00e9sfalva\") \u00e8 un comune della Romania di 1.559 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 4 villaggi: B\u0103se\u0219ti, Ode\u0219ti, S\u0103li\u0219te, Strem\u021b.\nB\u0103se\u0219ti ha dato i natali a:"}
{"id": "1516240", "revid": "56818", "url": "https://it.wikipedia.org/wiki?curid=1516240", "title": "Cardinale Schuster", "text": ""}
{"id": "1516241", "revid": "287204", "url": "https://it.wikipedia.org/wiki?curid=1516241", "title": "Basesti", "text": ""}
{"id": "1516243", "revid": "124067914", "url": "https://it.wikipedia.org/wiki?curid=1516243", "title": "Naegleria fowleri", "text": "Naegleria fowleri \u00e8 un protista, in una delle sue fasi esteriormente affine a un'ameba, che vive in acqua dolce a temperature variabili, incistandosi sotto i 10 \u00baC e sviluppandosi al meglio in acque tiepide fino a 42\u00a0\u00b0C. Come tutti gli appartenenti al \"phylum Percolozoa\" ha alcune affinit\u00e0 esteriori con i flagellati, alternando alle fasi ameboidi fasi flagellate. Si tratta di un organismo a vita libera che occasionalmente pu\u00f2 parassitare i vertebrati, principalmente mammiferi, ed \u00e8 soprannominato \"ameba mangia-cervello\".\nNell'uomo un'infezione da \"N. fowleri\" pu\u00f2 causare una malattia estremamente grave e in altissima percentuale letale: la meningoencefalite amebica primaria (PAM o PAME), che colpisce il sistema nervoso centrale. La malattia ha un andamento rapido, che se non diagnosticata e curata celermente conduce alla morte nell'arco di una settimana.\nCiclo biologico.\nHa un ciclo di vita molto semplice: vive generalmente come forma amebica di 20 \u03bcm circa in fanghiglie acquose: quando le condizioni ambientali diventano inospitali, per esempio a causa dell'abbassamento della temperatura, si trasforma in una cisti mononucleata che pu\u00f2 sopravvivere a lungo in attesa di condizioni migliori. Nell'acqua libera, se le caratteristiche ambientali divengono sfavorevoli, per esempio a causa dell'aumento di salinit\u00e0 o della scarsit\u00e0 di nutrienti, la forma amebica si trasforma in una forma biflagellata un po' pi\u00f9 piccola, mononucleata e molto attiva negli spostamenti alla ricerca di habitat migliori.\nPatogenesi.\nIn alcuni casi pu\u00f2 diventare altamente patogena per l'uomo, causando la meningoencefalite amebica primaria (PAM). Quando l'uomo utilizza raccolte d'acqua in cui siano presenti le forme biflagellate, se l'acqua giunge accidentalmente all'interno delle cavit\u00e0 nasali, queste forme possono penetrare attraverso la mucosa olfattiva seguendo un gradiente di temperatura a loro favorevole e risalire lungo le fibre del nervo olfattivo in cavit\u00e0 cranica attraverso la lamina cribrosa dell'osso etmoide, fino ad arrivare al cervello attraverso i bulbi olfattivi.\nQui, in condizioni ottimali di temperatura e di nutrienti, i parassiti si moltiplicano molto attivamente e rapidamente, nutrendosi del tessuto nervoso cerebrale dopo digestione enzimatica. Le lesioni necrotico-emorragiche di questa malattia la rendono letale in una misura superiore al 90% dei casi. L'infezione umana viene contratta nuotando in fiumi o laghi, soprattutto quando la temperatura dell'acqua \u00e8 relativamente elevata, e attraverso pratiche di lavaggio delle cavit\u00e0 nasali con acque infette a scopo igienico o rituale.\nAnche il nuoto in piscina costituisce un fattore di rischio se le acque e i filtri della stessa non vengono puliti con accuratezza e regolarit\u00e0: per prevenire la diffusione del \"Naegleria fowleri\" \u00e8 fondamentale un'adeguata clorazione dell'acqua (in genere una concentrazione di cloro di 0,5 mg/l \u00e8 un presidio profilattico sufficiente).\nPatologia, diagnosi e controllo.\nLa meningoencefalite amebica primaria \u00e8 caratterizzata da febbre, alterazione del sensorio, nausea, vomito, cefalea e segni neurologici focali. Il quadro pu\u00f2 evolvere rapidamente a coma e morte. La diagnosi si basa sull'isolamento dell'ameba dal liquido cefalorachidiano o spesso da materiale autoptico. Non esiste un protocollo terapeutico standard, sebbene alcuni farmaci sembrano avere buon effetto come l'amfotericina B, un antifungo attivo su \"Naegleria fowleri.\" Tuttavia i pazienti sopravvissuti sono in tutto meno di una decina. L'infezione da \"Naegleria fowleri\" sembra essere un evento raro. In Italia \u00e8 stato finora segnalato un unico caso.\nNel 2013 \u00e8 stata utilizzata una terapia sperimentale, efficace per\u00f2 solo in caso di diagnosi precoce e che ha salvato una paziente di 12 anni, comprendente: induzione del coma farmacologico, ipotermia indotta e somministrazione di un cocktail di farmaci, tra cui l'amfotericina B. Dal 1962 al 2013 ci sono stati 130 casi nel Nordamerica in cui solo tre pazienti, due statunitensi e un cittadino messicano, sono sopravvissuti all'infezione dell'ameba, talvolta riportando danni permanenti. Con un tasso di mortalit\u00e0 del 97%, la meningoencefalite amebica primaria da \"Naegleria fowleri\" \u00e8 una delle malattie infettive pi\u00f9 aggressive."}
{"id": "1516244", "revid": "1013865", "url": "https://it.wikipedia.org/wiki?curid=1516244", "title": "Provincia di Sucumb\u00edos", "text": "La provincia di Sucumb\u00edos \u00e8 una delle ventiquattro province dell'Ecuador; il capoluogo \u00e8 la citt\u00e0 di Nueva Loja (spesso anche chiamata \"Lago Agrio\" bench\u00e9 questo sia il nome del cantone).\nLa provincia \u00e8 situata nel nordest del paese, nei territori compresi nel bacino dell'Amazzonia.\nGeografia fisica.\nLa provincia confina a nord con i dipartimenti colombiani di Nari\u00f1o e Putumayo, ad est con la regione peruviana di Loreto), a sud con le province di Orellana e del Napo e ad ovest con la Pichincha, Imbabura e del Carchi.\nLa parte pi\u00f9 occidentale della provincia comprende le pendici orientali andine, dalle quali nascono la maggioranza dei fiumi che attraversano il territorio provinciale. La massima elevazione \u00e8 il vulcano (attivo) Reventador (3485\u00a0m s.l.m.). La parte orientale \u00e8 ricoperta di foresta tropicale e caratterizzata dal clima tropicale.\nIl fiume principale \u00e8 l'Aguarico, che scorre nei pressi di Nueva Loja per sfociare nel fiume Napo vicino al confine col Per\u00f9. Tra gli altri fiumi della provincia vi sono il Putumayo che a nord delimita il confine con la Colombia, il fiume Coca e il Napo nella parte meridionale.\nEconomia.\nLa principale risorsa mineraria della provincia \u00e8 indubbiamente il petrolio; l'estrazione, iniziata nei primi anni '70, ha fatto s\u00ec che la provincia di Sucumb\u00edos diventasse l'area economicamente pi\u00f9 rilevante del paese.\nLa modesta attivit\u00e0 agricola riguarda soprattutto prodotti tropicali come palme da olio, banane, caff\u00e8, cacao, ananas e anche il mais. L'allevamento \u00e8 praticamente inesistente mentre i numerosi fiumi viene praticata la pesca.\nIn crescita l'ecoturismo, diretto soprattutto al parco nazionale di Cuyabeno nel quale, oltre ad un'ineguagliabile moltitudine di uccelli tropicali, si trovano anche numerosi caimani.\nCantoni.\nLa provincia \u00e8 suddivisa in sette cantoni:"}
{"id": "1516248", "revid": "289247", "url": "https://it.wikipedia.org/wiki?curid=1516248", "title": "Don Giovanni Calabria", "text": ""}
{"id": "1516250", "revid": "289247", "url": "https://it.wikipedia.org/wiki?curid=1516250", "title": "Don Calabria", "text": ""}
{"id": "1516251", "revid": "253269", "url": "https://it.wikipedia.org/wiki?curid=1516251", "title": "Samantha Mathis", "text": "Biografia.\nNata a Brooklyn, New York, \u00e8 figlia dell'attrice austriaca Bibi Besch, a sua volta figlia di Gusti Huber. Dopo il divorzio dei genitori, \u00e8 andata a vivere a Los Angeles con la madre, dove \u00e8 cresciuta frequentando teatri e scuole di recitazione. Dopo una gavetta televisiva, il suo primo ruolo di rilievo risale al 1990 in \"Alza il volume\" al fianco di Christian Slater; in seguito ha partecipato ai film \"Super Mario Bros.\"(nel ruolo della principessa Daisy) e \"Quella cosa chiamata amore\" al fianco di River Phoenix, il quale sarebbe poi diventato il suo fidanzato. L'attrice era in compagnia di Phoenix la notte di Halloween in cui l'attore mor\u00ec per overdose fuori da un locale di Los Angeles.\nGli anni novanta sono stati anni fortunati per l'attrice, recitando in molti film tra cui \"Piccole donne\", \"Jack &amp; Sarah\", \"Gli anni dei ricordi\", \"Il presidente - Una storia d'amore\" e \"\". Nel 2000 recita in \"American Psycho\", adattamento cinematografico del romanzo di Bret Easton Ellis. Negli ultimi anni si \u00e8 divisa tra film per la televisione e ospitate in serie tv, come \"Dr. House - Medical Division\" e \"Lost\", ma si \u00e8 fatta notare nel 2004 nel film \"The Punisher\", adattamento cinematografico del fumetto della Marvel Comics, e nella miniserie televisiva \"Salem's Lot\".\nDoppiatrici italiane.\nNelle versioni in italiano dei suoi film, Samantha Mathis \u00e8 stata doppiata da:\nDa doppiatrice \u00e8 sostituita da:"}
{"id": "1516254", "revid": "1782831", "url": "https://it.wikipedia.org/wiki?curid=1516254", "title": "Ingegnerizzazione", "text": "Il termine ingegnerizzazione indica una fase lavorativa intermedia tra il progetto di un manufatto e la sua produzione.\nDopo il progetto, ovvero dopo aver realizzato fisicamente uno o pi\u00f9 prototipi del manufatto, semplice o complesso che sia, segue la fase di ingegnerizzazione, necessaria a portare piccole correzioni al progetto iniziale, con l'intento di migliorarne le caratteristiche, ma nel contempo mettere in pratica le soluzioni tecniche migliori, volte a ridurre al minimo il tempo necessario all'assemblaggio nella futura fase di produzione, nonch\u00e9 agevolarne l'eventuale manutenzione. In questa fase si sceglie anche quale aspetto dare al prodotto, per renderlo di massimo gradimento all'eventuale acquirente.\nGiungere ad una buona ingegnerizzazione comporta solitamente maggiori costi in termini di tempo e denaro da parte del produttore, pertanto non sempre il risultato \u00e8 felice. Un esempio pratico puramente tecnico \u00e8 costituito dal metodo adottato dai costruttori di autovetture per la sostituzione delle \"pastiglie\" dei freni delle ruote anteriori; vi sono autovetture attuali il cui intervento comporta lo smontaggio delle ruote, con relativi tempi di lavoro piuttosto lunghi, a differenza di altre soluzioni ingegneristiche magari pi\u00f9 costose ma eleganti e raffinate dal punto di vista tecnico, come ad esempio quelle adottate sulla popolare vecchia autovettura italiana Alfasud, le cui pastiglie si potevano sostituire in pochi secondi aprendo semplicemente il cofano motore."}
{"id": "1516255", "revid": "56818", "url": "https://it.wikipedia.org/wiki?curid=1516255", "title": "Don Verz\u00e8", "text": ""}
{"id": "1516259", "revid": "110157", "url": "https://it.wikipedia.org/wiki?curid=1516259", "title": "The Last Temptation (Ja Rule)", "text": "The Last Temptation \u00e8 il quarto disco registrato in studio dal rapper Ja Rule. I singoli di questo album sono \"Thug Lovin\" (con Bobby Brown), \"Mezmerize\" (con Ashanti) e il remix di \"The Pledge\" (con Ashanti e Nas). L'album \u00e8 disco di platino negli Stati Uniti d'America, vendendo nella prima settimana 237000 copie e 3 milioni di copie in tutto il mondo. L'album \u00e8 noto perch\u00e9 contiene un bano intitolato \"Pop Niggas\", che parla di 50 Cent. L'album ha avuto molto meno successo rispetto al precedente \"Pain Is Love\". Ha debuttato alla numero 4 sulla Billboard 200."}
{"id": "1516261", "revid": "1013865", "url": "https://it.wikipedia.org/wiki?curid=1516261", "title": "Provincia di Zamora Chinchipe", "text": "La provincia di Zamora Chinchipe \u00e8 una delle ventiquattro province dell'Ecuador; il capoluogo \u00e8 la citt\u00e0 di Zamora.\nGeografia fisica.\nLa provincia \u00e8 situata nel \"Oriente\" del paese, cio\u00e8 nella parte compresa nel bacino dell'Amazzonia. Confina a nord con la provincia di Morona Santiago, ad est e a sud con il Per\u00f9, ad ovest con la provincia di Loja, e a nord-ovest con la provincia di Azuay.\nCantoni.\nLa provincia \u00e8 suddivisa in nove cantoni:"}
{"id": "1516265", "revid": "400694", "url": "https://it.wikipedia.org/wiki?curid=1516265", "title": "Mauro Pirovano", "text": "Biografia.\nDiplomato nel 1980 presso la scuola del Teatro Stabile di Genova, dopo l'avvio di carriera allo Stabile, ha lavorato all'ATER. Nel 1986, al Teatro dell'Archivolto di Genova, ha iniziato la collaborazione con Maurizio Crozza, Ugo Dighero, Marcello Cesena e Carla Signoris con i quali former\u00e0 poi i Broncoviz, quintetto comico specializzato nella satira e nella parodia. Si \u00e8 dedicato quindi sia al teatro e alla televisione, interpretando il segretario del vescovo nella prima serie di \"Don Matteo\" e il ruolo di \"Madrina\" in \"Sensualit\u00e0 a corte\" nelle ultime stagioni di \"Mai dire...\".\nHa recitato in varie fiction e produzioni televisive: \"Un medico in famiglia\" (dal 1998 al 2000 il \"dottor Giorgi\", direttore sanitario dalla ASL nelle prime due stagioni), \"Compagni di scuola\", \"Un posto tranquillo\" e \"Un posto tranquillo 2\", \"Il mammo\", \"Arrivano i Rossi\". Nel 2010 ha fatto parte del cast della fiction televisiva \"I Gambardella\" con Lello Arena. Nello stesso anno ha fatto parte del cast della serie televisiva \"Un passo dal cielo\" con Terence Hill. Nel 2011 ha partecipato alla trasmissione di Maurizio Crozza \"Italialand\", in uno sketch ispirato al film \"Il Padrino\" con lo stesso Crozza e il trio Aldo, Giovanni e Giacomo. Nel 2019 \u00e8 andato in scena con \"Don Chisciotte\", assieme a Pino Petruzzelli, al Teatro Duse di Genova."}
{"id": "1516274", "revid": "767487", "url": "https://it.wikipedia.org/wiki?curid=1516274", "title": "Sinik", "text": "Biografia.\n\u00c8 nato il 26 giugno 1980 nel 14\u00ba arrondissement di Parigi da madre francese e padre algerino. A quattro anni, si trasferisce a Les Ulis, banlieue parigina dove trascorre l'infanzia.\nNel 1996 forma il gruppo \"L'Amalgame\", che si evolve e diventa Ul'Team Atom. Nel 2000, dopo numerosi mixtape, esce Malsain, il suo primo singolo, su etichetta 3.5.7. Nel 2001, incontra Karim e Nabil, con i quali fonda l'etichetta Six O Nine. Rincontra anche Diam's, donna molto influente nella sua carriera musicale. I due rapper sono stati in tour insieme per molto tempo e il loro rapporto va oltre il professionale. I due si considerano come \"fratello e sorella\" e la traccia \"Le Meme Sang\" (in italiano, Lo Stesso Sangue) simboleggia questa loro amicizia.\nNel 2002, Sinik realizza con Stomy Bugsy e Nicolas Err\u00e8ra la colonna sonora del film 3 z\u00e9ros. Preceduto qualche mese dallo street album \"En Attendant L'album\", il 25 gennaio 2005 esce \"La Main Sur Le Coeur\", il suo primo album distribuito dalla Warner che diventer\u00e0 disco d'oro in Francia (pi\u00f9 di 200\u00a0000 copie vendute).\nIl 3 aprile 2006, esce il secondo album, \"Sang Froid\", che include partecipazioni di musicisti del calibro di Kool Shen, Tunisiano (degli Sniper), Kayna Samet e Vitaa. Presto l'album diventa doppio disco d'oro in Francia (pi\u00f9 di 500\u00a0000 copie vendute).\nSinik partecipa spesso a collaborazioni su album e mixtape. \u00c8 considerato un artista hardcore per i suoi testi che parlano di affari di strada (\"Zone interdite\", \"Sarkozic\"), la miseria, la droga (\"Mon pire ennemi\"). Il carcere \u00e8 un altro tema ricorrente dei testi di Sinik, che \u00e8 stato condannato quattro volte per un totale di un anno di fermo. Alcune canzoni, come D.3.3.2, sono state scritte in quelle occasioni.\nSinik \u00e8 anche conosciuto per le partecipazioni ai dissing (attacchi verbali contro artisti e/o gruppi tramite canzoni). Ai tempi di \"La Main Sur Le Coeur\" ha avuto una faida contro Kizito e, pi\u00f9 recentemente, contro Booba. Quest'ultimo, nella sua canzone \"D.U.C.\", recita il seguente verso:\n\"...Toujours OP, moi et le mic c'est chimique\nLes n\u00e9gros sont d\u00e9class\u00e9s par Pokora, Diam's et Sinik...\"\n\"...Sempre OP, io e il mic siamo chimica\nI neri sono declassati per Pokora, Diam's e Sinik...\"\nSinik ha risposto immediatamente con la traccia \"L'Homme \u00e0 abbatre\". Booba ha replicato con \"Carton Rose\", al quale Sinik ha inizialmente opposto un \"Carton Rouge\". Il 6 aprile 2007 era stato annunciato il secondo street album di Sinik, \"Le Cot\u00e9 Malsain\", ma il disco \u00e8 stato pi\u00f9 volte rimandato ed infine annullato a favore dell'uscita del terzo album.\nIl 15 ottobre 2007 esce, con la partecipazione di Kanya Samet, \"De Tout La Haut\", primo singolo estratto da Le Toit Du Monde, nuovo album annunciato per il 10 dicembre 2007. Il secondo estratto sar\u00e0 \"L'Essonne Gelles\" mentre il terzo singolo sar\u00e0 \"Dans Mon Club\". Da sottolineare anche la partecipazione al disco di James Blunt, che duetta con Sinik nella traccia \"Je R\u00e9alise\". Altre partecipazioni annunciate per l'album riguardano Cifack e Diam's."}
{"id": "1516275", "revid": "729019", "url": "https://it.wikipedia.org/wiki?curid=1516275", "title": "SIG SG 550", "text": "Il SIG SG 550, anche conosciuto come Fass 90 o StGw 90, \u00e8 un fucile d'assalto prodotto dalla Swiss Arms AG (in precedenza SIG, Schweizerische Industrie Gesellschaft) di Neuhausen am Rheinfall, in Svizzera. La denominazione SG \u00e8 un'abbreviazione per Sturmgewehr, fucile d'assalto. Il fucile \u00e8 basato sul precedente SIG SG 540 sempre in calibro 5,56 mm.\nStoria.\nSviluppo.\nNel 1978 la Swiss Arms prepar\u00f2 una tabella con i requisiti per un possibile successore dell'StGw 57 (conosciuto comunemente come SG 510) usando la cartuccia 7,5 \u00d7 55mm Schmidt Rubin. Accento particolare fu posto sul fatto che il fucile dovesse essere modulare, ovvero adattabile a diversi ruoli operativi, inclusa una versione compatta da distribuire a truppe di supporto, equipaggio dei carri, paracadutisti e addetti alle operazioni speciali. Un altro scopo del progetto era quello di ridurre il peso dell'arma mantenendo per\u00f2 una gittata utile non inferiore ai 300 m.\nIl tutto port\u00f2 alla proposta di due modelli: \nTuttavia, nel 1981 il munizionamento sperimentale 6,45 \u00d7 48mm venne respinto in favore del pi\u00f9 familiare 5,56 \u00d7 45 mm GP90 con palla da 4.1 grammi (63,272 grani), incamiciato in acciaio con anima in piombo, equivalente del 5,56 \u00d7 45 mm NATO.\nProduzione.\nNel febbraio del 1983, venne resa pubblica la decisione di adottare l'SG541 (la cui denominazione venne poi cambiata nell'ottobre dello stesso anno in SG 550 per il fucile d'assalto e SG 551 per la carabina). L'arma entr\u00f2 ufficialmente in servizio nel 1990, con la designazione militare StGw 90. Si stima siano state consegnate circa 600.000 armi. La produzione per uso militare \u00e8 stata interrotta.\nDettagli.\nMeccanica.\nL'SG 550 \u00e8 un fucile d'assalto a fuoco selettivo, camerato per il 5,56 \u00d7 45 mm, che spara dalla posizione di otturatore chiuso. Il pistone \u00e8 azionato a gas e il meccanismo deriva dal SIG SG 540. I gas che si originano dalla combustione della polvere durante lo sparo vengono incanalati tramite un foro nella canna verso le parti mobili dell'arma. Una volta nel cilindro, i gas passano attraverso una scanalatura a L incisa nella testa del pistone e raggiungono la valvola del gas. La pressione sulla testa del pistone fa arretrare il pistone stesso e l'otturatore. Mentre il pistone arretra la porta per i gas e la scanalatura a \"L\" si spostano rispetto al loro asse originale, impedendo ulteriori entrate di gas nel cilindro. Il gas in eccesso e i residui di combustioni sono espulsi tramite un'apertura apposita nel cilindro. Questo sistema permette l'accesso ad una quantit\u00e0 di gas che corrisponde alla minima necessaria per l'arretramento del pistone. La valvola di gas \u00e8 settabile anche manualmente in due posizioni: la prima per la normale operativit\u00e0 e la seconda in caso arma molto sporca o di freddo intenso. Il sistema ad otturatore rotante (identico a quello del SIG SG 540) \u00e8 composto da due blocchi di acciaio. Un estrattore azionato a molla \u00e8 incorporato nell'otturatore, mentre una lieve sporgenza su una delle guide interne del castello permette l'espulsione dei bossoli.\nCaratteristiche.\nIl fucile ha un meccanismo di sparo ambidestro, cos\u00ec come un particolare selettore (utilizzabile facilmente sia da destri che da mancini) a quattro posizioni:\nLa guardia del grilletto pu\u00f2 essere ribaltata lateralmente per utilizzo dell'arma con guanti invernali. La forza da esercitare sul grilletto \u00e8 di circa 35 N (7.9 lb).\nL'arma \u00e8 solitamente alimentata da un caricatore a 20 colpi, ma sono disponibili in commercio anche caricatori da 5, 10 e 30 colpi. I caricatori sono costruiti con un particolare polimero semitrasparente che permette di controllare facilmente la quantit\u00e0 di colpi rimasti e sono dotati di risalti per accoppiare pi\u00f9 caricatori.\nQuando viene sparato l'ultimo colpo un particolare blocco mantiene l'otturatore aperto, che pu\u00f2 essere rilasciato tramite un apposito pulsante sul lato sinistro dell'arma. In alternativa, un soldato mancino pu\u00f2 rilasciare l'otturatore operando la leva del meccanismo facendola arretrare di qualche centimetro e rilasciandola.\nL'SG 550 ha un calcio per la maggior parte vuoto che viene ripiegato sul lato destro dell'arma e un bipiede in alluminio ultraleggero che si ripiega sotto l'astina paramano.\nIl calcio \u00e8 disponibile su ordinazione anche in versione telescopica, simile a quello dell'M4 americano. Calcio, impugnatura a pistola e paramano sono fabbricati in polimero ultraresistente, con finitura nera o verde oliva.\nLe parti metalliche del fucile sono ricoperte di una sostanza, con consistenza simile alla ceramica, chiamata Ilaflon. Tutte le meccaniche operate a gas sono realizzate in acciaio. Canna, otturatore e percussore sono realizzati anch'essi in acciaio temprato.\nLa canna pesante \u00e8 fissata al carrello e termina con uno smorza fiamma a \u201cgabbia d'uccello\u201d che permette l'utilizzo di granate da fucile e l'attacco di baionette. Il passo di rigatura della canna standard, ottimizzato per la munizione svizzera GP90, \u00e8 di 254 mm, ma \u00e8 possibile ordinare per i modelli esportati una canna per il proiettile NATO SS109 con passo di rigatura di 178 mm.\nOgni fucile viene sottoposto ad una prova di fuoco nel poligono sotterraneo della fabbrica su bersagli posti a 300 m. Il test comincia con arma fredda e con caricatori da 24 colpi usando le munizioni svizzere GP90. Sui 300 m la rosa di tiro non deve eccedere un quadrato di 11 \u00d7 11 cm: la maggior parte delle armi riesce a piazzare tutti i 24 colpi entro un quadrato di 7 \u00d7 7 cm.\nOrgani di mira.\nTutti i fucili della serie SG 550 sono equipaggiati con un mirino metallico regolabile in elevazione e deriva. Il sistema di mira consiste in un diottra ruotabile saldata al castello dell'arma e un organo di puntamento fissato al condotto di recupero gas. La diottra permette, tramite rotazione, l'uso di mire apposite per tiri a 100, 200, 300 e 400 m. Le diottre possono essere regolate tramite micrometro con scatti corrispondenti a 1,5 mrad (o 4,5 cm) a 300 m. Per il tiro notturno, la diottra per i 100 metri \u00e8 dotata di due rivelatori luminescenti al trizio.\nLa versione per tiratori scelti del SG 550 \u00e8 equipaggiata con un mirino telescopico Kern 4 \u00d7 24 con slitta smontabile. Tuttavia il fucile pu\u00f2 montare anche speciali adattatori per le ottiche standard STANAG 2324 della NATO.\nInfine, nella versione che monta gi\u00e0 di fabbrica le scine da 20 mm NATO, la diottra \u00e8 abbattibile frontalmente.\nAccessori.\nSia i fucili che le carabine della serie vengono venduti con un caricatore, una cinghia per il trasporto, il kit di pulizia e un dispositivo per inserire rapidamente i colpi nel caricatore.\nL'arma pu\u00f2 montare i lanciagranate GL 5040 e GL 5140 da 40 mm (sempre prodotti dalla SIG), che vengono agganciati sotto la canna tramite un particolare dispositivo (venduto assieme al lanciagranate) che rimpiazzer\u00e0 l'impugnatura anteriore. Il lanciagranate, pesante circa 1.7 kg scarico, spara granate esplosive da 40 \u00d7 46 mm, ma pu\u00f2 essere armato con granate ad alta pressione per i tiri a lunghe distanze, granate non letali e anti-sommossa. Il mirino del lanciagranate, tarato per una distanza massima di 200 m, viene agganciato al fucile tramite una particolare vite fornita con il lanciagranate.\nIl fucile pu\u00f2 anche montare una baionetta, avente lunghezza pari a 310 mm e diametro dell'impugnatura di 22 mm. Le baionette sono prodotte esclusivamente per la Swiss Army da Wenger &amp; Victorinox. Con gli appositi adattatori (disponibili in commercio), il fucile pu\u00f2 montare anche baionette NATO KCB-77 o le americane M9.\nVarianti.\nSG 551.\nLa carabina SG 551 ha una canna da 363 mm (14,3 in), pi\u00f9 corta rispetto alla versione base SG 550. Modifiche sono presenti anche sull'impugnatura anteriore, mentre in bipiede \u00e8 totalmente assente. L'SG 551, nella versione standard, non pu\u00f2 montare n\u00e9 una baionetta n\u00e9 il lanciagranate. L'arma viene prodotta in diverse varianti, pensate proprio per l'utilizzo da parte di corpi speciali e forze di sicurezza. Tra queste possiamo citare la carabine SG 551-1P delle forze di polizia, che include anche un mirino telescopico Hensoldt 6 \u00d7 42 BL; la carabina SG 551 SWAT (distribuita con una finitura resistente alla corrosione) con annesso un sistema di slitte che permette il montaggio di vari accessori (bipiedi, puntatori laser, torce tattiche\u2026) e infine la carabine SG 551 LB con la canna da 454 mm (17,9 in) che permette il montaggio di baionette e lanciagranate da fucile.\nSG 552 Commando.\nAltra variante del SG 550 \u00e8 la carabina prodotta nel 1998, denominata SG 552-2P Commando. Presenta una canna pi\u00f9 corta, paramano anteriore traforato per il raffreddamento e un meccanismo di riarmo semplificato. Il movimento della molla di riarmo ricorda molto da vicino il sistema utilizzato nell'AK47.\nEsiste anche una versione a canna lunga del modello Commando, denominata SG 552 LB, che permette l'utilizzo di lanciagranate e baionetta.\nSG 553.\nL'SG 553 \u00e8 una versione migliorata del SG 552 entrata in produzione nel 2009. Esteriormente simile al SG 552 questa variante ha il vantaggio di avere la molla della meccanica avvolta attorno al pistone (come nei SG 550 e SG 551), cosa che aumentava l'affidabilit\u00e0 rispetto al SG 552, e di permettere l'uso della leva di armamento per il caricamento dell'arma. Esiste anche una versione, denominata SG 553 LB, con canna lunga da 347 mm. Per questa variante sono disponibili su richiesta anche scine Picatinny integrate nel castello e calci regolabili.\nSG 550 Sniper.\nEsiste anche una versione del SG 550, denominata SG 550 Sniper, sviluppata appositamente per le forze di sicurezza svizzere. Questo particolare modello ha un grilletto pi\u00f9 sensibile dei suoi parenti, non presenta uno smorza fiamma, e pu\u00f2 essere usato esclusivamente con ottiche telescopiche in quanto non presenta mire metalliche. Questo particolare modello non \u00e8 pi\u00f9 in produzione.\nSG 556.\nVariante prodotta apposta per il mercato statunitense, in parte dalla SIG SAUER Inc. (ramo statunitense della SIG Sauer), differisce per la mancanza del fuoco automatico, un castello inferiore in alluminio capace di accettare caricatori STANAG ed un calcio telescopico della carabina M4. Ne \u00e8 stata realizzata anche la variante DMR che implementa una canna pi\u00f9 lunga, paramani in plastica e calcio Magpul PRS.\nVarianti ad uso civile.\nI fucili SG 550/551/552/553 sono anche disponibili in configurazione solo semi automatica per il mercato civile.\nA causa delle restrizioni sull'importazione di armi, il mercato civile americano richiede particolari versioni dell'arma realizzate in America dalla SIG SAUER, Inc. (da non confondere con la fabbrica svizzero-tedesca) di Exeter, nel New Hampshire. La variante americana \u00e8 denominata SIG 556. Quest'arma manca del fuoco automatico, ha una lunghezza di 940 mm, monta un calcio telescopico in tutto e per tutto simile a quello dell'M4A1, e ha il castello modificato cos\u00ec da poter accettare i caricatori STANAG per M16.\nNel 2012 \u00e8 stata introdotta una nuova variante dell'arma, con denominazione SIG 556R, camerata per il proiettile 7,62 \u00d7 39 mm e che utilizza i caricatori AK per l'alimentazione.\nInfine, esiste anche una particolare versione dell'arma in calibro .22 per uso sportivo, denominata SIG 552LR, modellata sul SG 551. Tuttavia questa particolare arma non ha alcuna parte intercambiabile con il fucile originale a cui \u00e8 ispirata."}
{"id": "1516281", "revid": "1305772", "url": "https://it.wikipedia.org/wiki?curid=1516281", "title": "Provincia delle Gal\u00e1pagos", "text": "La provincia delle Gal\u00e1pagos \u00e8 una delle 24 province dell'Ecuador, che si trova nella regione insulare. Il capoluogo \u00e8 la cittadina di Puerto Baquerizo Moreno, mentre la citt\u00e0 pi\u00f9 popolosa \u00e8 Puerto Ayora. \u00c8 il pi\u00f9 grande centro turistico dell'Ecuador, cos\u00ec come uno delle pi\u00f9 grandi e pi\u00f9 importanti riserve ecologiche del mondo. Con i suoi abitanti, la provincia delle Galapagos \u00e8 la meno popolata delle province ecuadoriane, principalmente a causa della volont\u00e0 di preservazione della maggior parte delle flora e della fauna endemica della regione.\nIl territorio \u00e8 costituito dall'arcipelago delle Gal\u00e1pagos, da cui prende il nome, composto da un totale di 52 isole e 107 tra scogli e isolotti minori.\nI territori della provincia di Galapagos furono scoperti nel 1535 da Tom\u00e1s de Berlanga, durante la colonizzazione spagnola. In passato, le isole servirono come nascondiglio per i pirati, che saccheggiavano diverse citt\u00e0 del Sudamerica. L'Ecuador annett\u00e9 le Isole Galapagos il 12 febbraio 1832, mentre l'attuale provincia fu creata il 18 febbraio 1973.\nLa provincia \u00e8 politicamente suddivisa in tre cantoni. Le principali attivit\u00e0 sono rappresentate dal turismo per la riserva naturale e dalla pesca.\nCantoni.\nLa provincia \u00e8 suddivisa in tre cantoni:"}
{"id": "1516285", "revid": "110157", "url": "https://it.wikipedia.org/wiki?curid=1516285", "title": "Episodi di Cuore e batticuore (seconda stagione)", "text": "La seconda stagione della serie televisiva Cuore e Batticuore \u00e8 stata trasmessa negli Stati Uniti in prima visione dall'11 novembre 1980 al 26 maggio 1981 sulla ABC.\nIn Italia \u00e8 andata in onda a partire dal 20 dicembre 1981 ogni domenica in prima serata su Rai 2, per poi passare, dal 12 gennaio 1982, dal luned\u00ec al venerd\u00ec, senza mantenere completamente l'ordine cronologico originale degli episodi."}
{"id": "1516288", "revid": "307923", "url": "https://it.wikipedia.org/wiki?curid=1516288", "title": "Episodi di Cuore e batticuore (terza stagione)", "text": "La terza stagione della serie televisiva Cuore e Batticuore \u00e8 stata trasmessa negli Stati Uniti in prima visione dal 6 ottobre 1981 al 18 maggio 1982 sulla ABC.\nIn Italia \u00e8 andata in onda a partire dal gennaio 1983 dal luned\u00ec al venerd\u00ec in prima serata su Rai 2, senza mantenere completamente l'ordine cronologico originale degli episodi."}
{"id": "1516290", "revid": "304744", "url": "https://it.wikipedia.org/wiki?curid=1516290", "title": "Episodi di Cuore e batticuore (quarta stagione)", "text": "La quarta stagione della serie televisiva Cuore e Batticuore \u00e8 stata trasmessa negli Stati Uniti in prima visione dal 28 settembre 1982 al 10 maggio 1983 sulla ABC.\nIn Italia \u00e8 andata in onda a partire dal 3 marzo 1984 dal luned\u00ec al sabato in prima serata su Rai 2, senza mantenere completamente l'ordine cronologico originale degli episodi."}
{"id": "1516291", "revid": "1543377", "url": "https://it.wikipedia.org/wiki?curid=1516291", "title": "Calabria", "text": "La Calabria (: ; \"Calabbria\" in calabrese, \"Kalavr\u00eca\" in grecanico, \"Kalabbr\u00ec\" in \"arb\u00ebrisht\", \"Calabria\" in occitano) \u00e8 una regione italiana a statuto ordinario dell'Italia meridionale di abitanti, con capoluogo Catanzaro. Confina a nord con la Basilicata, a sud-ovest lo stretto di Messina la separa dalla Sicilia ed \u00e8 bagnata a est dal mar Ionio e ad ovest dal mar Tirreno.\nGrazie alla sua posizione strategica al centro del Mediterraneo, ha visto il fiorire di numerose civilt\u00e0 e un continuo avvicendarsi di popoli, fra cui enotri, greci, romani, bizantini, normanni, angioini e aragonesi. In particolare quello greco rappresenta per la Calabria un periodo di grandissimo splendore, con la fondazione a partire dall'VIII secolo a.C. di importanti citt\u00e0 che saranno per secoli fra le pi\u00f9 ricche e culturalmente avanzate del loro tempo, costituendo il fulcro del territorio successivamente ribattezzato Magna Grecia dai conquistatori romani. Nella magnogreca Kroton, Pitagora si stabilisce e fonda la celebre scuola pitagorica, Thurii vede fra i suoi cittadini Erodoto, mentre a Locri Epizefiri nasce Zaleuco, primo legislatore del mondo occidentale. Sono i greci ad utilizzare per la prima volta nella storia il termine \"Italia\", in riferimento alla regione dell'istmo di Catanzaro che, al loro arrivo, era sotto il domino di Italo, re degli enotri.\nNei secoli successivi la Calabria costituisce parte della Regio III Lucania et Bruttii, una regione dell'Italia augustea, e diviene poi il bizantino Thema di Calabria, in cui fiorisce il cenobitismo grazie all'arrivo dall'oriente di numerosi monaci basiliani. Nell'XI secolo si ha l'avvento dei normanni e l'avvio di un processo di latinizzazione del territorio. Sono proprio i normanni a catturare tessitori bizantini in Grecia e ad importare, grazie ad essi, l'arte della seta in Calabria. La seta fece la fortuna della citt\u00e0 di Catanzaro, a quel tempo principale centro serico d'Europa, celebre per la qualit\u00e0 dei suoi velluti, damaschi e broccati che rifornirono per secoli le corti di tutto il continente.\nNell'area della Boves\u00eca esistono ancora oggi delle antichissime comunit\u00e0 di lingua grecanica, variante locale della lingua greca che affonda le sue origini nei periodi magnogreco e bizantino. Nella parte centro-settentrionale della penisola sono invece numerosi i comuni di lingua arb\u00ebresh\u00eb, fondati fra XV e XVIII secolo da quegli albanesi che si rifugiarono in Italia per sfuggire all'invasione ottomana dei balcani. Vi \u00e8 inoltre a Guardia Piemontese una minoranza di lingua occitana.\nSul territorio calabrese insistono tre parchi nazionali, quelli del Pollino, della Sila e dell'Aspromonte, e un parco regionale, le Serre. Proprio in Sila, secondo uno studio finanziato dall'Unione Europea, si respira l'aria pi\u00f9 pulita d'Europa.\nGeografia fisica.\nLa regione costituisce la punta dello \"stivale\". \u00c8 bagnata a ovest dal mar Tirreno, a est dal mar Ionio, a nord-est dal golfo di Taranto e a sud-ovest \u00e8 separata dalla Sicilia dallo Stretto di Messina, la cui distanza minima tra Capo Peloro in Sicilia e Punta Pezzo in Calabria \u00e8 di soli 3,2\u00a0km, dovuta al legame geologico presente in profondit\u00e0 tra il massiccio dell'Aspromonte e i monti Peloritani.\nOrografia.\nLa Calabria ha una superficie prevalentemente collinare, che si estende per il 49,2% del suo territorio, presenta ampie zone montuose che coprono il 41,8% del suo territorio, mentre il restante 9% \u00e8 pianeggiante:\nIdrografia.\nI fiumi della Calabria generalmente non presentano uno sviluppo significativo, in primis per la forma stretta e allungata della penisola calabrese, in secondo luogo per la particolare disposizione dei rilievi montuosi; pertanto, la maggior parte dei fiumi calabresi sono a carattere torrentizio, fanno eccezione il Crati e il Neto - i fiumi pi\u00f9 lunghi - che sfociano nel mar Ionio. Tributano anch'essi allo Ionio, ma con un corso di gran lunga pi\u00f9 breve, il Trionto, il Tacina e il Corace; questi ultimi fiumi, come peraltro il Neto, nascono dalla Sila. Dall'altopiano della Sila hanno origine anche l'Amato e il Savuto, che insieme al Lao che scende dal Massiccio del Pollino, sono i maggiori fiumi del versante tirrenico. Gli altri corsi d'acqua sono ancora pi\u00f9 brevi e hanno le caratteristiche tipiche delle fiumare in quanto hanno regime torrentizio, scorrono incassati in stretti versanti a monte per poi riversarsi nelle pianure alluvionali in ampi alvei ciottolosi, asciutti per gran parte dell'anno, ma che possono riempirsi repentinamente in occasione di temporali o piogge violente. Inoltre esistono numerosi laghi che sono artificiali, soprattutto sull'altopiano della Sila, i principali sono l'Ampollino, l'Arvo, il Cecita, l'Angitola e il Passante.\nGeologia.\nQuando si parla della geologia della Calabria si riferisce generalmente all'Arco calabro, detto anche \"Arco Calabro-Peloritano\". Si tratta di una catena montuosa semi-circolare che comincia a sud della Basilicata e comprende il settore nordorientale della Sicilia, con i Monti Peloritani.\nIl basamento della Calabria \u00e8 costituito principalmente da rocce cristalline e metamorfiche di et\u00e0 Paleozoica, coperte dai successivi sedimenti principalmente Neogenici. Le rocce del substrato sono costituite da diverse unit\u00e0 tettoniche (\"falde\") sovrapposte le une alle altre e sulle unit\u00e0 degli Appennini meridionali e delle Maghrebide siciliane.\nL'evoluzione Neogenica del Mediterraneo \u00e8 quella tipica dei sistemi Arco-Fossa di subduzione, caratterizzata da uno slittamento dell'Arco Calabro verso Sud-Est in concomitanza con l'apertura del bacino Tirrenico. Il cosiddetto avampaese di questo sistema \u00e8 costituita dalla piattaforma Apula e dalla piattaforma Ibleo o \"Ragusana\". Il Tirreno rappresenta il bacino di retro-arco di questo sistema di subduzione, dove le parti con affinit\u00e0 africana subducono al di sotto degli elementi di affinit\u00e0 Europea (Arco calabro).\nPer la letteratura scientifica precedente al 1973 si riferisce a Ogniben (1973). La letteratura storica \u00e8 rappresentata dalle pubblicazioni di: Ippolito (1959), Cortese (1895), Limanowski (1913), Quitzow (1935), Caire et al. (1960), Caire (1961), Grandjacquet et al. (1961); Ogniben (1969, 1973), Caire (1970, 1975, 1978), Burton (1971), Amodio-Morelli et al. (1976), Dubois (1976), Grandjacquet and Mascle (1978). Seguono i lavori di Tortorici, 1981; Rossi e Sartori, 1981; Ghisetti e Vezzani, 1981; Moussat, 1983; Patacca et al., 1990; Knott e Turco, 1991; Monaco e Tortorici, 2000; van Dijk, 1992; van Dijk et al., 2000.\nLa Calabria \u00e8 una regione ad elevata pericolosit\u00e0 sismica.\nClima.\nIl clima calabrese \u00e8 generalmente di tipo mediterraneo. Il litorale ionico \u00e8 pi\u00f9 secco e arido di quello tirrenico che si presenta con un clima pi\u00f9 mite. Le temperature in genere lungo le coste non scendono mai sotto i 10 \u00b0C e non salgono mai sopra i 40\u00a0\u00b0C, con punte di 42-44\u00a0\u00b0C nei mesi estivi. Lungo gli Appennini e nelle zone interne, dal Pollino, alla Sila fino all'Aspromonte, il clima \u00e8 montano appenninico (continentale freddo) con inverni freddi e nevosi, l'estate \u00e8 tiepida e non mancano temporali. Da segnalare l'interessante escursione termica giornaliera, in inverno, nella valle del Crati, dove anche a quote di pianura possono verificarsi abbondanti nevicate.\nLe stazioni meteorologiche ufficialmente riconosciute dall'Organizzazione meteorologica mondiale presenti nel territorio regionale sono:\nFlora.\nLe differenti condizioni climatiche della regione favoriscono anche una diversa vegetazione da zona a zona. Dal livello del mare fino ai 600 metri (piano mediterraneo) predomina la macchia mediterranea con ulivi, lecci e altre piante tipiche del clima mediterraneo. Dai 700 metri fino ai 1000 metri (piano della bassa montagna appenninica), invece, cresce una vegetazione di transizione: castagni e altre querce hanno la loro dominanza.\nDai 1000 metri in su (piano montano) dominano le specie tipiche del clima di montagna, composte da faggio, abete bianco e pino laricio. Sulle Serre calabresi il piano montano inizia, in alcuni punti, anche a 800 metri. Da citare il \"pino loricato\" (\"Pinus heldreichii\"), simbolo indiscusso del Parco nazionale del Pollino: questa antica reliquia vive solo sul Pollino, mentre fuori dal territorio italiano lo si trova sui Balcani.\nStoria.\nOrigini del nome.\nNell'era augustea dell'Impero Romano l'attuale regione era conosciuta come \"Bruttium\", dalla popolazione che l'abitava. Ancora prima, attorno al XV secolo a.C., queste terre erano conosciute con il nome di Italia, dalla popolazione degli Itali, discendenti degli enotri. I Greci indicarono l'origine del nome in \"Ouitoul\u00eda\" dal vocabolo \"Ital\u00f2i\" (plurale di \"Ital\u00f3s\"), termine con il quale i coloni achei che giunsero nelle terre dell'attuale Calabria ambiguamente designavano sia i Vituli, una popolazione che abitava le terre a sud dell'istmo di Catanzaro, il cui etnonimo era etimologicamente relato al vocabolo indicante il toro, animale sacro ai Vituli e da loro divinizzato, che i tori stessi: il greco \"ital\u00f3s\" infatti \u00e8 di derivazione italica, specificamente deriva dalla osco-umbra \"uitlu\", toro appunto (vedasi il latino \"uitellus\", forma con suffisso diminutivo che significa vitello). \"Ouitoul\u00eda\" venne cos\u00ec a significare \"terra dei Vituli\" o \"terra dei tori\". A supporto di questa ipotesi, nella parte meridionale della penisola calabrese, laddove si svilupp\u00f2 la pi\u00f9 grande civilt\u00e0 italica, prima dell'avvento di Roma, esistono toponimi di origine magnogreca (alcuni tradotti in latino dai Normanni) probabilmente facenti capo alla pi\u00f9 antica etimologia di terra dei tori (dei bovini): Bova, Bovalino, Taurianova, Gioia Tauro, ecc.\nIl nome \"Calabria\" designava in origine la penisola salentina, che era compresa nella regione augustea Regio II Apulia et Calabria, mentre l'odierna Calabria insieme all'attuale Basilicata formava la Regio III Lucania et Bruttii. Ma quando le due penisole dell'Italia meridionale furono unificate dai Bizantini, il nome di Calabria fu usato per identificare anche la regione del Bruzio; successivamente, con la perdita dei possessi bizantini nel Salento in favore dei Longobardi, il nome fu utilizzato per designare soltanto l'attuale penisola calabrese, che mantiene tuttora il nome. Durante il basso Medioevo e l'et\u00e0 moderna il termine Calabria venne trasformato in \"Calabrie\", con lo sdoppiamento del territorio nelle due province napoletane di \"Calabria Ulteriore\" e \"Calabria Citeriore\".\nIl nome \"Calabria\" viene da \"Calabr\u012b\", da confrontare con i \u0393\u03b1\u03bb\u03ac\u03b2\u03c1\u03b9\u03bf\u03b9 (\"Gal\u00e1brioi\") della Penisola balcanica (dalla quale forse deriva anche l'etnico \"Calabr\u012b\"). L'origine sembra essere una radice preromana *\"cal-/cala-\" o *\"calabra-/galabra-\", che compare anche in calaverna e calabrosa, nonch\u00e9 in \"Calabria\", nome comune della pernice di monte (\"Lagopus muta\"), che significherebbe \"roccia\", \"concrezione calcarea o ghiacciata\". A sostegno di questa tesi Latham (1859) riporta trib\u00f9 di Galabri o Calabri nelle regioni orientali dell'odierno Kossovo, ricche di giacimenti minerari di oro e di argento e afferma che Iapigi e Iapodi erano contigui ai Galabri e, \u201c\"for all pratical purposes\"\u201d, erano la stessa popolazione e che \u201c\"word for word\u201d\" Galabri \u00e8 lo stesso che Calabri. Latham afferma inoltre che in Italia ci sono Iapigi chiamati Calabri, nei Balcani ci sono Iapodi anche detti Calabri. Con il nome di Iapigi venivano indicati anche i Messapi e i Calabri. \u00c8 dunque probabile che migranti abili nelle tecniche minerarie abbiano popolato le zone dell\u2019Italia meridionale prossime a giacimenti per loro interessanti. Quelli delle Serre (Pazzano) e quelli ricchissimi del monte Mula (anche qui oro e argento) furono coltivati anche in tempi remoti. \"Mula\" \u00e8 uno dei molti toponimi calabresi derivati da antiche lingue del vicino oriente.\nUn'altra ipotesi vuole che il termine \"Calabria\" derivi invece dal greco antico \"kal\u00f3n-bry\u014dn\" ([terra] \"che fa sorgere il bene/il bello\"), ad indicare la fertilit\u00e0 del suo territorio. Ne fa riferimento, ad esempio, il poeta e storico cinquecentesco Francesco Grano da Cropani nel suo poemetto \"De situ laudibusque Calabriae\", in cui, nell'elogiare le bellezze della Calabria, accenna anche alla presunta esistenza della suddetta origine etimologica (\"[...] \"se \u00e8 vero che nella lingua greca il termine kalon significa bello, e brio indica lo zampillare\" [...]\").\nPreistoria.\nLe prime tracce della presenza dell'uomo in Calabria risalgono al Paleolitico come testimoniano i ritrovamenti nelle grotte di Praia a Mare e il graffito del \"Bos primigenius\" della Grotta del Romito a Papasidero, una figura di bovide incisa nella roccia 12.000 anni fa. Durante l\"'era dei metalli\" giunsero nuove popolazioni, uno degli insediamenti pi\u00f9 importanti risalente a quel periodo \u00e8 il complesso di Torre Galli nei pressi di Vibo Valentia, inoltre, nei pressi di Roccella Ionica, sul finire degli anni sessanta, furono condotti degli scavi che riportarono alla luce una necropoli risalente all'et\u00e0 del ferro, cos\u00ec come, negli anni cinquanta, in Contrada Ronzo a Calanna a poca distanza dall'abitato si scopr\u00ec la necropoli di un villaggio protostorico databile ai secoli XI- X a.c, importanti reperti ritrovati sono conservati a Reggio Calabria nel Museo nazionale della Magna Grecia. Nei pressi di Girifalco, in contrada Car\u00eca, fu rinvenuta una necropoli del Neolitico superiore durante gli ultimi anni del XIX secolo dallo storico e archeologo Armando Lucifero nella quale reper\u00ec il \"cranio di Car\u00eca\".\nMitologia.\nSecondo il mito, Aschenez, pronipote di No\u00e8, mercante semita ed inventore della barca a remi, giunse tre generazioni dopo il diluvio universale sulle sponde dove fu fondata Reggio.\nPi\u00f9 tardi, secondo il mito greco, circa 850 anni prima della guerra di Troia, vi sarebbero dunque giunti \"Enotrio\" e \"Peucezio\" (riportato anche come \"Paucezio\"), di stirpe enotria e pelasgica, originari del Peloponneso, in Ausonia, abitata gi\u00e0 dagli Ausoni.\nSecondo la leggenda Enotrio avrebbe regnato per 71 anni e alla sua morte gli sarebbe succeduto il figlio \"Italo\" (\"uomo forte e savio\" secondo quanto narra Dionigi di Alicarnasso) che regn\u00f2 su una popolazione \"Ital\u00f2i\" che occupavano la penisola nella zona situata a sud dell'Istmo di Catanzaro, che oggi sono la province di Catanzaro, Vibo Valentia e Reggio Calabria, dalla quale l'Ausonia avrebbe preso il nuovo nome di \"Italia\", come riportano Tucidide (\"quella regione fu chiamata Italia da Italo, re arcade\") e Virgilio (\"Eneide, III\"). Sappiamo comunque da Dionigi di Alicarnasso (1 11,2-4; 12,1) e Diodoro Siculo che gli \"Ausoni\" (abitanti dell'Ausonia) erano stanziati nella zona di Reggio gi\u00e0 intorno al XVI secolo a.C..\nPeriodo italico.\nTali popolazioni dunque (Ausoni-Enotri-Itali, di origine indoeuropea, Italici appartenenti al gruppo latino-falisco), avrebbero abitato prevalentemente le zone costiere. I Lucani (Italici indoeuropei, appartenenti al gruppo osco-umbro), abitavano nella regione che da essi prese il nome di \"Lucania\", a nord della Calabria. L'entroterra della Calabria (chiamato in seguito dai Romani \"Bruttium\"), fu abitato principalmente dai Bruzi (di temperamento bellicoso, chiamati Brutti o Bretti, strettamente imparentati coi Lucani) oltre che da genti di origine iberica. Il centro nevralgico di questo popolo era Consentia, l'attuale Cosenza, la quale venne eletta dalle trib\u00f9 dei Bruzi, dopo essersi coalizzate in una lega, \"capitale\" della regione. Fu occupata dai Romani assieme al resto della Magna Grecia nel 265 a.C., ma durante la seconda guerra punica si ribell\u00f2 a Roma per allearsi con Annibale, per poi ritornare sotto il saldo controllo della repubblica romana dopo la sconfitta del condottiero cartaginese.\nPeriodo greco antico.\nDi fondamentale importanza \u00e8 lo sbarco dei Greci sulle coste calabresi, i quali strapparono le terre ai Lucani (costretti a rifugiarsi nell'entroterra e nella parte settentrionale della Calabria), e si mescolarono con gli altri popoli autoctoni, dando vita ad una cultura meticcia, greco-italica, estremamente florida nei secoli successivi. I Greci fondarono fiorenti colonie, cos\u00ec magnificenti da guadagnarsi l'appellativo di \"Magna Grecia\" (Grande Grecia), cos\u00ec importanti da superare, in alcuni casi, la stessa madrepatria.\nTra l'VIII ed il IV secolo a.C. infatti fiorivano su tutta la costa numerose ed importanti citt\u00e0 della Magna Grecia, come Rhegion, Kroton, Locri Epizefiri, Metauros e Sybaris, e numerose sub-colonie fondate dalle colonie stesse quali: Kaulon, Hipponion, Medma, Terina e Scolacium.\nLa storia delle \"poleis\" magnogreche vide primeggiare politicamente ed economicamente le citt\u00e0 di Reggio come padrona dello Stretto di Messina e della Calabria meridionale, di Locri Epizefiri nella parte centrale della regione, e di Crotone in quella settentrionale, in una storia fatta di alterne alleanze e conflitti interni tra le tre potenze della regione.\nSuccessivamente, con la pressione delle popolazioni italiche dei Bruzi e dei Lucani (che conquistarono anche la gran parte delle poleis greche), e con l'avvento di Roma, la Magna Grecia inizi\u00f2 il suo declino, dovuto anche ad una continua lotta per il predominio tra le \"poleis\".\nPeriodo romano.\nDopo la conquista da parte dei Romani, nel III secolo a.C., i territori assunsero la denominazione di \"Brutium\" ma, a parte alcune citt\u00e0 alleate, dunque non sottomesse all'autorit\u00e0 di Roma, gran parte della regione non fu in grado di ritrovare la prosperit\u00e0 di un tempo. Le \"poleis\" magnogreche erano quindi destinate a perdere il proprio potere in favore di un'alleanza (come nel caso di Reggio) o di una colonizzazione romana (nel caso di Locri Epizefiri, Crotone e delle altre citt\u00e0 minori). Colonie a diritto Latino furono Copia nel 194 a.C. e Vibo Valentia dedotta nel 192 a.C. Quest'ultima fu particolarmente importante durante il I secolo a.C. e nel secolo successivo, ospit\u00f2 anche l'esercito e la flotta di Cesare e poi di Ottaviano, Appiano la ricorda come una delle citt\u00e0 pi\u00f9 importanti d'Italia. Unica roccaforte della lingua e cultura greca rimaneva infatti Reggio (tra l'altro sede del \"Corrector\", governatore della provincia \"Lucania et Bruttii\"), che attraverso la Via Popilia collegava il suo porto con Roma; citt\u00e0 abitate dai Bruttii erano le colonie di Cosenza, Vibo Valentia, Locri, Crotone e Sibari. Tra le citt\u00e0 pi\u00f9 importanti troviamo Scolacium (nei presi dell'attuale Catanzaro) che nel 507 d.C. fu sede del \"Corrector\" (governatore) della provincia \"Lucania et Bruttii.\"\nMedioevo.\nIl ducato bizantino.\nCon la caduta dell'Impero romano d'Occidente, la Calabria fu devastata dalle guerre gotiche, tra goti e bizantini, i quali ebbero la meglio. Successivamente a causa dell'invasione longobarda i Bizantini persero gran parte dell'Italia compresa anche parte della Calabria settentrionale, i territori rimasti del Bruzio furono aggregati con le terre possedute nel Salento, formando il ducato di Calabria compreso nel thema di Sicilia. Successivamente il dominio bizantino in Italia meridionale fu diviso in: \"thema di Langobardia\", con capitale Bari, e, una volta caduta la Sicilia in mano agli arabi, in \"thema di Calabria\", con capitale Reggio. Quest'ultimo territorio aveva dunque ereditato il nome \"Calabria\", precedentemente usato per designare la penisola salentina; con l'estendersi delle conquiste bizantine fu organizzato anche il thema di Lucania che comprendeva parte dell'odierna Calabria settentrionale.\nDurante l'Alto Medioevo gli abitanti furono spinti verso l'interno della regione sia dalle pestilenze che dalle incursioni piratesche, una vera minaccia per gli insediamenti costieri, continuata fino alla fine del XVIII secolo. Numerose furono infatti le fortificazioni collinari e montuose nell'entroterra calabrese, costituita da villaggi arroccati in posizione sufficientemente arretrata e inaccessibile da poter avvistare in tempo le navi nemiche e sbarrare prontamente le vie d'accesso ai centri abitati.\nNel IX e X secolo, la Calabria fu terra di confine tra i Bizantini e gli Arabi insediatisi in Sicilia, che si contesero a lungo la penisola, soggetta a razzie e schermaglie, spopolata e demoralizzata, ma con gli importanti \"monasteri bizantini\", vere e proprie roccaforti della cultura del tempo, e patria di numerosissimi santi monaci (san Nilo da Rossano, san Gregorio da Cerchiara ecc.).\nSotto il dominio bizantino, tra la fine del IX e l'inizio del X secolo, la Calabria fu una delle prime regioni d'Italia a introdurre la produzione di seta in Europa.\nSecondo Andr\u00e9 Guillou, i gelsi per la produzione di seta grezza furono introdotti nell'Italia meridionale dai bizantini alla fine del IX secolo. Intorno al 1050, il tema della Calabria contava 24.000 gelsi coltivati per le loro foglie e il loro numero tendeva ad espandersi.\nMentre la coltivazione del gelso muoveva i primi passi nel resto d'Italia, la seta prodotta in Calabria raggiunse il picco del 50% dell'intera produzione italo-europea. Poich\u00e9 la coltivazione del gelso era difficile nell'Europa settentrionale e continentale, i commercianti acquistavano in Calabria materie prime per finire i prodotti e rivenderli a un prezzo migliore. Gli artigiani della seta genovese usavano la seta calabrese per la produzione di velluti.\nLe corti normanne ed il Regno di Sicilia.\nAlla lunga contesa arabo-bizantina mette fine per\u00f2 la famiglia normanna degli Altavilla. L'anno 1061 sancisce infatti che la Calabria \u00e8 dei Normanni, suddivisa tra Roberto il Guiscardo, \"Duca di Calabria\", e Ruggero, \"Conte di Calabria\". Il governo cos\u00ec organizzato fu messo in atto dai locali magnati bizantini. Il dominio viene esteso alle Puglie e da questo momento ha termine ogni pertinenza bizantina.\nRoberto il Guiscardo fu investito Duca di Puglia, Calabria e Sicilia il 23 agosto 1059 da papa Niccol\u00f2 II con la formula: \"per Grazia di Dio e di San Pietro duca di Puglia e Calabria e, se ancora mi assisteranno, futuro Signore della Sicilia\".\nNel 1098, Papa Urbano II invest\u00ec Ruggero del ruolo di \"nunzio apostolico\" e gli Altavilla con la loro dinastia divennero precursori del Regno di Napoli o Regno delle Due Sicilie che domin\u00f2 la Calabria fino all'unit\u00e0 d'Italia.\nDal 1130 fino al 1194 la Calabria fece parte del Regno di Sicilia sotto la Dinastia Altavilla. L'imperatore del sacro romano impero, Enrico VI, conquist\u00f2 il Regno iniziando la Dinastia Sveva (1194-1266), il cui massimo esponente fu Federico II.\nNel 1147, durante la Seconda Crociata, Ruggero II attacc\u00f2 Corinto e Tebe, due importanti centri di produzione della seta bizantina, catturando i tessitori e la loro attrezzatura e fondando i propri setifici in Calabria.\nPeriodo angioino e aragonese.\nCon la conquista del Regno di Sicilia nel 1266 da parte Carlo I d'Angi\u00f2, inizio la dominazione angioina, con il trasferimento della capitale del regno da Palermo a Napoli. \u00c8 di questo periodo la pi\u00f9 ampia diffusione del sistema feudale. A causa della rivolta dei Vespri Siciliani (1282) il Regno di Sicilia si ritrova diviso in due parti: l'isola siciliana, in mano agli aragonesi, e la parte continentale, tenuta dagli angioini. L'inizio effettivo di tale suddivisione \u00e8 con la pace di Caltabellotta del 1302, quando la Calabria entra a far parte del \"Regnum Siciliae citra Pharum\" (o Regno di Napoli).\nLa Dinastia dei d'Angi\u00f2, poi articolatasi negli Angi\u00f2-Durazzo e Angi\u00f2-Valois, costituendo la cosiddetta Dinastia dei Capetingi, resistette fino al 1442.\nNel frattempo, a Catanzaro, la tessitura assunse un\u2019importanza considerevole. I progressi dell\u2019arte della seta sono testimoniati dal dono di uno stupendo parato in velluto verde stellato in oro, che la citt\u00e0 fece a Ladislao di Durazzo nel 1397, per gratitudine dell\u2019esenzione da alcune gravezze sulla tintoria. Questo parato era di tanto merito che il re lo adoper\u00f2 per far tappezzare la sala del trono in Castel Capuano. Da quel momento l\u2019arte progred\u00ec sempre di pi\u00f9, al punto da meritare privilegi e pergamene da parte dei sovrani.\nAlla Dinastia dei Capetingi fece seguito la Dinastia Trast\u00e1mara d'Aragona di Napoli. Nel 1442 Alfonso V d'Aragona, conquistando i territori degli Angioini, assegn\u00f2 il territorio di Reggio a Catanzaro, poich\u00e9 Reggio aveva appoggiato il suo avversario Renato d'Angi\u00f2, ma una ventina di anni dopo nel 1465 Ferdinando I d'Aragona (Ferrante) riassegn\u00f2 il titolo di capoluogo a Reggio. Il periodo aragonese consacr\u00f2 Cosenza come la pi\u00f9 importante citt\u00e0 del reame nel campo del diritto (1494-1557). Dopo Napoli diventa la seconda citt\u00e0 ad avere una cartografia e nel 1511 nasce l'Accademia Cosentina fondata da Aulo Giano Parrasio e portata al suo massimo splendore da Bernardino Telesio, il pi\u00f9 grande dei cosentini illustri, definito da Francesco Bacone il primo degli uomini nuovi.\nNel XV secolo, l'industria serica di Catanzaro riforniva quasi tutta l'Europa ed era venduta in grandi fiere a mercanti spagnoli, veneziani, genovesi, fiorentini e olandesi. Catanzaro divenne la capitale europea della seta con un grande allevamento di bachi da seta che produceva tutti i pizzi e merletti utilizzati in Vaticano. La citt\u00e0 era famosa per la sua raffinata fabbricazione di sete, velluti, damaschi e broccati.\nNel 1519, l'Imperatore Carlo V riconobbe formalmente la crescita dell'industria della seta catanzarese, consentendo alla citt\u00e0 di istituire un consolato dell'artigianato della seta, incaricato di regolamentare e controllare le varie fasi di una produzione che fior\u00ec per tutto il Cinquecento.\nNel XVI secolo, la Calabria fu caratterizzata da un forte sviluppo demografico ed economico, dovuto principalmente alla crescente domanda di prodotti serici e alla contemporanea crescita dei prezzi, e divenne uno dei pi\u00f9 importanti mercati mediterranei per la seta.\nIn questo periodo in Calabria fu confermata la divisione nelle due province di \"Calabria Citeriore\" (o Citra) e \"Calabria Ulteriore\" (o \"Ultra\") governate inizialmente da un solo magistrato, poi dal 1582 le due province furono amministrate da due distinti governatori:\nEra moderna.\nLo stesso Regno di Napoli sub\u00ec diverse dominazioni: le dinastie degli Asburgo, di Spagna e d'Austria, Borbone, e per un breve periodo un fratello e un generale di Napoleone, rispettivamente Giuseppe Bonaparte e Gioacchino Murat, quest'ultimo giustiziato nella cittadina di Pizzo.\nNel 1806, regnante Giuseppe Bonaparte, fratello di Napoleone, Calabria e Basilicata insorsero contro il regime napoleonico, appoggiati dalla flotta e dalle truppe inglesi, dando luogo alla cosiddetta Insurrezione calabrese. Questa, nata contro i francesi e in sostegno ai borbonici, dur\u00f2 due anni e vide fra i vari capitani degli insorti filoborbonici sia militari di professione che banditi comuni. La repressione del moto antifrancese fu affidata, principalmente, ai generali Andrea Massena e Jean Maximilien Lamarque, i quali riuscirono a frenare la ribellione, anche se con espedienti estremamente crudeli, come accadde ad esempio nel cosiddetto massacro di Lauria, perpetrato dai soldati di Massena.\nUltimi secoli.\nL'Aspromonte, regione montana nel sud della Calabria, in provincia di Reggio, fu scenario di una famosa battaglia del Risorgimento, in cui Giuseppe Garibaldi rimase ferito. \u00c8 tuttora possibile ammirare l'albero cavo in cui secondo la tradizione Garibaldi si sedette per essere curato, nei pressi di Gambarie, vicino a Reggio.\nIn questo periodo anche a Cosenza si manifestarono movimenti liberali e patriottici, il pi\u00f9 noto \u00e8 quello del 15 marzo 1844 che si concluse con uno scontro a fuoco nel Largo dell'Intendenza tra i soldati borbonici e 21 patrioti poi condannati a morte, e dei quali ne furono giustiziati soltanto sei. Da questa rivolta presero spunto i Fratelli Bandiera, veneziani che vennero in soccorso ai fratelli calabresi e vennero fucilati presso il Vallone di Rovito insieme ad altri 7 ufficiali il 25 luglio 1844. In seguito i cosentini parteciparono a molte vicende del Risorgimento, dalle guerre d'indipendenza fino alla spedizione dei Mille. Garibaldi fu a Cosenza il 31 agosto del 1860; due mesi dopo, un plebiscito stabil\u00ec l'annessione al Regno d'Italia.\nCon il Regno d'Italia costituito nel 1861, la Calabria fu divisa amministrativamente nelle province di Catanzaro, Cosenza e Reggio, rimarcando esattamente le preesistenti province del Regno delle Due Sicilie. Nel 1947 la Calabria \u00e8 una delle 19 regioni (divenute 20 nel 1963 a seguito dell'autonomia del Molise dall'Abruzzo) previste dall'art.131 della Costituzione della Repubblica Italiana. Nel 1970 venne infine definitivamente istituita la Regione Calabria con Catanzaro capoluogo di Regione.\nSociet\u00e0.\nEvoluzione demografica.\nDi seguito si riportano gli elenchi della popolazione residente negli enti intermedi e nei comuni con pi\u00f9 di abitanti.\nEtnie e minoranze straniere.\nI cittadini stranieri residenti in regione sono , circa il 5,5% della popolazione, cos\u00ec suddivisi per nazionalit\u00e0 (sono indicati solo i dati superiori alle unit\u00e0):\nLingue e dialetti.\nLa popolazione calabrese presenta ancora oggi un'identit\u00e0 abbastanza variegata, per questo l'insieme dei dialetti parlati nella regione rispecchia tali caratteristiche. Come la maggior parte dei dialetti italiani, il calabrese meridionale come quello settentrionale non hanno alcuna ufficialit\u00e0.\nA causa delle molteplici radici storiche della regione, esistono zone della Calabria in cui si parlano ancora lingue e dialetti di diretta derivazione da altre lingue. Nel nord della regione si parla un dialetto derivante dalla lingua napoletana, mentre nel sud della regione si riscontrano numerose somiglianze del dialetto locale con la lingua siciliana, ma complessivamente il vernacolo parlato in tutta la regione \u00e8 spesso identificato come \"calabrese\".\nLe minoranze linguistiche riconosciute e tutelate dallo Stato italiano nella regione Calabria sono: il guardiolo, il dialetto greco-calabro e l'albanese (\"arb\u00ebrishtja\"). In alcune di queste aree, specialmente quella albanofona dove la lingua \u00e8 ancora molto viva, le vie dei vari paesi hanno una diffusa toponomastica bilingue.\nIl guardiolo \u00e8 una variet\u00e0 dell'occitano, parlato nell'isola linguistica di Guardia Piemontese.\nLa lingua greca di Calabria \u00e8 parlata nel triangolo grecanico della citt\u00e0 metropolitana di Reggio Calabria, nei comuni di Amendolea (Amygdalia/Amiddalia), Bova (Vua), Bova Marina (Fundaca, Jal\u00f2 to Vua), Condofuri, Roccaforte del Greco (Vun\u00ec), Roghudi, e in alcuni quartieri della citt\u00e0 di Reggio Calabria come San Giorgio Extra.\nLa lingua albanese in Calabria \u00e8 una variet\u00e0 linguistica dell'albanese parlato nell'Albania meridionale. La comunit\u00e0 albanese (\"arb\u00ebresh\u00eb\") \u00e8 la minoranza pi\u00f9 diffusa della regione (33 comuni linguisticamente attivi tra le province di Cosenza, Crotone e Catanzaro). Degna di nota la produzione letteraria moderna e contemporanea, nota e studiata nella stessa Albania e negli stati balcanici di lingua albanese.\nReligione.\nIl cristianesimo \u00e8 la religione pi\u00f9 diffusa nella regione. La quasi totalit\u00e0 dei cristiani in Calabria appartiene al cattolicesimo di rito romano ed il territorio corrisponde alla Regione ecclesiastica Calabria, suddivisa in 11 diocesi ed un'eparchia cos\u00ec ripartite:\nLa comunit\u00e0 italo-albanese appartiene alla chiesa cattolica ma professa secondo il rito bizantino (Chiesa cattolica italo-albanese).\nLe piccole minoranze cristiane di recente presenza comprendono ortodossi (soprattutto tra gli immigrati dell'est Europa) e protestanti (valdesi, pentecostali).\nEsistono anche sparute famiglie di mormoni e testimoni di Geova. Altre religioni praticate, quasi esclusivamente da immigrati, sono l'Islam e l'Induismo.\nIstituzioni, enti e associazioni.\nSanit\u00e0.\nIl servizio sanitario della Calabria \u00e8 organizzato in cinque \"\"aziende sanitarie provinciali\" e quattro \"aziende ospedaliere\"\". Ciascuna delle cinque ASP \u00e8 a sua volta suddivisa in zone-distretto. Tale organizzazione territoriale fu creata a seguito della Legge regionale n. 9 dell'11 maggio 2007, che accorp\u00f2 le 11 \"Aziende Sanitarie Locali\" in cinque Aziende Sanitarie Provinciali. Questo \u00e8 l'elenco delle ASP:\nLe quattro aziende ospedaliere sono invece le seguenti:\nInoltre in tutto il territorio regionale sono presenti 30 ospedali pubblici cos\u00ec ripartiti:\nCriminalit\u00e0 organizzata.\nL'organizzazione criminale 'Ndrangheta controlla vaste parti del territorio e dell'economia e rappresenta almeno il tre per cento del PIL italiano attraverso il traffico di droga, le estorsioni e l'usura. Il suo fatturato annuo globale \u00e8 attorno ai 60 miliardi di euro o circa il doppio del PIL regionale e in Europa gestisce quasi in esclusiva il narcotraffico, grazie anche a rapporti privilegiati con le mafie sudamericane, soprattutto attraverso il porto di Gioia Tauro.\nPolitica.\nSuddivisioni amministrative.\nDal 1\u00ba gennaio 1948, ex art. 131 della nostra vigente Costituzione, la Calabria \u00e8 una regione ad autonomia ordinaria della Repubblica Italiana, ma solo con la legge n. 281 del 1970 furono attuate le sue funzioni.\nSimboli.\nLo stemma della \"Regione Calabria\" (approvato ed adottato in versione definitiva con Legge regionale 15 giugno 1992, n. 6) racchiude in cornice ovale quattro dei simboli che rappresentano la Calabria:\nGiunta e consiglio regionale.\nSin dall'istituzione del regionalismo, avvenuta nel 1970, la Calabria \u00e8 stata amministrata da governi costruiti sull'accordo predominante tra la Democrazia Cristiana e il Partito Socialista Italiano, con una prima fase a prevalente guida democristiana e una seconda a prevalente guida socialista.\nIl primo presidente della Giunta regionale \u00e8 stato Antonio Guarasci, seguito, nell'ultimo anno di legislatura, da Aldo Ferrara, che ritorner\u00e0 presidente anche nella legislatura seguente, seppure con un distacco di circa un anno guidato da Pasquale Perugini.\nNella terza e nella quarta legislatura, ossia dal 1980 al 1990, la presidenza \u00e8 assunta dal PSI dapprima con Bruno Dominijanni, poi con Francesco Principe e, infine, con Rosario Olivo.\nNella quinta legislatura, che va dal 1990 al 1995, nella fase di passaggio, a livello nazionale, tra la \"Prima\" e la cosiddetta \"Seconda Repubblica\", il governo torna ad avere una guida democristiana con Guido Rhodio e Donato Veraldi, esponenti della transizione verso il Partito Popolare Italiano.\nNel 1995, quando la situazione politica ed elettorale \u00e8 ormai improntata al bipolarismo, a vincere le elezioni \u00e8 la coalizione di centrodestra, che indica come presidente Giuseppe Nistic\u00f2 (1995-1998) e poi Giovambattista Caligiuri (1998-1999), esponenti di Forza Italia. Sul finire della legislatura, tuttavia, per un ribaltone cambia la maggioranza in Consiglio regionale e la giunta passa in mano al centrosinistra, che esprime la presidenza di Luigi Meduri, esponente del Partito Popolare.\nNel 2000, con l'istituzione del nuovo sistema elettorale che prevede l'elezione diretta del Presidente della Regione e la presentazione di coalizioni gi\u00e0 costituite all'appuntamento elettorale, a prevalere \u00e8 il Polo di centro destra guidato da Giuseppe Chiaravalloti, magistrato, indicato da Forza Italia, che governa la regione per l'intero quinquennio.\nNel 2005 la carica di presidente \u00e8 assunta da Agazio Loiero, originariamente esponente della Margherita che guida la coalizione di centro sinistra. Loiero \u00e8 stato indicato candidato presidente dal suo schieramento per mezzo di una consultazione fra gli iscritti dei partiti della coalizione.\nNel 2010 Loiero viene sconfitto dal sindaco di Reggio Giuseppe Scopelliti, del Popolo della Libert\u00e0, che guida una Giunta regionale di centrodestra fino alle dimissioni del 2014, quando le elezioni anticipate sono vinte da Mario Oliverio del centrosinistra.\nNel 2020 le elezioni regionali sono vinte dalla candidata del centrodestra Jole Santelli, esponente di Forza Italia, che diventa la prima donna presidente della regione, nonch\u00e9 la seconda presidente donna di una regione dell'Italia meridionale.\nIl 15 ottobre 2020 Jole Santelli viene improvvisamente a mancare, pertanto le funzioni presidenziali vengono assunte dal vicepresidente, il leghista Antonino Spirl\u00ec, fino alle elezioni del 3 e del 4 ottobre 2021, che vedono la vittoria del forzista Roberto Occhiuto.\nLa sede della Giunta regionale \u00e8 Palazzo degli Itali, nella Cittadella regionale Jole Santelli in viale Europa a Catanzaro (area direzionale), mentre la sede del Consiglio regionale \u00e8 Palazzo Campanella, in via Cardinale Portanova a Reggio Calabria.\nEconomia.\nLa Calabria \u00e8 una delle regioni italiane pi\u00f9 povere, nonostante l'alto tasso di economia nascosta renda inquantificabile l'effettiva ricchezza della Regione. La presenza di una delle principali organizzazioni criminali, la lontananza dei mercati e la carenza cronica di infrastrutture infatti rende il tessuto economico calabrese notevolmente fragile e troppo legato alle variazioni economiche congiunturali.\nVarie zone della regione basano gran parte della loro economia sul turismo estivo soprattutto lungo la costa Ionica catanzarese, nell'area tirrenica reggina e nell'area tirrenica cosentina e reggina, su tutto il versante costiero della provincia di Vibo Valentia. Discretamente sviluppato, nonostante le potenzialit\u00e0, il turismo invernale in Sila.\nAgricoltura.\nNel settore primario, l'agricoltura \u00e8 sviluppata soprattutto nella coltivazione di ulivi (la regione \u00e8 al secondo posto in Italia per la produzione di olio, dopo la Puglia), di viti e di agrumi.\nLa Calabria produce circa un quarto della produzione nazionale di agrumi; in particolare, nella regione si concentra circa il 62% della produzione totale di clementine, e la quasi totalit\u00e0 delle produzioni di bergamotto e cedro (98% del totale). Quest'ultimo \u00e8 coltivato nel tratto di costa tirrenica cosentina, tra i comuni di Tortora, Santa Maria del Cedro e Diamante, che per questo motivo \u00e8 nota come Riviera dei Cedri; il bergamotto si produce quasi esclusivamente nella fascia costiera della provincia di Reggio. Le clementine di Calabria sono, invece, coltivate nelle zone di pianura esistenti nella regione: la Piana di Sibari e Corigliano nel cosentino, la Piana di Lamezia nel catanzarese, la Piana di Gioia Tauro-Rosarno e la Locride nel reggino e sono ormai diventate un prodotto ortofrutticolo italiano a indicazione geografica protetta. Nella zona di Rocca Imperiale viene prodotto il Limone IGP.\nCon il 29% delle aree sul totale della superficie agricola, la Calabria si piazza al terzo posto tra le regioni UE che hanno pi\u00f9 terreni coltivati con metodo biologico.\nLungo la fascia tirrenica, tra le provincie di Vibo Valentia, Catanzaro e Cosenza, \u00e8 coltivata la famosa Cipolla rossa di Tropea, che nel 2008 ha ottenuto la certificazione IGP.\nIn Calabria sono coltivate diverse variet\u00e0 di fichi, tra i quali il fico dottato di Cosenza che ha ottenuto il riconoscimento DOP. Il Dottato viene coltivato per l\u2019essiccazione e utilizzato per i dolci tipici della tradizione locale. Con la pubblicazione sulla Gazzetta ufficiale del DDG 19253 del 30/04/19 (Modifiche del Registro nazionale delle variet\u00e0 delle piante da frutto: elenco nuove accessioni idonee per il Servizio Nazionale di Certificazione Volontaria) il Fico Dottato Bianco di Cosenza \u00e8 stato iscritto come prodotto di eccellenza.\nLe pesche e le nettarine calabresi sono notevolmente migliorate in termini di sapore, qualit\u00e0, sicurezza e servizio. Una parte della produzione viene venduta sul mercato interno, principalmente ai rivenditori al dettaglio. Il restante viene esportato in Nord Europa, principalmente Scandinavia e Germania. In Calabria, viene coltivata una variet\u00e0 pregiata di pesca nettarina, nota come \"merendella\". La superficie stimata di merendelle si aggira intorno ai 60 ettari, di cui oltre cinquanta si trovano nell\u2019area della piana di Lamezia, e la restante parte sulla fascia ionica catanzarese.\nAd Acconia, ogni anno vengono prodotte oltre 20.000 tonnellate di fragole. Il 70% della produzione locale viene esportato nei mercati del nord dove il prodotto \u00e8 molto richiesto e apprezzato, mentre un quinto circa varca anche i confini esteri.\nLongobardi \u00e8 nota per le coltivazioni di una variet\u00e0 particolare di melanzana originaria del territorio, la Melanzana Violetta, che ha ottenuto il marchio De.C.O..\nEssendo una regione piuttosto montuosa e con un'ampia superficie boschiva, la Calabria \u00e8 la prima regione esportatrice di funghi porcini.\nSull'altopiano silano \u00e8 coltivata la patata della Sila IGP, che ha origini antiche e ha da sempre svolto un ruolo importante nell'economia locale. Nei boschi delle montagne calabresi \u00e8 molto diffusa anche la produzione di castagne.\nTra i comuni di Cardinale, Simbario e Torre di Ruggiero \u00e8 ampiamente diffusa la coltivazione di nocciole. La cultivar prevalente sul territorio regionale \u00e8 la Tonda Calabrese, ma non mancano piccole superfici coltivate con Tonda Romana e Tonda di Giffoni.\nLa Calabria vanta una centenaria tradizione nella produzione di liquirizia e ne \u00e8 la maggior produttrice in Italia. La liquirizia di Calabria dal 2011 \u00e8 protetta dal marchio DOP.\nNella provincia di Cosenza e in quella di Reggio Calabria viene coltivato lo zafferano.\nNella provincia di Catanzaro, fra i comuni di San Floro e Cortale, \u00e8 ancora praticata l'antica tradizione della gelsibachicoltura, l'allevamento del baco da seta abbinato alla coltivazione del gelso.\nIl principale mercato agricolo \u00e8 Catanzaro, sede del COMALCA, il principale mercato agro-alimentare della Calabria. Molto praticato anche l'allevamento, soprattutto di ovini e caprini nelle aree dell'entroterra. Numerosi sono gli allevamenti di bovini tra cui spicca la razza podolica. Troviamo forme di allevamento semi-intensivo, brado e semibrado. Nell'allevamento brado, i bovini pascolano per tutto l'anno all'aperto e nei periodi estivi avviene il fenomeno della transumanza delle mandrie verso i monti di Sila e Pollino ricchi di pascoli freschi. Nel periodo di ottobre inizia la demonticazione verso i pascoli collinari marini. Anche la pesca \u00e8 discretamente sviluppata.\nArtigianato.\nL'arte della tessitura, in Calabria, \u00e8 tra le pi\u00f9 antiche e radicate nel territorio e, nonostante il notevole ridimensionamento economico e geografico del suo ambito, rimangono attivi alcuni centri d\u2019eccellenza in cui si riproducono pregiati manufatti in seta, lana, cotone, lino, ginestra e canapa, secondo i pi\u00f9 antichi dettami della tradizione. Diffusa ancora oggi su tutto il territorio regionale, con caratterizzazioni che variano da zona a zona, \u00e8 forse la produzione artigianale che meglio di altre rappresenta le diverse \"anime\" culturali della regione. \nSan Giovanni in Fiore e Longobucco, antiche cittadine silane, sono rinomate per i loro tappeti, coperte e arazzi artistici, realizzati con tecniche e attrezzature simili a quelli usati dai fabbricanti orientali. L'\"ozaturu\" \u00e8 il copriletto tipico, variopinto, presente in tutti i corredi da sposa e derivante dalla tradizione dei telai diffusi in ogni casa del paese.\nLa provincia di Catanzaro vanta una grande tradizione nel campo della lavorazione di tessuti e ricami, soprattutto di seta. Recentemente, diversi giovani hanno dato nuova linfa a quest'attivit\u00e0, sviluppando progetti di economia sostenibile e solidale. Tiriolo e Badolato sono note soprattutto per la lavorazione del \u201cvancale\u201d, il tipico scialle calabrese, realizzato in lana o in seta, indossato anticamente sui costumi tradizionali dalla donne per ballare la tarantella, o come decoro ornamentale delle abitazioni. Tipica a Tiriolo \u00e8 anche la lavorazione dei pizzi lavorati finemente al tombolo.\nA Bisignano viene tramandata dal XVII secolo una tradizionale industria locale di produzioni di liuti, e nei centri di Seminara, Squillace e Gerace la tradizionale produzione di ceramiche artistiche risale al periodo della Magna Grecia.\nA Crotone si conserva un\u2019arte antica legata alla lavorazione dell\u2019oro. Numerosi sono i maestri orafi, come Gerardo Sacco e Michele Affidato, che realizzano preziosi manufatti in oro e argento. Le origini dell'arte orafa crotonese sono anch'esse legate alla colonizzazione greca, che ha lasciato un\u2019enorme eredit\u00e0 culturale. L\u2019arte orafa artigiana \u00e8 rimasta ancorata alle tradizioni come dimostra la tipica lavorazione della filigrana che, tutt'oggi, ricalca lo stile e le forme dei monili del passato, cari alle popolazioni che nei secoli popolarono l'area.\nA Brognaturo le botteghe artigiane si distinguono per l'arte dell'intaglio del legno, finalizzata alla realizzazione di pregevoli pipe.\nStilo \u00e8 conosciuta sul territorio per la presenza di diverse tipologie di artigiani, tra cui i tessitori, i ricamatori artistici e i lavoratori di metallo. Ancora oggi si lavorano al telaio tovaglie e \"pezzare\" che vengono acquistate nelle fiere estive dell'artigianato. I giacimenti minerari del luogo, invece, sono stati largamente sfruttati dai Borboni. Negli anni Trenta e Quaranta, nel periodo precedente la Seconda Guerra Mondiale, a Bivongi, un comune reggino, il rame veniva ancora estratto per uso bellico. Di questa attivit\u00e0 rimangono notevoli testimonianze di cui si interessa l'Ecomuseo della Vallata dello Stilaro.\nIndustria.\nA Maierato ha sede lo stabilimento della storica impresa Callipo, rinomata produttrice di tonno in scatola e in contenitori di vetro, esportato in diversi Paesi.\nSignificativa nello stesso comparto \u00e8 la presenza della Intertonno Sardanelli a Pizzo Calabro.\nA Rossano produce lo stabilimento della storica azienda Liquirizia Amarelli, esistente sin dal 1731, uno dei maggiori produttori al mondo di liquirizia.\nA Soveria Mannelli ha sede il Lanificio Leo, la pi\u00f9 antica fabbrica tessile calabrese, fondata nel 1873, che conserva attivo un monumentale parco macchine di fine Ottocento con cui ancora oggi si realizza la produzione.\nA Limbadi si trova la Distilleria Caffo che dal 1915 si occupa della produzione e distribuzione di bevande alcoliche, tra cui il famoso Vecchio Amaro del Capo.\nDi rilievo \u00e8 la presenza anche di altre industrie agroalimentari, fra le quali emergono Mangiatorella e Fontenoce, entrambe produttrici di acque minerali.\nNel territorio di Pianopoli, si trova la Fornace Dipodi, fondata nel 1929, i cui prodotti comprendono tutti i tipi di laterizi tradizionali, blocchi portanti per zone sismiche, blocchi termici alveolati e blocchi per solaio.\nA Caraffa ha sede il grande stabilimento per produzioni grafiche e servizi di logistica del Gruppo Abramo, attivo anche nel comparto dei call center con circa 3.000 addetti complessivi.\nA Girifalco ha sede un grande centro di imbottigliamento di acque oligominerali Acqua Calabria per la grande rilevanza delle sorgenti di acque minerali che sgorgano sul monte Covello e dove viene prodotta la bibita al caff\u00e8 Brasilena.\nA Rogliano opera la IOM, industria ottica multiservice leader nella produzione di lenti oftalmiche.\nNelle zone di Crotone, Vibo Valentia e Reggio Calabria sono sorte industrie petrolchimiche, metalmeccaniche e chimiche, farmaceutiche, boschive, conserviere, dolciarie, termoelettriche e energetica.\nServizi.\nIl settore terziario \u00e8 molto sviluppato a Catanzaro, mentre sono importanti centri commerciali Lamezia Terme e Cosenza.\nLa Calabria \u00e8 la regione italiana con maggior concentrazione di avvocati, con una media regionale di 6,8 avvocati ogni mille abitanti.\nTurismo.\nLa principale risorsa turistica calabrese \u00e8 il mare, con una costa di 780 chilometri affacciata sui mari Tirreno, Ionio e Stretto di Messina. Lo scarso sviluppo industriale e l'assenza di grandi citt\u00e0 sulla gran parte del territorio hanno permesso di preservare in molti casi l'ambiente marittimo. Le presenze turistiche nel 2007, composte dall'arrivo di 1.325.825 italiani e 242.694 stranieri, sono collegate anche alla presenza sul territorio di numerosi resti archeologici, come nei casi di Reggio Calabria, Locri, Palmi, Crotone, Sibari e Roccelletta di Borgia.\nTra le citt\u00e0 dell'entroterra regionale, Cosenza conserva un considerevole patrimonio storico e artistico.\nIl turismo montano si sviluppa soprattutto nei rilievi e nei parchi nazionali della Sila, dell'Aspromonte e del Pollino, dove sono presenti le stazioni sciistiche di Camigliatello, Lorica, Gambarie e Zomaro.\nLa provincia di Cosenza secondo il XV rapporto sul turismo in Calabria \u00e8 il territorio calabrese che occupa la posizione maggioritaria della domanda turistica regionale con il 38,3% degli arrivi e il 37% delle presenze registrate nel 2017.\nNel Report su andamento turistico del 2019 promosso dalla regione Calabria sono 8.820.489 le presenze, 1.646,671 gli arrivi, il cui 42,6% hanno soggiornato nella provincia di Cosenza. Il 22% delle presenze sono straniere; il primo paese di provenienza si conferma la Germania, seguito dalla Francia e dalla Russia. Un dato rilevante, quello del 2019, soprattutto in un\u2019ottica di analisi storica che ha messo a confronto questa annualit\u00e0 con il 2014. Rispetto a cinque anni fa, infatti, si sono registrati 400.000 arrivi in pi\u00f9..\nPIL.\nDi seguito la tabella che riporta il PIL e il PIL pro capite nelle citt\u00e0 capoluogo prodotto in Calabria dal 2000 al 2006 e 2017:\nDi seguito la tabella che riporta il PIL, prodotto in Calabria ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\n\u00c8 Cosenza la prima citt\u00e0 calabrese per quanto riguarda il reddito pro capite denunciato al fisco. Il dato emerge dalla classifica stilata dal Dipartimento delle finanze del Ministero dell'Economia sulla base delle dichiarazioni fiscali del 2011. A Cosenza la media pro capite di reddito \u00e8 di 25.173,02 euro, seguono Catanzaro, Vibo Valentia, Reggio Calabria e Crotone. La regione presenta un alto tasso di evasione fiscale e di lavoro nero, sempre secondo i dati del Ministero dell'economia e delle finanze le citt\u00e0 di Catanzaro e Reggio guidano la classifica regionale con tassi che sfiorano il 50%.\nDi seguito la tabella con i relativi redditi medi delle citt\u00e0 capoluogo:\nDisoccupazione.\nLa Calabria \u00e8 la regione italiana con il pi\u00f9 alto tasso di disoccupazione, pari al 21.6% nel 2018.\nDi seguito la tabella con i dati dal 2006 al 2018.\nInfrastrutture e trasporti.\nLa Calabria \u00e8 collegata al resto dell'Italia tramite ferrovie, autostrade e aeroporti.\nStrade e Autostrade.\nLa regione \u00e8 poi attraversata da due strade statali che collegano le principali citt\u00e0 e i centri minori:\nIl territorio calabrese \u00e8 collegato con strade trasversali che collegano facilmente la fascia jonica con l'Autostrada SA-RC e la fascia tirrenica:\nFerrovie.\nFerrovie dello Stato Italiane:\nFerrovie della Calabria:\nAeroporti.\nLa regione \u00e8 dotata di tre aeroporti civili, un aeroporto militare, e sei aviosuperfici.\nDi seguito si riporta la tabella con i dati complessivi del traffico passeggeri dei tre aeroporti negli ultimi dieci anni:\nCultura.\nIstruzione.\nUniversit\u00e0 statali:\nUniversit\u00e0 non statali:\nUniversit\u00e0 telematiche:\nIstituti artistici di livello universitario:\nIstituti di alta formazione artistica riconosciuti ex lege 508/99:\nIstituti di formazione religiosa di livello universitario:\nMusei.\nNumerosi sono i musei di vario genere diffusi nel territorio calabrese, testimonianze di varie epoche, magno greca, romana, medievale, rinascimentale e contemporanea:\nMusica.\nNel panorama della musica sinfonica e operistica grande ruolo ricoprono tra gli artisti calabresi i due nomi di Francesco Cilea (autore tra le altre dell'Adriana Lecouvreur) e Nicola Manfroce, entrambi nati a Palmi.\nNel panorama moderno e contemporaneo vi sono diversi artisti calabresi che hanno legato il proprio nome alla tradizione cantautorale italiana, quali Mino Reitano, Mia Martini e la sorella Loredana Bert\u00e8, Rino Gaetano, Sergio Cammariere, Eman e Brunori Sas, mentre nella musica rock hanno avuto riscontro anche internazionale le formazioni dei JetLag (autori di un ricercato Jazz rock di matrice progressive) e Il Parto delle Nuvole Pesanti (creatori di un genere definibile \"rock calabrese\").\nLa Calabria inoltre vanta una lunga tradizione popolare legata alle diverse sfaccettature della sua cultura, direttamente legata alle molteplici popolazioni che su questa terra hanno lasciato traccia, i grecofoni di Gallician\u00f2 con il menestrello Attilio Nucera che vanta di essere il pi\u00f9 anziano a portare avanti le antiche tradizioni e la lingua stessa dal 1959, il primo a diffondere la cultura greco e calabrese nel paese elvetico e anglosassone. Altre tradizioni sono state portate alla ribalta dai Re Niliu negli anni ottanta, mentre oggi dai QuartAumentata, dai Mattanza, dai Kalamu, dai Totarella, da Mimmo Cavallaro e i TaranProject con la partecipazione di Cosimo Papandrea e dalla cantante folk Marinella Rod\u00e0.\nA partire dalla fine degli anni settanta si cominci\u00f2 a incidere anche la musica folkloristica calabrese, genere spesso intriso della satira tipica dei diversi artisti, prevalentemente sotto l'etichetta Elca Sound, che hanno portato il folk calabro in giro per il mondo, tra cui Otello Profazio e i Calabruzi.\nMonumenti e luoghi d'interesse.\nIl territorio calabrese ospita molti monumenti e luoghi d'interesse storico, artistico e culturale, alcuni dei quali tra i monumenti nazionali italiani.\nSiti archeologici.\nLe molteplici dominazioni in Calabria hanno fatto s\u00ec che la Calabria sia piena di luoghi d'interesse archeologico. Questa \u00e8 una breve lista delle aree archeologiche divise per provincia:\nAree naturali.\nLa natura montagnosa del territorio e lo scarso sviluppo demografico-industriale di molte zone della regione hanno permesso di preservare la maggior parte delle bellezze naturalistiche; infatti in \"Calabria\" sorgono tre importanti parchi nazionali e uno regionale:\nOltre ai tre parchi nazionali e uno regionale esistono diverse aree naturali protette e siti di importanza comunitaria.\nSport.\nLo sport in Calabria \u00e8 praticato in molti settori, sia a livello agonistico che amatoriale, sia per quanto riguarda gli sport pi\u00f9 comuni che quelli meno diffusi a livello nazionale.\nPrincipali impianti sportivi.\nStadi.\nDi seguito si riporta l'elenco degli stadi calabresi con pi\u00f9 di 2.000 posti, in ordine decrescente di capienza:\nPalasport.\nDi seguito si riporta l'elenco dei palasport calabresi con pi\u00f9 di 2.000 posti, in ordine decrescente di capienza:\nBibliografia.\nValerio Lugani (a cura di), \"Meravigliosa ITALIA, Enciclopedia delle Regioni, CALABRIA,\" Milano, Edizioni Aristea, 1978"}
{"id": "1516292", "revid": "307923", "url": "https://it.wikipedia.org/wiki?curid=1516292", "title": "Episodi di Cuore e batticuore (quinta stagione)", "text": "La quinta stagione della serie televisiva Cuore e Batticuore \u00e8 stata trasmessa negli Stati Uniti in prima visione dal 27 settembre 1983 al 22 maggio 1984 sulla ABC.\nIn Italia \u00e8 andata in onda a partire dal 20 febbraio 1985 dal luned\u00ec al sabato in prima serata su Rai 2."}
{"id": "1516293", "revid": "10473", "url": "https://it.wikipedia.org/wiki?curid=1516293", "title": "Fl.", "text": ""}
{"id": "1516296", "revid": "628767", "url": "https://it.wikipedia.org/wiki?curid=1516296", "title": "Distretto di Zhemgang", "text": "Zhemgang \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey meridionale.\nMunicipalit\u00e0.\nIl distretto consta di otto \"gewog\" (raggruppamenti di villaggi):"}
{"id": "1516299", "revid": "22475", "url": "https://it.wikipedia.org/wiki?curid=1516299", "title": "Backtrack", "text": "BackTrack \u00e8 stata una distribuzione derivata da Knoppix e poi da Ubuntu, raccogliendo strumenti da WHAX e dall'Auditor Security Collection. Fu distribuita come live DVD specificatamente per essere usata in ambiti di sicurezza informatica.\nIl 22 gennaio 2013 venne annunciata la fine dello sviluppo a favore di Kali Linux.\nStoria.\nIl progetto BackTrack nacque nel 2004 da Mati Aharoni (Sviluppatore di WHAX) e da Max Moser (Sviluppatore di Auditor Security Collection). BackTrack fu ideato per soddisfare la necessit\u00e0 dei tester di sicurezza di avere un unico \u201cportale\u201d che concedesse l'accesso ai pi\u00f9 usati software di sicurezza e di controllo delle reti.\nBackTrack \u00e8 disponibile sia come Live DVD che come Live USB, inoltre \u00e8 possibile installarlo permanentemente sull'hard disk sia come S.O. primario sia in Dual Boot con un altro sistema operativo.\nL'ultima versione open source distribuita fu la BackTrack 5 R3, del 13 agosto 2012, quest'ultima includeva circa 350 tool incentrati sulla sicurezza e si focalizzava principalmente sulla maggiore compatibilit\u00e0/flessibilit\u00e0 hardware, correggendo inoltre alcuni bug delle versioni precedenti.\nDalla release 4 BackTrack, nome in codice \"PwnSauce\", lascia la sua base nativa Slax adottando come distribuzione base la struttura di Ubuntu 10.04 LTS (nome in codice: Lucid Lynx). Ci\u00f2 avviene per trarre vantaggio dall'implementazione del gestore di pacchetti che, seppur opportunamente riadattato alle necessit\u00e0, viene utilizzato per gestire gli aggiornamenti con l'obiettivo di acquistare maggiore stabilit\u00e0 e facilit\u00e0 di utilizzo per i propri utenti.\nTool.\nTra i software pi\u00f9 noti contenuti in BackTrack vi sono:\nI tool di BackTrack si suddividono in 12 categorie:\nLa distribuzione include i tool fondamentali in ambito di sicurezza informatica: sono presenti programmi di port-scanning (NMAP), analisi di flussi TCP/IP/UDP (Wireshark) e tool per la verifica di reti senza fili (Aircrack-ng). BackTrack include anche alcuni programmi desktop quali Mozilla Firefox - in questo caso in una configurazione che strizza l'occhio alla navigazione sicura e anonima nella rete - ed \u00e8 possibile aggiungerne degli altri tramite i repository proprietari come: Pidgin, K3b e VLC media player.\nIl gestore dei pacchetti Synaptic, anche se derivato da quello di Ubuntu, era stato riscritto per rispondere alle particolari esigenze di questo sistema operativo.\nVersioni e date di distribuzione.\nDalla prima versione stabile:\nBackTrack 5.\nIl nome in codice di BackTrack 5 \u00e8 \u201cRevolution\u201d questo perch\u00e9 oltre ad implementare ben 60 nuovi tool, molti dei quali furono resi disponibili durante i ritrovi BlackHat e Defcon 2012 e molte novit\u00e0 (tra cui bug-fix e nuove librerie), \u00e8 la prima versione che consente di usare le CPU con architettura a 64 bit e ARM, a differenza delle versioni precedenti in cui era d'obbligo l'uso di una CPU con architettura a 32 bit.\nCritiche.\nLa versione BackTrack 2 gener\u00f2 diverse critiche dato che le suite di sicurezza non includevano i pi\u00f9 popolari pacchetti come security scanner Nessus, a causa di problemi di licenze (Sostituito con la sua variante Open Source, Openvas) inoltre la versione precedente cre\u00f2 problemi con PostgreSQL in Fluxbox e alcuni programmi come Nessus e VMware non funzionarono correttamente. La versione BackTrack 5 \u00e8 purtroppo ricca di bug ed \u00e8 maggiormente utilizzata professionalmente come macchina virtuale che come OS indipendente.\nProgetti.\nLa societ\u00e0 Offensive Security organizza un corso di penetration testing denominato \"Offensive Security Certified Professional\" che ruotano attorno all'utilizzo della distribuzione Backtrack (ora Kali). Questi corsi insegnano, di fatto, i metodi utilizzati dagli hacker per testare la sicurezza delle infrastrutture informatiche."}
{"id": "1516301", "revid": "709565", "url": "https://it.wikipedia.org/wiki?curid=1516301", "title": "Come \u00e8 fatto", "text": "Come \u00e8 fatto (\"How It's Made\") \u00e8 un documentario prodotto in Qu\u00e9bec (Canada) da Productions MAJ Inc. e in onda dal 2001.\nIn Italia \u00e8 ed \u00e8 stato trasmesso da vari canali del gruppo Discovery: Discovery Channel, Discovery Science, Real Time, DMAX, Nove, K2, Frisbee, Motor Trend e Focus. Il narratore di ogni puntata \u00e8 Gianluca Tusco. Le puntate andate in onda su Real Time e Frisbee hanno visto la conduzione di Barbara Gulienetti, che introduceva i vari video, con il titolo \"Com'\u00e8 fatto con Barbara\".\nNel programma viene descritta la produzione a partire dalle materie prime fino all'imballaggio del prodotto finito cos\u00ec come \u00e8 distribuito al consumatore finale.\nPer ora sono state prodotte 16 stagioni con 208 puntate totali in Italia. Nella versione originale, invece, sono state registrate 416 puntate in 32 stagioni, ed altre puntate sono in produzione.\nFormato del programma.\nIl programma \u00e8 un documentario che mostra come vengono prodotti oggetti comuni e quotidiani (compresi vestiti e accessori come borse di pelle, generi alimentari come la gomma da masticare, prodotti industriali come motori, strumenti musicali come chitarre e articoli sportivi come lo snowboard).\n\"Come \u00e8 fatto\" \u00e8 filmato senza testo esplicativo per semplificare la traduzione in diverse lingue. Ad esempio, il programma evita di mostrare un narratore o un ospite sullo schermo e spesso non ha dipendenti di aziende in primo piano che parlano alla telecamera, riducendo al minimo l'interazione umana con il processo di produzione.\nUn narratore fuori campo spiega ogni processo, spesso con umoristici giochi di parole. Ogni puntata di mezz'ora di solito ha tre o quattro segmenti principali, ciascuno della durata di circa cinque minuti; sono tuttavia consentite eccezioni nel tempo assegnato per i prodotti pi\u00f9 complessi. Di solito, ogni puntata ha almeno un prodotto con un'introduzione storica che lo precede e che mostra come e dove \u00e8 stato creato il prodotto e che cosa usavano le persone prima di esso.\nNella versione andata in onda su Real Time e Frisbee, \u00e8 anche presente un'introduzione di Barbara Gulienetti sull'oggetto, seguita dall'introduzione originale e dalla produzione di esso.\nTrasmissione internazionale.\nIl programma ha avuto molto successo venendo tradotto e trasmesso in diversi paesi in tutto il mondo, trasmesso per lo pi\u00f9 sui canali del gruppo Discovery. Negli Stati Uniti \u00e8 andato in onda sul canale \"Science\" e su \"Discovery Channel\", nel Regno Unito \u00e8 stato trasmesso sui canali \"Discovery Channel\", \"Discovery Science\" e \"Quest\".\nIn Francia \u00e8 andato in onda sul canale \"Zt\u00e9l\u00e9\" con il nome di \"Comment c'est fait\". In Spagna \u00e8 andato in onda col nome di \"As\u00ed se hace\" su \"Discovery Channel\" e \"Discovery MAX\". In Norvegia \u00e8 stato trasmesso su \"Discovery Channel\" e \"Discovery Science\" con il titolo di \"Hvordan den lages\", in Polonia \u00e8 andato in onda su \"Discovery Channel Polska\" e \"Discovery Science Channel Polska\" sotto il titolo di \"Jak to jest zrobione\".\nInoltre il programma \u00e8 stato tradotto in portoghese con il titolo di \"O Segredo das Coisas\", ungherese (\"Hogyan k\u00e9sz\u00fclt\"), romeno (\"Cum se fabric\u0103\"), russo (\"\"\u041a\u0430\u043a \u044d\u0442\u043e \u0440\u0430\u0431\u043e\u0442\u0430\u0435\u0442\"), finlandese (\"Miten se tehtiin?\"\"), ceco (\"Jak se to d\u011bl\u00e1\"), turco (\"Nas\u0131l Yap\u0131l\u0131r?\") e bulgaro (\"\u041a\u0430\u043a \u0441\u0435 \u043f\u0440\u0430\u0432\u0438...\").\nElenco delle puntate.\nL'elenco riportato qui sotto rappresenta l'elenco delle puntate che sono state trasmesse in Italia, che ammonta a 208.\nOgni puntata \u00e8 divisa in quattro segmenti, in ognuno dei quali viene mostrato la produzione di un oggetto."}
{"id": "1516302", "revid": "124730039", "url": "https://it.wikipedia.org/wiki?curid=1516302", "title": "Fondazione Centro San Raffaele del Monte Tabor", "text": "La Fondazione Centro San Raffaele del Monte Tabor, fondata nel 1971 da don Luigi Maria Verz\u00e9, svolge attivit\u00e0 cliniche, di ricerca e didattiche, oltre a custodire quote di attivit\u00e0 commerciali varie (alberghi, ristorazione, trasporti, agroalimentare).\nStoria della Fondazione.\nIl 5 agosto 1958 don Luigi Verz\u00e9 fonda a Milano, per divenirne presidente fino alla sua morte, l'\"Associazione Centro di assistenza ospedaliera S. Romanello\", oggi \"Associazione Monte Tabor\", ente senza fini di lucro, riconosciuto giuridicamente con DPR n. 115 del 19 gennaio 1962.\nIl 15 aprile 1971 viene riconosciuta con DPR n. 308 la personalit\u00e0 giuridica della fondazione di religione \"Centro S. Romanello del monte Tabor\" (destinata a diventare \"Fondazione Centro San Raffaele del Monte Tabor\"), con sede nel paese natale di don Verz\u00e9, Illasi. Questa fondazione, senza fini di lucro, sar\u00e0 la grande holding proprietaria dell'Ospedale San Raffaele, che nei decenni si amplier\u00e0, anche con la propriet\u00e0 di societ\u00e0 per azioni come Laboraf S.p.A. (laboratori di diagnosi) e MolMed S.p.A. (ricerca in medicina molecolare), fino alla crisi del 2011.\nAl vertice della struttura societaria di controllo delle svariate diramazioni dell'Opera San Raffaele, don Verz\u00e9 pone nel 1966 l'\"Associazione Sigilli\", riconosciuta come associazione pubblica di fedeli dal vescovo di Verona l'8 dicembre 2000, \u00abformata da persone che dedicano tutta l'intera vita per il compimento della\nmissione dell'Opera\u00bb, racchiusa nel motto evangelico \"Andate, insegnate, guarite!\". I membri dell'Associazione Sigilli, a cui \u00e8 richiesto l'obbligo del celibato/nubilato, sono stati cresciuti da don Verz\u00e9 gi\u00e0 a partire dal 1964 in un periodo di formazione presso la \"Casa sede Monte Tabor\" a Illasi; in gran parte donne, essi hanno convissuto con don Verz\u00e9 e contribuito con lui alla fondazione e all'amministrazione, fin ai massimi livelli, delle strutture dell'Opera; in particolare, tra i \"sigilli storici\",\nSe con il gruppo dei Sigilli don Verz\u00e9 cura la gestione sanitaria e spirituale dell'Opera San Raffaele, la gestione pi\u00f9 propriamente societaria e amministrativa del gruppo la condivide soprattutto con Mario Cal (1939-2011), imprenditore veneto che don Verz\u00e9 conosce nel 1977, e a cui affida cariche sempre pi\u00f9 ampie, fino alla vicepresidenza della Fondazione nel 1990 e alla nomina di successore alla guida dell'Opera il 14 marzo 2010 (novantesimo compleanno di don Verz\u00e9) \u2013 cosa che per\u00f2 non si realizzer\u00e0, in quanto Cal si suicida il 18 luglio 2011 nel suo ufficio al San Raffaele, nel contesto delle indagini giudiziarie sulla possibile bancarotta fraudolenta della Fondazione.\nLa crisi del 2011.\nNel febbraio 2011 esplode la crisi finanziaria della Fondazione, di cui don Verz\u00e9, a 91 anni, \u00e8 ancora presidente con poteri amministrativi; al suo fianco, da 35 anni, l'imprenditore trevigiano Mario Cal. La crisi \u00e8 dovuta a un indebitamento aziendale che, aumentato particolarmente nei tre anni precedenti, si \u00e8 fatto insostenibile: oltre all'esposizione verso le banche, con l'ipoteca di tutti gli immobili del gruppo, risulta un debito verso i fornitori dell'ospedale dell'ordine di 500-600 milioni di euro. La crisi peggiora con il passare dei mesi: mentre i creditori richiedono decreti ingiuntivi per decine di milioni, visto anche il deficit di 60 milioni nel conto economico 2010 della Fondazione, si avvicina la crisi finale della liquidit\u00e0.\nLa Fondazione richiede al consulente esterno Borghesi Colombo e Associati la formulazione di un piano di risanamento, secondo il quale: le banche forniscono ulteriori prestiti per almeno 150 milioni, mentre gli asset aziendali vengono suddivisi in \"core\" (ospedale, ricerca e didattica) e \"non core\" (di cui molti sono costantemente in deficit; tra essi, un albergo in Sardegna, delle piantagioni ortofrutticole in Brasile, una societ\u00e0 neozelandese proprietaria di un aeromobile). L'accettazione del piano da parte delle banche \u00e8 per\u00f2 condizionata dal ricambio dei vertici operativi della Fondazione.\nNel mese di giugno, la Fondazione avvia la ricerca di un partner economico forte, in grado di prendere il controllo della situazione. Dopo il defilamento dell'amico di sempre, Silvio Berlusconi, finanziariamente impegnato nello stesso periodo nel risarcimento di oltre 500 milioni alla CIR di De Benedetti in relazione al Lodo Mondadori, si mostrano interessati a intervenire nella Fondazione: Giuseppe Rotelli, presidente del Gruppo San Donato, importante compagine privata di ospedali in Lombardia, e la Santa Sede del cardinale Tarcisio Bertone, tramite l'intermediazione di Giuseppe Profiti, presidente dell'Ospedale Bambino Ges\u00f9 di Roma. Nel consiglio di amministrazione della Fondazione del 30 giugno 2011, si sceglie di affidarsi al Vaticano (anche perch\u00e9 a questa scelta \u00e8 subordinata la donazione di un miliardo di euro a scopi di didattica e ricerca all'Universit\u00e0 Vita-Salute da parte di una fondazione americana collegata al magnate George Soros, per l'ottenimento della quale si sono attivati Massimo Clementi, preside della Facolt\u00e0 di Medicina, e Alberto Zangrillo, primario di Anestesia dell'ospedale).\nL'intervento vaticano si estrinseca pochi giorni dopo nell'insediamento di un nuovo consiglio di amministrazione, in cui la Santa Sede detiene la maggioranza dei posti (consigliere Profiti, incaricato anche dei compiti operativi, insieme con il presidente di IOR Ettore Gotti Tedeschi e l'ex presidente della Corte costituzionale Giovanni Maria Flick e l'imprenditore Vittorio Malacalza); del vecchio consiglio, rimane soltanto don Verz\u00e9, affiancato da due membri a rappresentanza della fondazione americana (lo stesso Clementi, con l'economista Maurizio Pini). In particolare, \u00e8 stato estromesso il membro di lungo corso Mario Cal, in precedenza vicepresidente della Fondazione, che nella giornata del 18 luglio 2011 giunge a uccidersi con un colpo di pistola nel suo ex-ufficio presso la direzione della Fondazione.\nMentre il Tribunale di Milano medita, visto il degenerare della situazione, di dichiarare il fallimento, il nuovo CdA ottiene una proroga fino al 15 settembre 2011 per la presentazione di un piano completo di ristrutturazione del debito e di risanamento aziendale. Il 22 luglio viene chiamato Enrico Bondi come super-consulente per il risanamento economico.\nIl 10 gennaio 2012 il gruppo ospedaliero San Donato si aggiudica per 405 milioni di euro l'ospedale San Raffaele di Milano. Dall'11 maggio 2012 le attivit\u00e0 sanitarie e di ricerca vengono trasferite alla Ospedale San Raffaele srl controllata da Velca SpA, la finanziaria della famiglia Rotelli.\nAttivit\u00e0 mediche e correlate.\nLa Fondazione conta un gran numero di attivit\u00e0 nel campo medico e correlati. Tuttavia i bilanci delle attivit\u00e0 sanitarie non sono pubblici.\nLa Fondazione, fino all'11 maggio 2012, comprendeva:\nNel mondo sono state aperte anche altre strutture sulla scia del San Raffaele: la Fondazione ha costruito ospedali in Brasile, in Cina, nelle Filippine, in India, in Algeria, in Cile, in Polonia, in Israele e a Malta.\nL'ospedale San Raffaele di Roma \u00e8 stato venduto all'IFO, Istituti Fisioterapici Ospedalieri, un ente dipendente dal ministero, azione per la quale don Verz\u00e9 \u00e8 stato molto critico.\nVerz\u00e9 sostenne che, a causa di pressioni del mondo politico e degli ambienti finanziari di Roma, fu \u00abcostretto\u00bb a vendere l'ospedale \u00aba un prezzo irrisorio\u00bb all'imprenditore romano Antonio Angelucci, il quale, soltanto pochi mesi pi\u00f9 tardi lo rivendette allo Stato, suscitando scandalo sui media e numerose interrogazioni parlamentari\nAttivit\u00e0 commerciali.\nLa Fondazione ha diversificato da tempo il suo portafoglio con attivit\u00e0 commerciali. Il bilancio 2009 di tali partecipazioni vede un deficit di 6 milioni di euro.\nTra le societ\u00e0 partecipate si trovano:"}
{"id": "1516305", "revid": "110157", "url": "https://it.wikipedia.org/wiki?curid=1516305", "title": "Provincia di Santo Domingo de los Ts\u00e1chilas", "text": "La provincia di Santo Domingo de los Ts\u00e1chilas \u00e8 una delle ventiquattro province dell'Ecuador, il capoluogo \u00e8 la citt\u00e0 di Santo Domingo, nota anche come Santo Domingo de los Colorados. Il nome della provincia deriva da quello del capoluogo e dall'etnia dei Ts\u00e1chila, chiamati in spagnolo anche \"Colorados\".\nLa provincia \u00e8 stata creata nell'ottobre 2007 scorporando l'ex cantone di Santo Domingo de los Colorados dalla provincia del Pichincha. Esisteva anche un conflitto con la provincia di Esmeraldas per la giurisdizione del Cantone di La Concordia, che nel 2013 \u00e8 passato a far parte della provincia di Santo Domingo de los Ts\u00e1chilas dopo una consultazione popolare indetta dal presidente Rafael Correa nel febbraio 2012.\nGeografia fisica.\nLa provincia \u00e8 situata nell'area di transizione dalle pendici occidentali delle Ande alla zona costiera e pianeggiante. Confina a nord ed est con la provincia del Pichincha, a nord-ovest con la provincia di Esmeraldas, ad ovest con quella di Manab\u00ed, a sud con la provincia di Los R\u00edos e a sudest con quella del Cotopaxi.\nSuddivisione amministrativa.\nLa provincia \u00e8 costituita da due cantoni:\nLe parrocchie sono 17; 14 sono ubicate nel Cantone di Santo Domingo de los Colorados e 4 nel Cantone di La Concordia:\nSanto Domingo\n\"Parrocchie urbane\":\n\"Parrocchie rurali\"\nLa Concordia\n\"Parrocchie Urbane\"\n\"Parrocchie rurali\""}
{"id": "1516307", "revid": "47767", "url": "https://it.wikipedia.org/wiki?curid=1516307", "title": "Ingrid", "text": "Ingrid \u00e8 un nome proprio di persona femminile presente in varie lingue, fra cui danese, svedese, norvegese, tedesco, olandese ed estone.\nOrigine e diffusione.\nDeriva dall'antico nome norreno \"Ingr\u00ed\u00f0r\"; si tratta di un nome teoforico, composto probabilmente dal nome del dio Ing combinato con \"fr\u00ed\u00f0r\" (\"bello\", ma anche \"amato\") oppure con \"rida\" (\"cavalcare\", in riferimento alla cavalcata in groppa ad un cinghiale che il dio avrebbe fatto una volta l'anno). Il primo elemento del nome \u00e8 presente anche nei nomi Ingegerd, Ingemar, Ingunn, Ingolf, Ingvar e Ingeborg, mentre \"fr\u00ed\u00f0r\" si ritrova anche in Astrid, Gu\u00f0r\u00ed\u00f0r e Sigrid. Vi sono poi ipotesi minoritarie, come quelle che lo considerano un etnico riferiti agli Ingveoni (il cui nome fa peraltro riferimento alla stessa divinit\u00e0) o anche una forma svedese del nome Greta.\nIl nome \u00e8 noto al di fuori della Scandinavia in primo luogo grazie al dramma di Ibsen \"Peer Gynt\", in cui figura un personaggio cos\u00ec chiamato, e in secondo luogo grazie alla fama dell'attrice Ingrid Bergman, e per tale motivo \u00e8 usato occasionalmente anche in Italia. In Gran Bretagna, dove il nome era gi\u00f9 diffuso durante il periodo di dominazione vichinga, e vi torn\u00f2 in voga a partire dal XIX secolo\nOnomastico.\nL'onomastico si pu\u00f2 festeggiare il 2 settembre in ricordo della santa (o beata) Ingrid Elofsdotter, detta anche Ingrid di Svezia o di Sk\u00e4nninge."}
{"id": "1516308", "revid": "767487", "url": "https://it.wikipedia.org/wiki?curid=1516308", "title": "Igor Demo", "text": "Carriera.\nCresciuto nel Nitra, squadra della sua citt\u00e0, dopo quattro anni di militanza nel club si trasfer\u00ec allo Slovan Bratislava nel 1994. Tre anni dopo fu ingaggiato dal , dove rimase per tre anni. Nel 2000 si trasfer\u00ec al Borussia M\u00f6nchengladbach, tra le cui file milit\u00f2 per cinque anni, prima di firmare per il . Il 5 gennaio 2006 ha rescisso consensualmente il suo contratto con la squadra austriaca ed \u00e8 tornato al Nitra."}
{"id": "1516311", "revid": "115837", "url": "https://it.wikipedia.org/wiki?curid=1516311", "title": "Compass", "text": ""}
{"id": "1516312", "revid": "1719883", "url": "https://it.wikipedia.org/wiki?curid=1516312", "title": "Astrologia giudiziaria", "text": "Lastrologia giudiziaria (o previsionale) concerne quella branca dell'astrologia specificamente rivolta alla divinazione e alla predizione del futuro, a differenza della cosiddetta \u00abastrologia naturale\u00bb basata invece sulla semplice osservazione degli astri con cui storicamente ci si limitava a effettuare diagnosi in ambito medico o previsioni meterologiche.\nPer le sue implicazioni magiche e potenzialmente inclini a un'intromissione deterministica nelle scelte umane, l'astrologia giudiziaria fu spesso considerata eretica dalla Chiesa cattolica, mentre quella naturale era ritenuta lecita tanto da essere insegnata come una parte delle scienze o della filosofia della natura.\nStoria del concetto.\nL'espressione \u00abastrologia giudiziaria\u00bb cominci\u00f2 ad essere utilizzata solo a partire dal XII secolo, in seguito all'introduzione in Europa delle traduzioni di trattati arabi sull'astrologia, scritti da autori come Albumasar, Abenragel, Albohali, Ibn Ezra. Da allora le parole \"iudicia astrorum\" (\u00abgiudizi degli astri\u00bb), ed altre simili, entrarono nel lessico astrologico come traduzione dell'arabo \"ahk\u0101m al-nuj\u016bm\", dando vita a un dibattito sulla liceit\u00e0 di ammettere un fatalismo degli influssi cosmici incompatibile col libero arbitrio umano.\nNell'antica Grecia non c'era un termine equivalente a quello di astrologia giudiziaria, sebbene si indicasse con \"genetliaca\" quella rivolta a indagare i temi natali indivduali, e con \"apotelesmatica\" quella che studiava \u00abgli effetti degli astri\u00bb. Tolomeo in particolare distingueva l'aspetto teorico, chiamato \u00abastronomia\u00bb, da quello pratico e applicativo in cui consisteva appunto l'\u00abastrologia\u00bb come viene intesa oggi, pur trattandosi sostanzialmente di sinonimi. Questa distinzione fra teoria e prassi, variamente interpretata, porter\u00e0 nell'alto Medioevo a considerare lecita un'astrologia naturale e a condannare quella ritenuta superstiziosa.\nLa presenza di elementi fatalistici nell'astrologia era stata un tratto peculiare dello stoicismo, che vedeva l'universo dominato da rapporti di affinit\u00e0 o \"simpatia\", attraverso cui il \"Logos\" determinava la sorte degli uomini. Contro questa visione, che alimentava il sorgere di polemiche anti-astrologiche, Plotino negava agli astri un potere di causalit\u00e0, attribuendo semmai ad essi il valore di segni, capaci cio\u00e8 di descrivere, non di provocare, il futuro corso degli eventi. Il fato quindi, per Plotino, non \u00e8 ineluttabile, a condizione di sapersi elevare al di sopra di esso, verso la dimensione dell'Anima superiore che non soggiace agli impulsi corporei:\nCon l'avvento del cristianesimo si accentu\u00f2 l'importanza della libert\u00e0 individuale per meritare la grazia e la salvezza, sicch\u00e9 come sostenne Agostino l'astrologia fatalista, giustificando le tendenze naturali ritenute insite nell'essere umano, avrebbe potuto minarne la forza volitiva di combatterle.\nNel Medioevo l'astrologia and\u00f2 cos\u00ec incontro a una naturale decadenza, perdendo attinenza colla dimensione del sacro, riducendosi a superstizione o concentrandosi principalmente nella diagnosi e trattamento dei pazienti che abbisognavano di cure mediche.\nUn ulteriore utilizzo era la sua applicazione per stabilire il futuro andamento meteorologico basandosi sulle tesi aristotelico-tolemaiche che i pianeti potessero causare dei mutamenti nel mondo sublunare attraverso l'influsso sulla qualit\u00e0 dei quattro elementi naturali terrestri. I suoi limiti all'ambito della natura erano pertanto simili a quelli che servivano a definire anche la cosiddetta magia naturale.\nL'incontro col mondo arabo, che invece aveva mantenuto viva una tradizione astrologica di tipo divinatorio, riapr\u00ec tuttavia il dibattito sui confini leciti di questa disciplina, che elevava l'astrologo al rango di \u00abgiudice\u00bb, capace di emettere le sentenze irrevocabili delle stelle.\nAgli autori cristiani del tardo Medioevo l'astrologia giudiziaria di matrice araba sembrava anzi accentuare il fatalismo della cosmologia stoica. Alberto Magno nel suo \"Speculum Astronomiae\" cerc\u00f2 di porre ordine tra i vari trattati che si stavano diffondendo nella sua epoca, ravvisando nella scienza dei giudizi degli astri una sorta di convergenza tra filosofia naturale e metafisica, e chiarendo il modo in cui il loro influsso potesse esercitarsi sull'uomo.\nDopo che l'astrologia ebbe ripreso vigore negli ambiti accademici, culturali e persino religiosi, in epoca umanistica fu soprattutto Marsilio Ficino, nella sua \"Disputatio contra iudicium astrologorum\", a condannare l'astrologia giudiziaria pi\u00f9 deteriore, ma ammettendo al contempo, riprendendo Plotino, la possibilit\u00e0 della profezia come espressione del manifestarsi della provvidenza, operante in vista di un fine e quindi superiore alla nozione necessitante del fato.\nRivalutando anzi gli oroscopi personalizzati, l'astrologia per Ficino non deve vincolare a una catena di effetti ineluttabili, ma al contrario fare luce su potenzialit\u00e0, talenti e predisposizioni proprio per consentire una maggiore libert\u00e0 di azione.\nPer vie diverse Pico della Mirandola nelle \"Disputationes adversus astrologiam divinatricem\" esaltava la libert\u00e0 umana contro l'irresponsabilit\u00e0 di delegare agli influssi astrali l'edificazione del proprio destino. Tra i filosofi rinascimentali sar\u00e0 infine Giordano Bruno a recuperare un'interpretazione dell'astrologia in senso neoplatonico, intesa come l'antica pratica mantica di cogliere la corrispondenza qualitativa con eventi collettivi funesti o benefici, slegata dalle tecniche dell'astrologia \"genetliaca\" o individuale.\nNel 1586 tuttavia papa Sisto V eman\u00f2 la bolla \"Coeli et Terrae Creator\" che proibiva definitivamente l'uso dell'astrologia giudiziaria.\nForme di astrologia giudiziaria.\nIn quanto disciplina che si propone di approdare a dei giudizi, ovvero a delle conclusioni, l'astrologia giudiziaria pu\u00f2 essere identificata con l'astrologia \"tout court\" nel senso pi\u00f9 ampio e generale, essendone l'espressione pi\u00f9 compiuta e sviluppata.\nEssa consiste propriamente in quella che nell'antichit\u00e0 veniva chiamata \"apotelesmatica\", ossia \u00abscienza degli effetti\u00bb prodotti dalle stelle. \nA partire da questa forma generale, si possono distinguere quattro branche astrologiche pi\u00f9 particolari, secondo la ripartizione di David Pingree:\nAstrologia oraria ed elettiva un tempo erano riunite nella cosiddetta \u00abastrologia catarchica\u00bb, dal greco \"kat\u00e0\" + \"arch\u00e9\", ossia concernente gli inizi di un evento o di un'attivit\u00e0."}
{"id": "1516313", "revid": "24443", "url": "https://it.wikipedia.org/wiki?curid=1516313", "title": "Provincia di Morona Santiago", "text": ""}
{"id": "1516314", "revid": "599013", "url": "https://it.wikipedia.org/wiki?curid=1516314", "title": "Libertinia", "text": "Libertinia (Mandre Rosse) \u00e8 l'unica frazione del comune di Ramacca in provincia di Catania.\nStoria.\nBorgo fondato in epoca fascista per la colonizzazione del latifondo siciliano, fu voluto dal barone Gesualdo Libertini, da cui ne deriv\u00f2 il nome. La costruzione delle prime case coloniche inizi\u00f2 nel 1922 accanto ad una preesistente masseria, si avvalse poi di una legge sulla bonifica del 1924 e nel 1928 continu\u00f2 fino all'edificazione del villaggio con depositi, ulteriori case coloniche, la chiesa e la piazza.\nLa chiesa parrocchiale \u00e8 dedicata a Santa Maria della Provvidenza.\nNel borgo esiste una Stazione Sperimentale di Granicoltura.\nTrasporti.\nSulla linea ferroviaria Palermo-Catania, adiacente alla Strada statale 192, \u00e8 presente la stazione ferroviaria di Libertinia di RFI, nella quale fino alla met\u00e0 degli anni Settanta fermavano i treni locali; \u00e8 impresenziata e gestita in telecomando."}
{"id": "1516317", "revid": "585241", "url": "https://it.wikipedia.org/wiki?curid=1516317", "title": "Monte Tredenus", "text": "Il Tredenus \u00e8 un massiccio montuoso delle Alpi Retiche meridionali, che raggiunge l'altezza massima nella sua cima meridionale a 2805 metri\nDescrizione.\nLa conca del \"Tredenus\" (la lettura \u00e8 incerta su Treden\u00f9s,Tred\u00e9nus o Tr\u00e9denus) sorge alle spalle degli abitati di Cimbergo, sulla sponda orientale della Valle Camonica.\nPossiede svariate cime, come Cima del Dosso che raggiunge quota 2785 metri, la cima Meridionale che svetta a 2796 metri o, la cima pi\u00f9 alta di tutta la conca, il Corno delle Pile, con altezza 2805 metri.\nVi sono altre cime, come l'Ago di Tredenus, il Corno Craper, i Gemelli, ed altre ancora che spiccano sopra i 2500 metri.\n\u00c8 percorso interamente dal torrente Tredenus, che prende di seguito il nome di Re. Proprio dal torrente Tredenus prende il suo nome: infatti i cartografi austriaci, quando il monte era nell'Impero Austriaco, vedendo il nome del torrente, ovvero t. Re de Nus (ovvero torrente Re di Noci in dialetto camuno), unirono il tutto scrivendo Tredenus e utilizzarono la parola per il monte.\nIl massiccio, immerso nel Parco regionale dell'Adamello divide la sua conca dalla Valle Dois, che giace pi\u00f9 ad oriente.\nCollegati al massiccio, si trovano il monte Frisozzo (2897 metri) ed ancora pi\u00f9 ad Est il monte Re di Castello (2889 metri)\nAlpinismo.\nSono raggiungibili in automobile le Malghe del Volano ed il Rifugio De Marie (1480\u00a0m circa), da cui \u00e8 possibile seguire il segnavia 16 per raggiungere le malghe del Dosso (1928\u00a0m) e il bivacco CAI Macherio (2590\u00a0m) per escursioni attrezzate."}
{"id": "1516321", "revid": "125019", "url": "https://it.wikipedia.org/wiki?curid=1516321", "title": "Difesa franco-indiana", "text": "La difesa franco-indiana \u00e8 un'apertura degli scacchi caratterizzata dalle mosse \n\u00c8 una delle molte varianti dell'apertura di pedone di donna.\nPer trasposizione di mosse \u00e8 frequente che rientri in altri impianti \"indiani\" e non, come la partita inglese, la difesa olandese o la difesa nimzo-indiana.\nHa fama di essere una difesa solida, ma non blocca l'espansione dei pezzi del bianco (in particolare non blocca il pedone in colonna e).\n\u00c8 raro trovarla nei tornei: la risposta 1\u2026Cf6 a 1.d4 segue una strategia simile alla difesa franco-indiana, ma non permettendo al bianco di giocare 2.e4."}
{"id": "1516322", "revid": "253269", "url": "https://it.wikipedia.org/wiki?curid=1516322", "title": "Tania Raymonde", "text": "Biografia.\nRaymonde \u00e8 nata e cresciuta a Los Angeles, in California, da padre statunitense d'origine ebraico-polacca e da madre c\u00f2rsa di religione cattolica. Il suo primo ruolo di rilievo lo ha avuto nella serie tv \"Malcolm\", dove ha interpretato Cynthia Sanders, in seguito \u00e8 apparsa in molte altre come \"Providence\", \"Raven\" e \"NCIS - Unit\u00e0 anticrimine\".\nHa acquisito una certa popolarit\u00e0 con il ruolo di Alex nella serie \"Lost\", inoltre ha recitato nel film \"Chasing 3000\", \"The Other Side of the Tracks\" e \"Still Waiting...\". Nel 2006 ha scritto, diretto e montato il cortometraggio \"Cell Division\", presentato e premiato al Fort Lauderdale International Film Festival.\nA fine 2007 \u00e8 apparsa nel videoclip di \"Won't Go Home Without You\" dei Maroon 5. Dal 2011 \u00e8 co-protagonista delle serie televisiva Death Valley."}
{"id": "1516323", "revid": "729019", "url": "https://it.wikipedia.org/wiki?curid=1516323", "title": "Stazione di Canicatt\u00ec", "text": "La stazione di Canicatt\u00ec \u00e8 una stazione ferroviaria di diramazione di RFI e lo scalo ferroviario della citt\u00e0 siciliana di Canicatt\u00ec.\nStoria.\nLa stazione di Canicatt\u00ec venne costruita nell'ambito della costruzione della ferrovia da Catania e Caltanissetta verso Licata realizzata dalla Societ\u00e0 Vittorio Emanuele come parte importante del progetto di connessione mediante la strada ferrata delle aree interne zolfifere della Sicilia centro-orientale dirigendone i prodotti minerari verso i porti di imbarco e per il convogliamento verso il porto di Catania dei prodotti agricoli.\nLa stazione venne costruita in prossimit\u00e0 del centro abitato. Venne inaugurata il 24 settembre 1876 in concomitanza con l'apertura all'esercizio della tratta ferroviaria Caltanissetta-Canicatt\u00ec di 28,871\u00a0km; ma si dovettero attendere ancora due anni perch\u00e9 l'8 aprile 1878 con apertura dell'ultimo ed impegnativo tratto di 6,3\u00a0km si realizzasse il collegamento con la linea proveniente da \"S.Caterina Xirbi\" e Catania. La stazione venne collegata con la Stazione di Aragona Caldare alla fine del 1880 realizzando il collegamento con la Ferrovia Palermo-Agrigento-Porto Empedocle. Si poteva proseguire quindi per Palermo via Aragona Caldare fino al 1885, anno dell'inaugurazione della \"Galleria di Marianopoli\" che apr\u00ec l'altro collegamento (pi\u00f9 breve) da Palermo via Roccapalumba-Alia-Caltanissetta Xirbi.\nCanicatt\u00ec continu\u00f2 a crescere e a divenire uno snodo ferroviario di interscambio sempre pi\u00f9 importante con traffico merci e viaggiatori per tutte le direzioni con la costruzione della linea a scartamento ridotto verso Naro, Favara e Agrigento e Palma di Montechiaro e Licata. Venne costruita anche quella che l'avrebbe collegata a Delia, Sommatino, Riesi e Caltagirone passando per il complesso minerario \"Trabia-Tallarita\" ma dato l'eccessivo tempo impiegato per realizzarla non venne mai completata ed inaugurata.\nLa progressiva diminuzione della produzione e in seguito la chiusura di molte miniere di zolfo ha prodotta la contrazione del traffico merci relativo ma la stazione svilupp\u00f2 un consistente traffico viaggiatori durante l'ondata migratoria degli anni cinquanta e sessanta successiva alla chiusura delle miniere stesse, che produsse un fortissimo calo demografico in molte aree della Sicilia centrale a causa dell'esodo di migliaia di lavoratori verso le miniere di carbone del Belgio ed altre zone dell'Europa centrale. Negli ultimi decenni del XX secolo si \u00e8 tuttavia sviluppato un notevole traffico merci legato allo sviluppo dei vigneti e delle attivit\u00e0 serricole.\nCaratteristiche.\nLa stazione insiste sulla direttrice ferroviaria Caltanissetta-Licata per la quale \u00e8 stazione passante con arrivo e partenza dal secondo binario. In essa confluisce, sul primo binario con una singolare immissione da nord, la linea proveniente da Aragona Caldare e Agrigento, oggi elettrificata a corrente continua a 3000 volt. All\u2019interno del fabbricato viaggiatori \u00e9 presente una chiesa cattolica.\nMovimento.\nLa stazione \u00e8 servita da treni regionali e regionali veloci diretti in varie direzioni. Le principali destinazioni sono Agrigento Centrale, Caltanissetta Centrale, Caltanissetta Xirbi, Gela e Modica. Fino al 2010 la stazione era servita anche dagli espressi (Freccia del Sud) che collegavano Agrigento con Milano e Roma, poi soppressi alla fine del 2010 con il cambio di orario dell'anno successivo; un tempo nella stazione effettuava servizio un regionale veloce proveniente da Palermo e diretto a Modica (via Roccapalumba Alia-Caltanissetta Xirbi).\nOccasionalmente la stazione \u00e8 servita anche da treni storici diretti a Licata, Gela o Modica, ma anche verso Caltanissetta, Catania, Palermo, Agrigento o Porto Empedocle.\nLa stazione dista 29\u00a0km da Caltanissetta Centrale, 35\u00a0km da Caltanissetta Xirbi, 43\u00a0km da Agrigento Centrale, 151\u00a0km da Catania Centrale, 163\u00a0km da Palermo Centrale (via Caltanissetta Xirbi-Roccapalumba-Alia), 171\u00a0km da Modica e 246\u00a0km da Messina Centrale.\nServizi.\nLa stazione dispone di:"}
{"id": "1516324", "revid": "1605525", "url": "https://it.wikipedia.org/wiki?curid=1516324", "title": "Persi in un buon libro", "text": "Persi in un buon libro \u00e8 un romanzo di genere fantastico del 2002, dello scrittore inglese Jasper Fforde. L'opera potrebbe in realt\u00e0 essere ascritta anche al genere \"thriller\" e a quello umoristico. Si tratta del secondo romanzo della serie di Thursday Next.\nLa narrazione si pone come diretta continuazione del precedente romanzo dell'autore, dal titolo \"Il caso Jane Eyre\" e continua senza soluzione nel successivo \"Il pozzo delle trame perdute\".\nTrama.\nReduce dalle avventure descritte nel precedente romanzo, Thursday Next, reintegrata nel corpo dei detective letterari del reparto \"OPS (Operazioni Speciali) 27\", e felicemente sposata con l'amato Landen Parke-Laine, \u00e8 ormai una vera celebrit\u00e0 e viene invitata al Talk Show del grande anchorman Adrian Lush su \"Telerospo\", dove \u00e8 costretta a rilasciare un'intervista con i severi limiti della censura imposta dalla \"Goliath\", dal governo e dai suoi stessi capi.\nLa nuova avventura della protagonista si apre con la ricerca di presunte copie autentiche del \"Cardenio\", una commedia di cui sono in dubbio tanto l'esistenza quanto la paternit\u00e0 scespiriana. Una copia verosimilmente autentica viene rinvenuta da Thursday e dal suo collega Bowden nella biblioteca blindata di Lord Volescamper. Durante questo avvio del romanzo, a Thursday capita sovente di esser contattata da un misterioso Akrid Snell, che si dichiara suo difensore d'ufficio in un misterioso processo di prossimo svolgimento, conducendovi un dialogo cui solo lei pu\u00f2 partecipare, tramite note a pi\u00e8 di pagina.\nA seguito di un rocambolesco intervento su di un convoglio della sopraelevata su cui si trovano sette donne con lo stesso nome e che \u00e8 condotto da un Neanderthal depresso dalla sua sterilit\u00e0 (tipica di questa specie umana nella versione geneticamente resuscitata per clonazione negli anni \u201880), Thursday viene uccisa da un colpo di arma da fuoco di un agente \"OPS\"; grazie al tempestivo intervento di suo padre, disertore latitante della \"Cronoguardia\", la protagonista viene ricondotta indietro nel tempo e salva cos\u00ec il conducente del treno e se stessa, ma intuisce che in alcuni momenti le coincidenze intorno a lei diventano eccessive. Il padre di Thursday la avvisa inoltre che tutto il mondo sta per finire, concentrato in una palla di melma rosea. In occasione di una riunione di famiglia, lo zio Mycroft le fornisce pertanto un entropometro (misuratore di entropia), avvisandola di utilizzarlo quando il livello di coincidenze dovesse apparirle troppo alto. Alla fine della serata, Mycroft entra in pensione e si smaterializza nel suo laboratorio domestico, insieme alla moglie Polly.\nGrazie all'uso tempestivo dell'entropometro (un barattolo di vetro contenente fagioli e lenticchie), Thursday scampa cos\u00ec all'accidentale caduta di una vecchia automobile da un dirigibile da trasporto durante una scampagnata con suo marito Landen lungo la tratta della migrazione stagionale dei mammuth.\nInterrogata da Flanker, capo delle \"OPS1\", in merito all'intervento sul tempo da parte di suo padre, Thursday \u00e8 messa alle strette ma viene salvata dal suo difensore Neanderthal, Mister Higgins, che afferma, mentendo, che Thursday stesse operando per conto di \"OPS13\", di cui egli fa parte.\nTornata a casa, Thursday apprende che la Goliath ha sradicato Landen dal flusso del tempo, impedendone il salvataggio all'et\u00e0 di due anni da parte del padre, Billden, in occasione di un incidente d'auto. Per restituirle il marito, La Goliath pretende che Thursday accetti un patto, ovvero liberare il perfido Jack Schitt, dirigente della compagnia rimasto imprigionato in una poesia di Edgar Allan Poe durante gli eventi descritti nel precedente romanzo.\nThursday chiede quindi un consiglio alla nonna, cui racconta tutta la storia. Nonna Next le suggerisce di tentare di entrare nei libri con la forza della fantasia, proprio come miss Nakajima, di professione accompagnatrice turistica nelle avventure della narrativa, aveva mostrato di saper fare, nel precedente romanzo, in occasione dell'incontro con Thursday all'interno del romanzo Jane Eyre. \nThursday decide pertanto di partire alla volta di Osaka, alla ricerca della donna, e vi si reca attraverso il \"Gravitube\", un tubo che attraversa la terra longitudinalmente e in cui si procede in veicoli ultrarapidi in caduta libera. Nel mentre, ricompaiono le note di Akrid Snell, che cos\u00ec avvisa Thursday che la ragazza verr\u00e0 processata per la variazione del finale del romanzo \"Jane Eyre\"; il processo avr\u00e0 luogo nell'omonimo romanzo di Franz Kafka, e con lo stesso giudice. A Osaka, Thursday \u00e8 tallonata dalla \"Goliath\", ma riesce a individuare l'abitazione di Miss Nakajima, nella quale si imbatte in un libro che le consente di entrare in \"Giurisfiction\". Questa \u00e8 un'immensa biblioteca in una dimensione parallela, custodita dal Gatto del Cheshire (cfr. \"Alice nel Paese delle Meraviglie\"), che l'affida alle cure di Miss Havisham, protagonista di \"Grandi speranze\" di Dickens, la quale dovr\u00e0 insegnarle come penetrare all'interno delle trame delle opere letterarie. \"Giurisfiction\" \u00e8 in realt\u00e0 anche un corpo di agenti di sorveglianza dell'integrit\u00e0 delle opere letterarie stesse. Il primo evento in questa dimensione \u00e8 il processo kafkiano, da cui Thursday, difesa da Snell, esce indenne, mentre il suo stesso accusatore verr\u00e0 incriminato.\nIn seguito, in una folle corsa con la Porsche di Thursday Miss Havisham conduce la protagonista alla libreria Booktastic di Swindon (citt\u00e0 natale dell'autore del romanzo), dove per via delle offerte librarie in corso si scatena una violenta lotta fra acquirenti inferociti e disposti ad uccidere pur di effettuare i loro acquisti a prezzo scontato. Thursday riesce per\u00f2 a comprare un cofanetto d'occasione per conto di Miss Havisham, cos\u00ec da far bella figura con la sua maestra, ma all'uscita viene arrestata dalla polizia per le innumerevoli infrazioni commesse in auto.\nNel frattempo, nel mondo reale il Cardenio viene ceduto a Yorrick Kaine, leader del partito ultraconservatore dei Whig, con l'intento di ingraziarsi i voti degli amanti di Shakespeare, cui promette la diffusione della rappresentazione a titolo gratuito dopo le imminenti elezioni politiche.\nThursday e suo padre tentano di salvare Landen introducendosi di soppiatto nell'anno dell'incidente d'auto, ma giunti sul posto cadono nell'imboscata della \"Cronoguardia\", agli ordini del capitano Lavoisier, che opera in realt\u00e0 per conto della \"Goliath\". I due riescono per\u00f2 a fuggire, e in una rocambolesca accelerazione temporale superano il momento della distruzione del mondo ridotto a melma rosea (preconizzato dal padre in precedenza), e tornano al presente.\nRientrata in \"Giurisfiction\", Thursday viene incaricata di correggere la trama del secondo capitolo del romanzo \"Grandi speranze\", assistita da Miss Havisham; l'intervento riesce, e Thursday fa rientro nel mondo reale. La ragazza \u00e8 ora in grado di entrare e uscire dai libri. Durante la notte, sogna il marito Landen che l'aiuta a ricostruire l'accaduto e, facendola scavare nella sua memoria, le fa soprattutto osservare la presenza di una donna dalle scarpe rosse in molti eventi che si sono verificati: si tratta di Aonis Hades, sorella dell'odiato Acheron, che sta tentando di vendicare quest'ultimo; al risveglio, durante la visita del fratello Joffy, questi le dice che Miles, che Thursday sospettava essere il suo ragazzo in questa nuova dimensione senza Landen, \u00e8 in realt\u00e0 il compagno di lui stesso; Thursday trova cos\u00ec conferma che il bimbo che porta in grembo \u00e8 il figlio di suo marito sradicato, e finalmente si dice pronta a entrare nel Corvo di Poe per liberare Schitt. Sequestrata dalla \"Goliath\" Thursday accetta quindi il patto e, trascinata nel sotterraneo della sede della compagnia alla presenza di Lavoisier e Schitt-Hawse, entra nella poesia, dalla quale libera un Jack Schitt completamente imbarbarito. La Goliath per\u00f2 non rispetta il patto e Thursday viene imprigionata nelle segrete; qui non ci sono libri attraverso cui fuggire, ma Miss Havisham accorre in suo aiuto, facendola balzare nell'etichetta dei suoi pantaloni e da l\u00ec nel manuale d'uso della sua lavatrice, da cui le due riescono a rientrare in Giurisfiction. Qui Thursday incontra Harris Tweed, burbero investigatore letterario di prima qualit\u00e0, che le comunica che il Cardenio era in realt\u00e0 stato trafugato da un \"Page-Runner\" (un personaggio in fuga dal suo romanzo d'origine), e che bisogna recuperarlo: i due si recano quindi alla biblioteca di Lord Volescamper e forzano la cassaforte. Il colpevole era Yorrick Kaine, che si d\u00e0 alla fuga.\nRientrata a casa, tallonata ora sia dalle \"OPS\" che dalla \"Goliath\", Thursday riceve la visita di Cordelia Flakk (la \"PR\" delle \"OPS\"), che accompagna un lettore ansioso di conoscerla, il quale accidentalmente suggerisce che la melma rosea, rimasta in casa, sia in effetti della semplice glassa alla fragola, e che l'unico in grado di risolvere la questione della fine del mondo (ormai prossima) \u00e8 lo zio Mycoft. Giunta nel laboratorio della sua azienda, la ragazza vi trova il cugino e apprende che la macchina che trasforma la materia organica in glassa alla fragola \u00e8 fuori controllo; il livello di entropia \u00e8 alto e la distruzione del mondo \u00e8 imminente. A sei minuti dall'evento, Aornis Hades restituisce alla memoria di Thursday tutti i ricordi che le aveva cancellato dei numerosi loro incontri, compreso l'ultimo, da basso, in cui la donna le ha proposto un patto scellerato: se la ragazza si uccider\u00e0, a sei minuti dalla fine il mondo sar\u00e0 risparmiato. Thursday saluta il cugino, impugna la sua pistola e la porta alla testa; in quel momento appare suo padre, che la ferma. All'uomo \u00e8 tutto chiaro ora: deve viaggiare a tre milioni di anni prima con la glassa impazzita, e cos\u00ec liberare sul pianeta terra quei composti chimici di base che daranno origine alla vita (vedere citazione sotto). La ragazza piange la scomparsa definitiva del padre, che la lascia, fiero di aver compreso di essere colui che dar\u00e0 la vita alla terra.\nRecatasi in casa della madre, Thursday vi scopre con immensa sorpresa che nel nuovo flusso di storia cos\u00ec generato, suo padre \u00e8 nuovamente fra loro, ma l'uomo non ricorda ogni dettaglio di quanto accaduto; per mettere sua figlia al riparo dalle ire di \"OPS\" e della \"Goliath\" nel periodo del parto, il padre le propone una dimensione alternativa provvisoria, un mondo in cui Landen sarebbe vivo (ma lei non avrebbe con lui alcuna relazione), in cui non esistono mammuth n\u00e9 dodo, n\u00e9 gravitube, dove si viaggia da una parte all'altra della terra su strani mezzi chiamati aviogetti, e dove la Guerra di Crimea \u00e8 finita nel 1854 e la seconda guerra mondiale nel 1945. In questo mondo inoltre, la Goliath esiste comunque, ma sotto altre spoglie. Thursday rifiuta una vita in cui perderebbe il ricordo del suo uomo e decide di riparare all'interno di una storia inedita nel \"Pozzo delle Trame Perdute\" in Giurisfiction, in attesa di tornare all'azione per liberare l'amato Landen. La sua casa sar\u00e0 ora un idrovolante ormeggiato in disuso."}
{"id": "1516330", "revid": "110157", "url": "https://it.wikipedia.org/wiki?curid=1516330", "title": "Provincia di Santa Elena", "text": "Santa Elena \u00e8 una delle ventiquattro province dell'Ecuador, il capoluogo \u00e8 la citt\u00e0 di Santa Elena.\nLa provincia \u00e8 stata creata il 7 novembre 2007 con territori che antecedentemente facevano parte della provincia del Guayas. \u00c8 la pi\u00f9 giovane delle 24 province ecuadoriane.\nLa provincia \u00e8 situata sulla penisola omonima che si affaccia sull'Oceano Pacifico. I centri abitati principali, insieme al capoluogo Santa Elena sono Salinas e La Libertad.\nGeografia fisica.\nLa provincia confina a nord con la provincia di Manab\u00ed, ad ovest si affaccia sul Pacifico, a sud sul Golfo di Guayaquil e ad est confina con la provincia del Guayas.\nEconomia.\nTra le risorse economiche della provincia vi sono una raffineria di petrolio e numerose infrastrutture turistiche, Salinas \u00e8 una delle localit\u00e0 balneari pi\u00f9 frequentate dell'Ecuador.\nCantoni.\nLa provincia \u00e8 suddivisa in tre cantoni:"}
{"id": "1516332", "revid": "1651376", "url": "https://it.wikipedia.org/wiki?curid=1516332", "title": "Gustavo di Svezia", "text": "Famiglia d'origine.\nGustavo era figlio secondogenito di re Oscar I di Svezia e di Norvegia e della sua consorte Giuseppina di Leuchtenberg\n, al momento della sua nascita principi ereditari della corona di Svezia e di Norvegia.I suoi nonni paterni furono Jean-Baptiste Jules Bernadotte, re di Svezia con il nome di Carlo XIV Giovanni e di Norvegia con il nome di Carlo IV Giovanni e la regina D\u00e9sir\u00e9e Clary; quelli materni Eugenio di Beauharnais, duca di Leuchtemberg e Augusta di Baviera, nata principessa di Baviera.\nBiografia.\nGustavo studi\u00f2 presso le Universit\u00e0 di Uppsala e Cristiania, oggi Oslo, dimostrando grande interesse per la storia del suo Paese e per l'arte.Entr\u00f2 a far parte dell'esercito e ottenne, nel 1850, il grado di tenente colonnello.Fu cancelliere della \"Reale Accademia d'Arte Svedese\".Era portato per le arti figurative, in particolare per il disegno, ma la sua vena artistica trov\u00f2 espressione nel campo musicale. Due delle sue composizioni per cetra sono, ancora oggi, popolari in Svezia: \"Students\u00e5ngen\" (\"La canzone dello studente\") e \"V\u00e5rs\u00e5ng\" (\"Canzone di primavera\"). Scrisse anche diverse \"marce\" e altre opere per pianoforte. Us\u00f2 il nome d'arte \" G***** \".\nNel corso della sua vita Gustavo comp\u00ec diversi viaggi in Svezia e in Norvegia. Nel febbraio del 1851 raggiunse il padre presso il Palazzo di Askersund, dove era sua abitudine soggiornare a lungo. Nel 1852 visit\u00f2 la Norvegia per l'ultima volta, in quanto si ammal\u00f2 durante il suo soggiorno nel Palazzo Reale di Cristiania e, in breve tempo, mor\u00ec all'et\u00e0 di venticinque anni, il 24 settembre dello stesso anno.\nDopo la sua morte si inizi\u00f2 a riunire tutte le informazioni da lui raccolte per realizzare un'opera compiuta sulla storia della Svezia ed anche le sue opere musicali.Nel 1853 l'Accademia Reale Svedese della Musica, della quale Gustavo era membro dal 1844, gli dedic\u00f2 un monumento installato nel Parco di Haga.\nNel 1927 lo scultore Carl Eldh realizz\u00f2 una seconda statua del Principe che venne posta presso l'Universit\u00e0 di Uppsala, dove egli studi\u00f2.Nel 1944 il regista Schamyl Bauman realizz\u00f2 un film intitolato \"Il principe Gustavo\", una versione romantica della vita di Gustavo di Svezia."}
{"id": "1516340", "revid": "1573940", "url": "https://it.wikipedia.org/wiki?curid=1516340", "title": "Gastroxya", "text": "Gastroxya \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"gast\u00e8r\", cio\u00e8 \"ventre, stomaco\", e ', \"oxys\", cio\u00e8 \"acuto, appuntito\", a causa della forma dell'opistosoma.\nDistribuzione.\nLe quattro specie oggi note di questo genere sono state reperite in Africa: la specie dall'areale pi\u00f9 vasto \u00e8 la \"G. schoutedeni\" rinvenuta in Congo, Ruanda e Burundi.\nTassonomia.\nDal 1997 non sono stati esaminati esemplari di questo genere.\nA maggio 2014, si compone di 4 specie:"}
{"id": "1516341", "revid": "27765", "url": "https://it.wikipedia.org/wiki?curid=1516341", "title": "Bitstream", "text": ""}
{"id": "1516346", "revid": "33689", "url": "https://it.wikipedia.org/wiki?curid=1516346", "title": "Anthem Part Two", "text": ""}
{"id": "1516351", "revid": "1507870", "url": "https://it.wikipedia.org/wiki?curid=1516351", "title": "Valle di Corteno", "text": "La Valle di C\u00f3rteno o Valdic\u00f3rteno (in camuno \"Al de C\u00f3rten\") \u00e8 una valle della Lombardia nord-orientale, tributaria laterale della Valle Camonica. Questa vallata inizia a Edolo, a 690 m, risale verso occidente e termina in testata al passo dell'Aprica 1172 m. \u00c8 percorsa dal torrente Ogliolo, che si congiunge al fiume Oglio presso il bacino idrico di Edolo. Dal punto di vista orografico separa le Alpi Retiche meridionali a nord dalle Alpi Orobie a sud.\nComuni.\nI nuclei abitati che si incontrano risalendola verso il passo dell'Aprica sono:\nNella parte est della valle, l'unico borgo situato sul versante sud (vago) \u00e8 Santicolo; nell'ovest, invece, ci sono Piazza-Dom\u00e0z, Les-Campagnola-Sant'Antonio e, parzialmente, San Pietro.\nAccessi.\nLa valle di C\u00f3rteno \u00e8 percorsa dalla strada statale 39 del Passo di Aprica, dalla quale si staccano vie comunali che raggiungono i piccoli abitati."}
{"id": "1516352", "revid": "122682537", "url": "https://it.wikipedia.org/wiki?curid=1516352", "title": "Cliff Curtis", "text": "Biografia.\nNato e cresciuto a Rotorua, una citt\u00e0 della Baia dell'Abbondanza (una regione neozelandese sita sull'Isola del Nord), in una famiglia numerosa d'etnia m\u0101ori, Curtis \u00e8 senz'altro conosciuto, quantomeno nell'ambito del cinema statunitense, per il fatto d'aver spesso e volentieri rivestito i panni di personaggi afferenti a una vasta gamma d'etnie, soprattutto se latinoamericani, mediorientali oppure polinesiani.\nParallelamente alla sua carriera cinematografica \u00e8 un \"breakdancer\" professionista e spesso partecipa a gare di ballo \"rock 'n' roll\". Si \u00e8 sposato nel 2009 e ha tre figli e otto fratelli.\nDoppiatori italiani.\nNelle versioni in italiano dei suoi film, Cliff Curtis \u00e8 stato doppiato da:"}
{"id": "1516354", "revid": "1332674", "url": "https://it.wikipedia.org/wiki?curid=1516354", "title": "Le convenienze ed inconvenienze teatrali", "text": "Le convenienze ed inconvenienze teatrali \u00e8 un'opera di Gaetano Donizetti su libretto di Domenico Gilardoni. L'opera, denominata \"farsa in un atto\", debutt\u00f2 al Teatro Nuovo di Napoli il 21 novembre 1827 col titolo \"Le convenienze teatrali\" con Gennarino Luzio, ottenendo un buon successo, anche se oggi \u00e8 rappresentata raramente.\nLa seconda versione in due atti ha avuto la prima al teatro della Canobbiana di Milano il 20 aprile 1831 e la terza versione in un atto ancora a Napoli il 26 settembre.\nIl 1 febbraio 1837 avviene la prima al Teatro Nacional de S\u00e3o Carlos di Lisbona ed il 18 maggio 1843 al Teatro Comunale di Bologna con Domenico Cosselli.\nAl teatro La Fenice di Venezia la prima \u00e8 stata nel 1970 con Anselmo Colzani e Giorgio Zancanaro.\n\u00c8 stata riproposta ai giorni nostri anche col titolo \"Viva la mamma\": nella versione con questo titolo si ricordano soprattutto le interpretazioni di Montserrat Caball\u00e9 (Corilla) e Juan Pons (Mamma Agata). La simpatia dell'opera \u00e8 dovuta alle frequenti parti in dialetto napoletano, (poi italianizzato dallo stesso Donizetti in una versione successiva) e al singolare personaggio di Mamma Agata, raro caso di en travesti al contrario (una voce maschile che interpreta un ruolo femminile, frequente agli albori dell'opera barocca).\nTrama.\nAtto I.\nLa scena si apre in un teatrino d'opera di Brozzi, dove stanno provando un'opera seria in occasione della Fiera di Campi. La prima donna, Corilla, tiranneggia su tutti, aiutata dal marito, l'odioso Procolo, e nessuno capisce come si scriva il cognome del tenore tedesco Guglielmo. La prima donna esige che il dramma s'intitoli anzich\u00e9 \"Romolo ed Ersilia\", \"Ersilia e Mommolo\", attirando le proteste di Doratea, il musico, e le ire della \"seconda donna\", Luigia, e della sua insopportabile madre, Agata; la quale pretende che la figlia e la prima donna facciano un duetto, per stabilire chi delle due reciter\u00e0. Le due cantanti tuttavia litigano sempre, Doratea scappa, e in seguito anche Guglielmo, dopo essere stato aggredito da mamma Agata. L'ispettore, per non annullare l'opera, decide di far cantare Agata nella parte di Ersilia, e Agata viene trascinata nel camerino gridando contro l'ispettore.\nAtto II.\nInizia la parte pi\u00f9 comica dell'opera: mamma Agata deve sostituire la prima donna (esilarante la parodia della \"canzone del salice\" dell'Otello rossiniano: \"Assisa a pi\u00e8 d'un salice\" diventa \"Assisa a pi\u00e8 d'un sacco\"). Nella scena del trionfo, Procolo \u00e8 costretto a sostituire il tenore nella parte di Romolo, e stona tutte le parti. Durante la scena del sacrificio di Ersilia, Agata non fa che parlare quando non deve, e Corilla pretende di cantare alla fine dell'opera, per poter riposarsi. Tuttavia, l'ispettore, a causa della fuga del tenore e del musico, comunica la decisione del podest\u00e0 e del consiglio di annullare l'opera. Per evitare di pagare i costi di produzione, tutti se ne vanno, lasciando l'Impresario in preda alla disperazione.\nStruttura musicale.\nSeconda versione.\nNella seconda versione, il personaggio di Prospero Salzapariglia muta registro vocale da basso a tenore ed assume il nome di Cesare Salzapariglia, mentre Corilla assume quello di Daria. Parimenti, il musico Dorotea Frescopane \u00e8 cassato, a favore del castrato Pippetto."}
{"id": "1516357", "revid": "316629", "url": "https://it.wikipedia.org/wiki?curid=1516357", "title": "Arianna (Marcello)", "text": "Arianna \u00e8 un'opera (definita 'intreccio scenico musicale per cinque voci'), in due parti, del compositore Benedetto Marcello su libretto di Vincenzo Cassani.\nFu rappresentata per la prima volta nell'inverno del 1726-1727 a Venezia (il teatro e la data precisa della prima rappresentazione non ci giungono noti). Il lavoro fu pubblicato oltre due secoli dopo, nel 1948 a Bologna."}
{"id": "1516358", "revid": "486946", "url": "https://it.wikipedia.org/wiki?curid=1516358", "title": "Matt Cardona", "text": ""}
{"id": "1516362", "revid": "486946", "url": "https://it.wikipedia.org/wiki?curid=1516362", "title": "Curt Hawking", "text": ""}
{"id": "1516365", "revid": "1573940", "url": "https://it.wikipedia.org/wiki?curid=1516365", "title": "Gea (zoologia)", "text": "Gea \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"gh\u00e9\", cio\u00e8 \"terra\", a causa del colore prevalente bruno scuro, molto simile al comune terreno.\nDistribuzione.\nLe dodici specie oggi note di questo genere sono state reperite in Oceania, Asia, Africa e America: la specie dall'areale pi\u00f9 vasto \u00e8 la \"G. heptagon\", rinvenuta in varie localit\u00e0 della zona compresa fra gli USA e l'Argentina, nelle isole del Pacifico meridionale e in Australia.\nTassonomia.\nDal 2009 non sono stati esaminati esemplari di questo genere.\nA marzo 2014, si compone di 12 specie ed una sottospecie:"}
{"id": "1516370", "revid": "767487", "url": "https://it.wikipedia.org/wiki?curid=1516370", "title": "Comunit\u00e0 montana Valle Ossola", "text": "La Comunit\u00e0 montana Valle Ossola \u00e8 un ex comprensorio montano, soppresso nel 2009, che raccoglieva dodici comuni della bassa Val d'Ossola, compresi tra Domodossola e Ornavasso. \nStoria.\nA partire dal gennaio 2010 la comunit\u00e0 montana \u00e8 confluita, insieme a tutte le altre comunit\u00e0 della Val d'Ossola, nella nuova Comunit\u00e0 montana delle Valli dell'Ossola.\nI comuni appartenenti erano: Ornavasso e Mergozzo, che si trovano all'imbocco della valle, Anzola d'Ossola, Beura-Cardezza, Domodossola, Masera, Pallanzeno, Premosello-Chiovenda e Vogogna, che si trovano lungo il corso del Toce, mentre Bognanco e Trontano si trovano in posizione elevata attorno al capoluogo. \nSuo scopo principale era quello di favorire lo sviluppo della valle e dei comuni coinvolti nella salvaguardia del patrimonio ambientale e culturale proprio.\nLa sede della Comunit\u00e0 montana si trovava a Domodossola."}
{"id": "1516371", "revid": "458786", "url": "https://it.wikipedia.org/wiki?curid=1516371", "title": "Fu\u00dfball-Bundesliga 1996-1997 (Austria)", "text": "L'edizione 1996-97 del campionato di calcio della Bundesliga vide la vittoria finale dell'.\nCapocannoniere del torneo fu Ren\u00e9 Wagner (Rapid Vienna), con 21 reti.\nPlay-out.\nL'Admira Wacker rimane in 1.Bundesliga."}
{"id": "1516374", "revid": "580", "url": "https://it.wikipedia.org/wiki?curid=1516374", "title": "Tommaso Mancia", "text": "Socialista ed esponente del PSI durante gli anni ottanta, ricopre la carica di assessore ai lavori pubblici nella Provincia di Ancona di cui diventa Presidente dal 1985 al 1987, quando viene eletto senatore nella X legislatura fino al 1992.\nAl momento della morte era Presidente dell'Osservatorio sulla piccola e media impresa preso il Consiglio dei ministri e Presidente del Festival Inteatro di Polverigi. Viene stroncato da un infarto mentre si trovava nella stazione di Fabriano."}
{"id": "1516375", "revid": "12290", "url": "https://it.wikipedia.org/wiki?curid=1516375", "title": "Klaus Janson", "text": "Biografia.\nDopo essersi stabilito nel Connecticut con la famiglia (1957), nel 1973 esordisce nel settore fumettistico sulle pagine di \"Jungle Action\" inchiostrando le matite di Rich Buckler per \"The Black Panther\". Intorno alla met\u00e0 degli anni settanta inchiostra le matite di Sal Buscema su \"The Defenders\", ma lavora anche su serie come \"Deathlock\", \"Battlestar\" \"Galactita\" e \"Howard Duck\".\nNei primi anni ottanta, collabora anche con Gene Colan, Gil Kane e Carmine Infantino. In questo periodo Frank Miller riceve il compito di rilanciare Daredevil scrivendone le storie e realizzandone le matite. L'inchiostrazione viene affidata proprio a Janson, che insieme alla colorista Lynn Varley diventer\u00e0 il collaboratore storico di Miller. Nel 1986 lo stesso trio di autori realizza \"Il ritorno del Cavaliere Oscuro\", che viene comunemente considerata uno dei capolavori del fumetto americano.\nSuccessivamente Janson inizia a lavorare sia come matitista che come inchiostratore su titoli come \"Il Punitore\" e \"Spawn\", ma torna anche sul personaggio di Batman disegnando la miniserie \"Gothic\", su testi di Grant Morrison.\nDopo un lungo periodo di inattivit\u00e0 disegna \"Death and the Maidens\", miniserie scritta da Greg Rucka che vede come protagonista Batman."}
{"id": "1516379", "revid": "239447", "url": "https://it.wikipedia.org/wiki?curid=1516379", "title": "FC Admira/Wacker", "text": ""}
{"id": "1516380", "revid": "76963", "url": "https://it.wikipedia.org/wiki?curid=1516380", "title": "William Mapother", "text": "Biografia.\nNato a Louisville nel Kentucky, figlio di Louisa e William Reibert Mapother Sr., nonch\u00e9 cugino dell'attore Tom Cruise (i loro padri erano fratelli). Il padre mor\u00ec nel 2006 per un tumore ai polmoni.\nDopo essersi laureato alla University of Notre Dame, ottiene il primo ruolo nel film \"Nato il quattro luglio\"; in seguito \u00e8 apparso in molti film in cui recitava il famoso cugino, come \"Magnolia\", \"Vanilla Sky\" e \"Minority Report\", ma anche nei film \"Quasi famosi\", \"In the Bedroom\" e \"\".\nTra gli altri film a cui ha preso parte vi sono \"The Grudge\", \"Lords of Dogtown\" e \"World Trade Center\". Acquista una certa popolarit\u00e0 grazie al ruolo del malvagio Ethan Rom nella serie di successo \"Lost\". Ha prestato i movimenti del corpo con la motion capture nel videogioco \"\" (2012) al personaggio protagonista, Agente 47, e ha anche prestato la voce a 47 finch\u00e9 non \u00e8 stato richiamato come doppiatore il veterano della serie, David Bateson.\nCome il cugino, dal 1989 \u00e8 membro della Chiesa di Scientology."}
{"id": "1516381", "revid": "1342360", "url": "https://it.wikipedia.org/wiki?curid=1516381", "title": "Fu\u00dfball-Bundesliga 1995-1996 (Austria)", "text": "L'edizione 1995-96 del campionato di calcio della Bundesliga vide la vittoria finale del Rapid Vienna.\nCapocannoniere del torneo fu Ivica Vasti\u0107 (Sturm Graz), con 20 reti."}
{"id": "1516384", "revid": "1543377", "url": "https://it.wikipedia.org/wiki?curid=1516384", "title": "Gibbaranea", "text": "Gibbaranea \u00e8 un genere di ragni appartenente alla famiglia Araneidae.\nEtimologia.\nIl nome deriva dal latino gibbosus, cio\u00e8 \"provvisto di gobba, gibboso\" e dal greco , \"ar\u00e0chne\", cio\u00e8 \"ragno\", in quanto ha l'opistosoma ingobbito dalla parte confinante col cefalotorace.\nDistribuzione.\nLe nove specie oggi note di questo genere sono state rinvenute nella Regione paleartica: in particolare attualmente gli endemismi sono tre: \"G. nanguosa\" della Cina, \"G. occidentalis\" delle isole Azzorre e \"G. tenerifensis\" delle isole Canarie.\nTassonomia.\nPer la determinazione delle caratteristiche della specie tipo sono stati esaminati gli esemplari di \"Araneus bituberculatus\" ); approvati in validit\u00e0 da un lavoro dell'aracnologo Grasshoff del 1976.\nA maggio 2011, si compone di 9 specie e 3 sottospecie:"}
{"id": "1516387", "revid": "1629429", "url": "https://it.wikipedia.org/wiki?curid=1516387", "title": "Fu\u00dfball-Bundesliga 1994-1995 (Austria)", "text": "L'edizione 1994-95 del campionato di calcio della Bundesliga vide la vittoria finale dell'Austria Salisburgo.\nCapocannoniere del torneo fu Souleyman San\u00e9 (Tirol Innsbruck), con 20 reti."}
{"id": "1516389", "revid": "124284742", "url": "https://it.wikipedia.org/wiki?curid=1516389", "title": "La piovra 10", "text": "La piovra 10 \u00e8 una miniserie televisiva italiana, decima ed ultima stagione dell'omonima saga.\nMiniserie composta da due puntate per la regia di Luigi Perelli, \u00e8 andata in onda la prima volta in Italia il 10 e 17 gennaio 2001 su Rai Due.\nTra gli interpreti Patricia Millardet, Remo Girone, Elena Arvigo, Rolf Hoppe e Francesco Siciliano.\nDopo la parentesi \"storica\" dell'ottava e della nona miniserie, in quest'ultimo capitolo si ritorna in epoca contemporanea ed ai precedenti protagonisti; lo scenario introdotto \u00e8 una chiave di lettura della mafia attuale.\nLa trama.\nIl professor Ottavio Ramonte, il leader dell'associazione occulta \"Extrema Thule Nostra Salus\", dopo essere stato condannato in primo grado, a conclusione delle indagini del giudice Silvia Conti (che ora si \u00e8 sposata ed ha abbandonato la lotta alla criminalit\u00e0 organizzata ed \u00e8 passata ad occuparsi di diritto civile), viene assolto in appello difeso dall'avvocato Lo Capo. Cos\u00ec lancia un progetto per riprendersi il potere perduto.\nNell'associazione, per\u00f2, uno dei componenti, il dott. Paolo Tripoli, si ribella alla sua ambizione, e Ramonte decide di sbarazzarsene, facendolo uccidere da sicari che inscenano un finto incidente stradale, con relativa fuga dei pirati della strada. Ma l'omicidio avviene sotto gli occhi di una testimone, Giulia Mercuri, la figlia del senatore Aldo Mercuri, anch'egli componente della setta criminale. La ragazza vuole rivelare quello che ha visto e cerca di mettersi in contatto con il giudice Conti, ma non fa in tempo. Viene rapita infatti dagli uomini di Tano Cariddi, che si \u00e8 ritirato in un rifugio alle falde dell'Etna, ma che intende ancora dare la scalata al potere. Per questo sembra aver stretto una collaborazione con il professor Ramonte, del quale per\u00f2 non condivide strategie e metodi. Ed infatti lo uccide lentamente, facendogli somministrare quotidianamente piccole dosi di arsenico.\nDopo il sequestro di Giulia, nella quale rivede attraverso i suoi occhi la moglie Ester che uccise anni prima, e la morte di Ramonte, Tano convoca gli uomini della \"Extrema Thule Nostra Salus\" per spiegare quali strategie intende adottare per ritornare alla conquista del potere, affossando per sempre i metodi violenti e sanguinari, ormai superati, di Cosa Nostra.\nInfine Tano, incastrato dalle indagini di Silvia Conti e braccato dalle forze dell'ordine, arriva sul cratere principale dell'Etna e vi si getta dentro, tra le fiamme della lava del vulcano, morendo e portandosi dietro una scatola piena di floppy contenenti tutti i segreti e le nefandezze nascoste degli uomini di potere italiani dagli anni sessanta in poi, affidatigli in custodia a suo tempo dal professor Ramonte.\nRiprese.\nLe riprese esterne (e molte di quelle interne) sono state effettuate nel centro storico di Catania. Alcuni esterni sono stati girati a Patern\u00f2, Aci Castello, Caltagirone e Mazzarino."}
{"id": "1516392", "revid": "2045544", "url": "https://it.wikipedia.org/wiki?curid=1516392", "title": "Roberta Invernizzi", "text": "Biografia.\nConsiderata una delle maggiori interpreti di musica antica a livello internazionale, ha cominciato a studiare pianoforte e contrabbasso per poi dedicarsi al canto. Si \u00e8 poi specializzata in musica barocca e in quella di periodo classico e rinascimentale.\nHa cantato in molte opere liriche in Italia, Europa e Stati Uniti ed ha partecipato a oltre sessanta produzioni discografiche. L'incisione delle \"Cantate per il Cardinal Pamphili\" di Haendel le ha fatto vincere il \"Premio Stanley Sadie\" del 2007.\nAl Teatro alla Scala di Milano nel 1994 canta in concerto nell'ensemble \"Istitutioni Harmoniche\" con Sergio Vartolo.\nPer il Teatro La Fenice debutta nel 1998 in concerto con terzetti e madrigali a pi\u00f9 voci di Antonio Lotti nella Chiesa di San Samuele con Alan Curtis (musicista).\nNel gennaio 1999 \u00e8 stata invitata da Gustav Leonhardt a cantare al concerto inaugurale del New York Collegium.\nNel 2003 canta nei \"Vespri solenni per la festa dell'Assunzione\" di Antonio Vivaldi diretta da Rinaldo Alessandrini con Gemma Bertagnolli e Sara Mingardo nella Chiesa della Santissima Annunziata (Siena).\nAl Festival di Salisburgo debutta nel 2003 come Aci in Aci, Galatea e Polifemo con Il Giardino Armonico e Sonia Prina e nel 2004 \u00e8 piacere ne Il trionfo del tempo e del disinganno.\nPer la Scala nel 2005 \u00e8 Armida in Rinaldo (opera) diretta da Ottavio Dantone con la Prina al Teatro degli Arcimboldi e nel 2009 La Musica/Euridice/Eco nella prima di L'Orfeo diretta da Alessandrini con la Mingardo di cui esiste un video trasmesso da Rai 5.\nPer La Fenice nel 2006 \u00e8 Argene ne \"L'Olimpiade\" di Baldassare Galuppi diretta da Andrea Marcon, nel 2007 Ippolita in Ercole sul Termodonte di Vivaldi diretta da Fabio Biondi e nel 2008 Cleria/Venere/Una maga in \"La virt\u00f9 de' strali d'Amore\" di Francesco Cavalli con la Bertagnolli e l'Europa Galante al Teatro Malibran.\nAncora a Salisburgo canta in concerto nel 2007, nel 2011 la Messa in Do minore K 427, nel 2012 la Missa solemnis in do minore K 139 diretta da Claudio Abbado e nel 2013 Sara in \"Isacco figura del Redentore\" di Niccol\u00f2 Jommelli con Carlo Lepore.\nPer la Fondazione Arena di Verona debutta nel 2013 come Dido in Dido and Aeneas al Teatro Ristori di Verona.\nNel 2014 canta in Orlando furioso (Vivaldi) al Teatro Ponchielli di Cremona, Oriana in \"Amadigi di Gaula\" di George Frideric Handel alla Reggia di Versailles, Alcina (opera) a Brema ed il Messiah al Teatro Petruzzelli di Bari.\nNel 2015 \u00e8 in cartellone il 25 gennaio come Emirena in \"Adriano in Siria\" di Francesco Maria Veracini con Vivica Genaux a Valencia.\nInsegna canto barocco presso il Conservatorio \"B. Maderna\" di Cesena e al Centro di Musica Antica di Napoli."}
{"id": "1516393", "revid": "3115", "url": "https://it.wikipedia.org/wiki?curid=1516393", "title": "Dresenza", "text": "Dresenza (in sloveno: Dre\u017enica) \u00e8 un insediamento del comune sloveno di Caporetto, nell'alta valle del fiume Isonzo.\nNel 1941 il villaggio venne ribattezzato \"Dresenza Picco\" in memoria di Alberto Picco, sottotenente del terzo reggimento alpini nel Battaglione \"Exilles\" caduto il 16 giugno 1915 durante la presa del Monte Nero e qui sepolto fino al 1924.\nDresenza \u00e8 un tipico villaggio alpino che vive di pastorizia e, poca, agricoltura. Giace in una conca circondata dai picchi delle seguenti montagne: \"Planica\" e M.te Capraro ad est, Monte Nero a nordest, la cresta del monti \"Krn\u0161ica\", \"Vrata\", \"Oblo brdo\" e Ursig a nord; la catena del M.te \"Morizna\" con il M.te \"Krasji vrh\", \"Veliki vrh\" e \"Pirhovec\" a nordovest; M.te Volni e M.te \"Ozben\" a sud.\nNel paese \u00e8 presente la chiesa del Sacro Cuore l'inizio della costruzione della quale risale al 1911 e che, seppur circondata dagli eventi bellici della prima guerra mondiale, \u00e8 rimasta miracolosamente intatta.\nCarnevale di Dresenza.\nIl Carnevale di Dresenza, a cui partecipano tutti i ragazzi celibi, \u00e8 uno dei Carnevali pi\u00f9 noti della Slovenia. Si Tratta di una festa molto antica e di matrice pagana. I partecipanti indossano maschere di legno simili ai krampus tirolesi e si dividono in due gruppi: i \"ta lepi\" e i \"ta grdi\" (i Belli e i Brutti). I ta lepi visitano ogni casa nel villaggio e portano i migliori auguri ai rispettivi abitanti, danzando e suonando. Per questo ricevono doni e piccole ricompense in denaro. Invece i ta grdi, inseguono i bambini che durante l'anno si sono comportati male e li cospargono di cenere."}
{"id": "1516398", "revid": "767487", "url": "https://it.wikipedia.org/wiki?curid=1516398", "title": "Fu\u00dfball-Bundesliga 1993-1994 (Austria)", "text": "L'edizione 1993-94 del campionato di calcio della Bundesliga vide la vittoria finale dell'Austria Salisburgo.\nCapocannoniere del torneo furono Nikola Jur\u010devi\u0107 e Heimo Pfeifenberger (entrambi dell'Austria Salisburgo), con 14 reti."}
{"id": "1516400", "revid": "767487", "url": "https://it.wikipedia.org/wiki?curid=1516400", "title": "Le ali della notte", "text": "Le ali della notte (\"Nightwing\") \u00e8 un film del 1979 diretto da Arthur Hiller.\nIl soggetto \u00e8 tratto dal romanzo \"L'ala della notte\" di Martin Cruz Smith.\nTrama.\nIn una riserva indiana si propaga un'epidemia di peste bubbonica, trasmessa dal morso di mostruosi pipistrelli che si annidano in una grotta nei pressi del Grand Canyon. Lo scienziato Philip Payne, con il prezioso aiuto di Ann Dillon, l'unica sopravvissuta di un gruppo in viaggio nel deserto, riuscir\u00e0 a neutralizzare le misteriose creature volanti."}
{"id": "1516402", "revid": "30445", "url": "https://it.wikipedia.org/wiki?curid=1516402", "title": "Ultrafemico", "text": ""}
{"id": "1516404", "revid": "1714743", "url": "https://it.wikipedia.org/wiki?curid=1516404", "title": "Augusto di Svezia", "text": "Famiglia d'origine.\nAugusto fu il minore dei figli di re Oscar I di Svezia e della sua consorte Giuseppina di Leuchtenberg, al momento della sua nascita principi ereditari della corona di Svezia e di Norvegia.I suoi nonni paterni furono Jean-Baptiste Jules Bernadotte, re di Svezia e di Norvegia con il nome di Carlo XIV/IV, e la regina D\u00e9sir\u00e9e Clary; quelli materni Eugenio di Beauharnais, duca di Leuchtemberg e Augusta di Baviera, nata principessa di Baviera.\nBiografia.\nAugusto comp\u00ec i suoi studi, dal 1849 al 1853, presso l'Universit\u00e0 di Uppsala ma il suo interesse maggiore fu la carriera militare. Fece il suo ingresso nell'esercito nel 1847 e, nel 1872, ricevette il grado di generale d'artiglieria.Durante gli ultimi anni della sua vita si occup\u00f2 della realizzazione di una fondazione di volontari per assicurare l'assistenza medica ai soldati durante le campagne militari.\nIl 16 aprile 1864 si spos\u00f2 con la principessa Teresa di Sassonia-Altenburg, figlia del principe Edoardo di Sassonia-Altenburg e della principessa Amalia di Hohenzollern-Sigmaringen. La coppia non ebbe figli.\nDopo una breve malattia, il principe Augusto mor\u00ec nel Palazzo Reale di Stoccolma il 4 marzo 1873, all'et\u00e0 di quarantuno anni."}
{"id": "1516411", "revid": "287204", "url": "https://it.wikipedia.org/wiki?curid=1516411", "title": "Jean-Jacques Nattiez", "text": "Biografia.\nJean-Jacques Nattiez ha studiato semiologia con Georges Mounin e Jean Molino e ha conseguito il dottorato in semiologia musicale con Nicolas Ruwet. Insegna presso l'Universit\u00e0 di Montr\u00e9al dal 1970.\nNoto studioso degli scritti del compositore e direttore d'orchestra Pierre Boulez, ha diretto l\"'Enciclopedia della musica\" per Einaudi."}
{"id": "1516412", "revid": "2018934", "url": "https://it.wikipedia.org/wiki?curid=1516412", "title": "Ziribega", "text": "Ziribega \u00e8 una frazione facente parte del comune di Valsamoggia, della citt\u00e0 metropolitana di Bologna. Fino al 31 dicembre 2013 era compreso nel comune di Monteveglio, pur essendo distante 1,7 km da Castelletto (ex capoluogo comunale di Castello di Serravalle) e 4,5 km dal proprio capoluogo.\nFu sede di un insediamento villanoviano. Nei suoi pressi si svolse, nella notte di venerd\u00ec 15 novembre 1325, la Battaglia di Zappolino, nota anche come Battaglia della Secchia Rapita. \u00c8 servita dal primo tronco della strada provinciale 70."}
{"id": "1516414", "revid": "767487", "url": "https://it.wikipedia.org/wiki?curid=1516414", "title": "Polyneoptera", "text": "I Polineotteri (Polyneoptera ) costituiscono un raggruppamento di Insetti alati o secondariamente atteri della sottoclasse Pterygota inquadrato, secondo gli schemi tassonomici, in differenti ranghi sistematici.\nI Polineotteri sono insetti generalmente emimetaboli o pseudoametaboli nelle specie secondariamente attere. In generale hanno l'addome provvisto di cerci e apparato boccale di tipo masticatore.\nQuando sono presenti, le ali sono provviste di regione jugale e sono articolate, perci\u00f2 si ripiegano sull'addome in fase di riposo.\nSistematica.\nL'inquadramento sistematico non \u00e8 concorde. Alcuni schemi identificano questo gruppo nel rango di sottodivisione, altri nel rango di superordine. Differenze esistono, inoltre, nella ripartizione in ordini e nella definizione di ranghi sistematici intermedi. La suddivisione tradizionale comprende i seguenti ordini:\nAlcuni schemi riuniscono i Blattodea, i Mantodea e gli Isoptera in unico ordine, denominato \"Dictyoptera\", nome usato anche come sinonimo di \"Blattodea\"."}
{"id": "1516416", "revid": "83531", "url": "https://it.wikipedia.org/wiki?curid=1516416", "title": "Vincenzo Bettoni", "text": "Biografia.\nDebutt\u00f2 nel 1902 a Pinerolo nel ruolo di Silva nell'\"Ernani\" di Giuseppe Verdi, e si afferm\u00f2 in tutti i pi\u00f9 grandi teatri italiani e stranieri.\nCant\u00f2 al Teatro alla Scala di Milano dal 1926 al 1940, specialmente in ruoli di basso brillante o di buffo.\nNel 1934 a Glyndebourne fu Don Alfonso in \"Cos\u00ec fan tutte\" di Mozart, e cant\u00f2 al Covent Garden di Londra dal 1935, nei ruoli di: Mustaf\u00e0 (\"L'Italiana in Algeri\" di Rossini), Don Magnifico (\"La Cenerentola\", dello stesso), Colline (\"La boh\u00e8me\" di Puccini) e Sam (\"Un ballo in maschera\" di Verdi).\nNel 1929 cant\u00f2 tre opere al Teatro Verdi di Pisa (\"Il barbiere di Siviglia\", \"Lucia di Lammermoor\" e \"Rigoletto\"), e fu acclamato interprete presso il Grand Th\u00e9\u00e2tre des Champs-\u00c9lys\u00e9es di Parigi nel ruolo di Mustaf\u00e0 de \"L'Italiana in Algeri\", insieme a Conchita Supervia e Nino Ederle (Lindoro), diretti dal maestro Tullio Serafin, opera ripetuta l'anno seguente all'Op\u00e9ra Garnier di Parigi (insieme a un importante \"Barbiere di Siviglia\" in cui Bettoni interpret\u00f2 Don Basilio).\nIl 2 agosto 1934 effettu\u00f2 la prima rappresentazione radiofonica, negli Studi EIAR (Ente Italiano Audizioni Radiofoniche) di Torino dell'opera di W.A. Mozart \"Il ratto dal serraglio\" in italiano, nell'impegnativo ruolo di Osmino, con Lina Pagliughi (Costanza) e Gino Del Signore (Belmonte).\nPrese parte a prime rappresentazioni assolute come nell'opera \"Il Dibuk\" di Ludovico Rocca, nel ruolo di Reb Ezriel, accanto al soprano Augusta Oltrabella, Maria Castagna, Silvio Costa Lo Giudice, diretti da Franco Ghione, per tre recite.\nFra le prime rappresentazioni pi\u00f9 famose a cui prese parte: \"Los Bohemos\" di Amadeo Vives e Conrado del Campo y Zabaleta (Madrid, 1920), \"Madonna Imperia\" di Franco Alfano (1927), \"Il malato immaginario\" di Jacopo Napoli (Madrid, 1936), \"La caverna di Salamanca\" di Felice Lattuada (Torino, 1942).\nCelebri anche gli allestimenti e le riprese de \"Il barbiere di Siviglia\" di Giovanni Paisiello, \"Germania\" di Alberto Franchetti (Venezia, 1905) con il baritono Pasquale Amato, \"Il Conte Ory\" di Rossini (Torino, 1930) nel 150\u00ba anniversario rossiniano, \"Fra Diavolo\" di Daniel Auber (Torino, 1929), e \"Il filosofo di campagna\" di Baldassare Galuppi (in occasione del Festival di Venezia del 1938).\nVanta numerosissime incisioni con la Columbia, la Deutsche Grammophon e la Victor Records.\nTra tutte \u00e8 curiosa l'incisione di questi due brani, solitamente cantati da un coro, per la Columbia: n\u00b0 052391 - Hilari\u00f3n Eslava: \"Ecce enim\" (AB 126) e n\u00b0 052392 - Hilari\u00f3n Eslava: \"Libera me\" (AB 124)."}
{"id": "1516420", "revid": "38120", "url": "https://it.wikipedia.org/wiki?curid=1516420", "title": "Concerto Italiano (gruppo musicale)", "text": "Il Concerto Italiano \u00e8 un gruppo vocale-strumentale italiano specializzato nell'esecuzione di musiche madrigalistiche e barocche.\nIl gruppo.\nIl gruppo, fondato da Rinaldo Alessandrini che ne \u00e8 tuttora il direttore, ha iniziato la sua attivit\u00e0 con un repertorio comprendente la musica madrigalistica da Marenzio a Monteverdi, per poi giungere anche all'esecuzione di musiche strumentali barocche arrivando a Bach e a Vivaldi. Analogamente il gruppo si andato ampliando aggiungendo diversi strumentisti ai cantanti del gruppo originario. In circa venti anni di attivit\u00e0, il Concerto Italiano ha svolto intensa attivit\u00e0 concertistica, sia in Italia che all'estero (Europa, Asia e America).\nDiscografia parziale.\nLa discografia inserita \u00e8 solo un elenco parziale dei diversi generi eseguiti dall'ensemble."}
{"id": "1516423", "revid": "1714743", "url": "https://it.wikipedia.org/wiki?curid=1516423", "title": "Sancha S\u00e1nchez di Navarra", "text": "Origine.\nFiglia del re di Pamplona, Sancho I Garc\u00e9s e di Toda di Navarra, figlia di Aznar S\u00e1nchez, signore di Larraun, e di Onneca Fort\u00fanez, figlia del re di Navarra Fortunato Garc\u00e9s, della famiglia Arista. Fu la sorella del re di Navarra Garc\u00eda II S\u00e1nchez. \nBiografia.\nSancha, sia, secondo il codice di Roda, che, secondo la Cronaca di Sampiro, nel febbraio del 923, spos\u00f2, in prime nozze il re del Le\u00f3n, Ordo\u00f1o II, del quale rimase vedova l'anno seguente, senza avergli dato nessun figlio. Con questo matrimonio fu sancita un'alleanza Le\u00f3n-Navarra, che sconfisse definitivamente le ambizioni della famiglia dei Banu Qasi per il controllo della valle dell'Ebro.\nNello stesso anno (924), sempre secondo il codice di Roda che la Cronaca di Sampiro, spos\u00f2, in seconde nozze, il conte di \u00c1lava, \u00c1lvaro Herram\u00e9liz, del quale rimase vedova nel 931, senza avergli dato figli.\nNel 932, merito della buona politica matrimoniale perseguita dalla madre, sempre secondo il codice di Roda che la Cronaca di Sampiro, in terze nozze, spos\u00f2 il conte di Castiglia, Fern\u00e1n Gonz\u00e1lez, divenendo cos\u00ec contessa di Castiglia.\nDai documenti risulta che Sancha fu presente in due donazioni fatte al Monastero di San Pedro de Carde\u00f1a, una del 935 e una del 941.\nMor\u00ec nel dicembre del 955.\nFigli.\n Fern\u00e1n Gonz\u00e1lez \u221e Sancha S\u00e1nchez di Pamplona ebbero sette figli: \n _____________________|______________________________ \n Gonzalo Sancho Munio Garc\u00eda Muniadona Urraca Fronilde"}
{"id": "1516428", "revid": "117704549", "url": "https://it.wikipedia.org/wiki?curid=1516428", "title": "Fantasy umoristico", "text": "Il fantasy umoristico (in inglese \"comic fantasy\" o \"light fantasy\") \u00e8 un sottogenere del fantasy che ha essenzialmente intenti e tono umoristici. Solitamente ambientate in mondi immaginari, questo tipo di storie fantasy spesso tratta di giochi di parole e parodie di altre celebri storie fantasy. \nStoria.\nIl sottogenere \u00e8 nato nella seconda met\u00e0 del ventesimo secolo. Le opere di Terence Hanbury White ne sono un esempio, le storie Complete Enchanter di Lyon Sprague de Camp e Fletcher Pratt sono i primi esemplari. La grande mole delle storie fantasy di de Camp era comica.\nIn tempi pi\u00f9 moderni, i romanzi \"Xanth\" di Piers Anthony, \"MythAdventures\" di Robert Asprin, la serie del Mondo Disco di Terry Pratchett e i romanzi di Tom Holt sono buoni esempi. Non sorprendentemente ci sono anche strisce di fumetti/romanzi grafici nel genere fantasy umoristico, tra cui le serie di \"Pewfell\" di Chuck Whelon e il fumetto online \"8-Bit Theater\".\nIl sottogenere \u00e8 stato rappresentato anche in televisione e in film, come nel serial televisivo fantasy comico \"Strega per amore\" e il film del 1972 \"Monty Python e il Sacro Graal\". Un raro esempio di opera radiofonica \u00e8 invece \"Hordes of the Things\", una parodia de \"Il Signore degli Anelli\" prodotta dalla BBC."}
{"id": "1516429", "revid": "74801", "url": "https://it.wikipedia.org/wiki?curid=1516429", "title": "Enid Blyton", "text": "Popolare e prolifica, una delle pi\u00f9 vendute di tutti i tempi, con un totale di quasi 400 milioni di copie, \u00e8 stata tradotta in oltre 90 lingue e ha prodotto circa 800 libri in 40 anni. Nelle sue opere letterarie per ragazzi protagonisti indiscussi sono i bambini, che vivono avventure di ogni sorta all'insaputa degli adulti; vi sono spesso personaggi ricorrenti da un'opera all'altra e ritroviamo i piccoli protagonisti coinvolti in avventure che occupano pi\u00f9 di un libro.\nBiografia.\n\u00c8 nata assieme ai due fratelli pi\u00f9 piccoli dai genitori Thomas Blyton e Theresa Harrison presso Beckenham. Aveva un rapporto strettissimo con il padre, a cui non perdon\u00f2 il \"tradimento\" di abbandonare la famiglia per andare a vivere con un'altra donna, lasciandola con una madre con cui non andava d'accordo. A questo fatto viene spesso attribuita l'origine di quell'immaturit\u00e0 che non l'abbandoner\u00e0 mai del tutto. Dal 1907 al 1915 ha frequentato la Scuola di San Cristoforo per sole donne. Si dimostr\u00f2 molto portata anche per la musica, ma abbandon\u00f2 gli studi di pianoforte per lavorare come insegnante. Inizi\u00f2 a scrivere molto presto, pubblicando il suo primo libro all'et\u00e0 di 25 anni. Spos\u00f2 Hugh Alexander Pollock, che si occup\u00f2 di pubblicare alcuni dei suoi libri e da cui ebbe due figlie. Quando la famiglia cominci\u00f2 ad avere problemi economici la donna abbandon\u00f2 il marito per iniziare una relazione con un chirurgo londinese, arrivando persino a ricattare il marito incolpandolo completamente del loro fallimento come famiglia e costringendolo ad accollarsi l'accusa di infedelt\u00e0 della quale in realt\u00e0 si era macchiata lei, ma che non poteva rendere pubblica per paura di rovinare la sua immagine. Dopo il divorzio spos\u00f2 il chirurgo Kenneth Fraser Darrell Waters, con il quale ebbe un matrimonio felice e non rovinato da quell'adulterio che aveva compiuto. L'ex marito si diede all'alcolismo, poi si rispos\u00f2. Enid Blyton svilupp\u00f2 la malattia d'Alzheimer dopo la morte del marito nel 1967 e mor\u00ec l'anno successivo.\nDall'autobiografia della figlia minore la donna emerge come una figura autoritaria, severa e priva di qualsiasi istinto materno, portata spesso a ignorare i problemi come se non esistessero nella speranza di poter farli ricadere sulle spalle degli altri. La figlia maggiore \u00e8 invece meno severa con la madre, alla quale riconosce comunque un certo infantilismo, ma anche dei ricordi positivi di un'infanzia felice.\nUna placca commemorativa \u00e8 stata posta dove sorgeva la sua casa in Hook Road a Chessington dove visse per alcuni anni.\nLe sue opere pi\u00f9 famose sono le avventure di Noddy (rivolte ad un pubblico prescolare, con le quali inizia a sfruttare i libri come traino per prodotti per l'infanzia come spazzolini da denti e cereali per la colazione), Il Club dei Sette e La Banda dei Cinque.\nDa quest'ultimo sono stati tratti molti prodotti televisivi, tra cui il telefilm \"La banda dei cinque\" trasmesso negli anni settanta, con la canzone d'apertura cantata da Elisabetta Viviani, e il cartone animato \"The Famous Five\" (titolo originale della serie), che riprende in chiave moderna le loro avventure.\nL'autrice si \u00e8 dimostrata prolifica anche nella produzione di racconti brevi e avventure a puntate che venivano pubblicate su quotidiani e seguite da un pubblico numerosissimo.\nProduzione letteraria.\nA parte l'inizio della sua produzione, in cui l'autrice si propone pi\u00f9 in veste di pedagogista che non di autrice, gli anni quaranta-cinquanta sono quelli in cui vengono pubblicati i romanzi delle sue serie pi\u00f9 famose e i romanzi fantasy. Scrive anche opere di altro genere: poesie, fiabe, storie di animali e album illustrati.\nCome si spiega dunque questo successo spropositato che ha fatto di Enid Blyton un fenomeno sociologico, nonch\u00e9 l'antenata della moderna J. K. Rowling? I critici hanno offerto varie spiegazioni che si possono riassumere nel fatto che l'autrice si rivolga esclusivamente ad un destinatario infantile, senza alcuna pretesa di artisticit\u00e0. Ecco perch\u00e9 gli adulti, che trovavano interessanti precedenti opere per ragazzi di altre autrici, sia per l'originalit\u00e0 delle situazioni, sia per la sapiente caratterizzazione dei personaggi, si ritrovano frustrati nella lettura di un qualsiasi volume della Blyton a causa dell'estrema semplificazione del linguaggio e della stereotipizzazione dei personaggi. In fin dei conti le sue opere sono calibrate attentamente per essere adatte all'et\u00e0 dei ragazzini che le leggono: utilizzano un vocabolario in genere limitato e comprensibile, danno maggiore importanza ai dialoghi e all'azione piuttosto che alle descrizioni e le trame finiscono per essere ripetitive, perch\u00e9 descrivono sempre le avventure di intrepidi ragazzini in cui i giovani lettori possono tranquillamente immedesimarsi. L'happy ending \u00e8 trionfale ed inevitabile, ci si arriva dopo una buona dose di suspense che cattura il lettore e ne rafforza l'ego: questo appare chiaro anche nella rappresentazione degli adulti che nelle storie di avventura sono generalmente poco presenti, incapaci e spesso inaffidabili.\nSebbene le ambientazioni non siano immediatamente identificabili, i paesaggi e le situazioni sono indiscutibilmente inglesi e contemporanei all'autrice: ad esempio in \"Five on a Treasure Island\" la protagonista si d\u00e0 da fare per evitare l'invasione della sua isola da parte dei \"cattivi\", nello stesso periodo in cui Churchill si adoperava per scongiurare l'invasione nazista nelle isole britanniche. Analogamente negli episodi degli anni cinquanta, quelli della Guerra Fredda, compaiono molte spie e i ragazzini delle serie di avventure si trovano spesso a dover smascherare dei traditori della patria.\nOltre ai romanzi di avventura, imbevuti della moralit\u00e0 a volte ristretta e dei pregiudizi piccolo-borghesi del dopoguerra (l'autrice \u00e8 stata anche accusata di razzismo e xenofobia per alcuni riferimenti troppo severi nei confronti di persone nere o straniere) Enid Blyton pu\u00f2 essere considerata pioniera del genere che ha fatto di J.K.Rowling una delle donne pi\u00f9 ricche dell'Inghilterra: la school story con una punta di fantastico che ispirer\u00e0 le autrici successive fino alla creatrice di Harry Potter.\nControversie e critiche.\nNonostante il suo indiscutibile successo, Enid Blyton \u00e8 stata spesso oggetto di critiche e censure. Alcuni dei suoi romanzi sono stati definiti sessisti a causa della forte distinzione fra maschi e femmine, in cui queste ultime appaiono meno affidabili per via della loro emotivit\u00e0. Altri contenuti sono stati attaccati dalla critica odierna perch\u00e9 considerati improponibili ad un pubblico di bambini di oggi, essendo basati sull'equazione \"nero=brutto\" e su un'impronta xenofoba che attribuisce le caratteristiche di superficialit\u00e0, malizia e disubbidienza a personaggi invariabilmente francesi o americani. Altre critiche recenti hanno analizzato in modo pi\u00f9 sofisticato e meno rigido le sue opere, individuando ad esempio nella serie di Noddy una risposta europea al monopolio Disney e sottolineando come i libri di questa autrice abbiano accompagnato bambini di pi\u00f9 generazioni a passare dallo stadio della semplice decifrazione di parole a quello dell'apprezzamento della lettura in s\u00e9 e per s\u00e9, senza soffermarsi a fare moralismi sui temi all'interno di essa.\nOpere.\n\" La Banda dei Cinque \".\nAnche pubblicati nelle collane chiamate \"I cinque sbarazzini\" e \"The famous five\". In Italia sono stati pubblicati soltanto i 15 primi titoli della collana inglese. La collana ha cominciato a essere pubblicata di nuovo alla fine del 2017 dalla casa editrice Mondadori.\nNon sono stati pubblicati in Italia i sei ultimi titoli della collana: \"Five go to Billycock Hill\", 1957; \"Five get into a fix\", 1958; \"Five on Finniston Farm\", 1960; \"Five go to Demon's Rocks\", 1961; \"Five have a mystery to solve\", 1962 e \"Five are together again\", 1963.\n\" I fantastici Cinque - Gioca l'avventura \".\nLa casa editrice Mursia ha pubblicato alla fine degli anni ottanta dei Libri-gioco ispirati ai best seller di Enid Blyton.\n\" Il Club dei Sette \".\nIn Italia sono stati pubblicati i 15 titoli della collana:\n\" Mistero \".\nSoltanto i due primi libri dei 15 della collana sono stati pubblicati negli anni 60 in Italia dalle Edizioni Paoline. \n\" Avventura \".\nCinque libri dei 8 della collana sono stati pubblicati in Italia negli anni 60: Quattro dalla casa editrice Bompiani (i quattro primi) e uno dalle edizioni Paravia (l'ultimo). "}
{"id": "1516430", "revid": "1305772", "url": "https://it.wikipedia.org/wiki?curid=1516430", "title": "Monuments of Mars", "text": "Monuments of Mars \u00e8 un Videogioco a piattaforme a 2 dimensioni, pubblicato da Apogee Software e sviluppato da Scenario Software nel 1990. \u00c8 mosso dal \"F.A.S.T. Engine\", medesimo motore grafico di altri due giochi pubblicati da Apogee: \"Arctic Adventure\" e \"Pharaoh's Tomb\". Il 20 marzo 2009 \u00e8 stato pubblicato come freeware.\nTrama.\nDopo avvenimenti misteriosi su Marte, voi siete l'ultima speranza della NASA di scoprire cosa succede sul pianeta rosso. Sar\u00e0 necessario esplorare le strane strutture marziane, per scoprire cosa nascondono.\nModalit\u00e0 di gioco.\n\"Monuments of Mars\" \u00e8 diviso in quattro episodi:\nIl primo \u00e8 distribuito come shareware, mentre gli altri erano disponibili a pagamento; ad oggi il gioco non appare pi\u00f9 nei cataloghi Apogee, e quindi non \u00e8 acquistabile. Ogni episodio \u00e8 composto da 20 livelli privi di scrolling, alcuni dei quali molto semplici. Il giocatore pu\u00f2 saltare e sparare, oltre che attivare degli interruttori per risolvere semplici enigmi. Le vite sono illimitate: quando si muore, si ricomincia il livello."}
{"id": "1516431", "revid": "114796388", "url": "https://it.wikipedia.org/wiki?curid=1516431", "title": "Paraneoptera", "text": "I Paraneotteri (Paraneoptera) costituiscono un raggruppamento di Insetti alati o secondariamente atteri della sottoclasse Pterygota inquadrato, secondo gli schemi tassonomici, in differenti ranghi sistematici.\nI Paraneotteri sono insetti generalmente emimetaboli o paurometaboli e, nelle forme secondariamente attere, pseudoametaboli. Sono inoltre riscontrate, in questo raggruppamento, le uniche forme di neometabolia, una forma di transizione verso l'olometabolia propriamente detta. Frequente anche la catametabolia.\nCaratteri generali comuni sono il ripiegamento delle ali sull'addome, in fase di riposo, grazie all'articolazione delle stesse. Le ali sono inoltre provviste di regione jugale percorsa da una sola vena. L'apparato boccale \u00e8 in genere di tipo pungente-succhiante, i tarsi hanno pi\u00f9 di tre articoli e i cerci sono generalmente assenti o rudimentali.\nSistematica.\nL'inquadramento sistematico non \u00e8 concorde. Alcuni schemi identificano questo gruppo nel rango di sottodivisione, altri nel rango di superordine. Differenze esistono, inoltre, nella ripartizione in ordini e nella definizione di ranghi sistematici intermedi. La suddivisione tradizionale comprende i seguenti ordini, ripartiti in sezioni:"}
{"id": "1516435", "revid": "1543377", "url": "https://it.wikipedia.org/wiki?curid=1516435", "title": "Riviera Lucchese", "text": "La Riviera Lucchese \u00e8 una parte della Toscana nord-occidentale, che comprende la costa meridionale della provincia di Lucca, da taluni storici non inclusa nella Versilia storica.\nRinomata zona turistica, comprende i comuni costieri di Viareggio e Camaiore e il comune collinare di Massarosa. La costa, percorsa da Sud verso Nord, parte da Torre del Lago Puccini, attraversa la citt\u00e0 di Viareggio ed arriva fino a Lido di Camaiore sino al confine comunale con Pietrasanta, in localit\u00e0 Le Focette."}
{"id": "1516439", "revid": "56620", "url": "https://it.wikipedia.org/wiki?curid=1516439", "title": "Louis Henri Jean Farigoule", "text": ""}
{"id": "1516441", "revid": "767487", "url": "https://it.wikipedia.org/wiki?curid=1516441", "title": "Carolyn Keene", "text": "In realt\u00e0, \u00e8 lo pseudonimo dietro al quale si celavano diversi autori dello \"Stratemeyer Syndicate\", gruppo di scrittori guidati da Edward Stratemayer, scrittore e imprenditore nel settore letterario, creatore della serie degli Hardy Boys."}
{"id": "1516442", "revid": "1168532", "url": "https://it.wikipedia.org/wiki?curid=1516442", "title": "Enrico dell'Acqua", "text": "Fu chiamato \"Il Pioniere\" per aver dato inizio all'esportazione cotoniera in Italia.\nBiografia.\nNacque ad Abbiategrasso da Francesco dell'Acqua e dalla bustocca Anna Provasoli; dopo gli studi a Milano entr\u00f2 nell'azienda cotoniera dello nonno Pietro Provasoli, nella quale lavorava anche il padre Francesco come ragioniere. \nNel 1871, assieme al fratello Giovanni, fond\u00f2 a Castrezzato una tessitura meccanica, i cui prodotti venivano tinti e rifiniti a Busto Arsizio. \nDopo alcuni falliti tentativi di esportazione in Spagna e nel nord Africa, si rivolse all'America del sud e in particolare all'Argentina, dove vivevano molti immigrati italiani. \nNegli anni '90, dell'Acqua fond\u00f2 vari stabilimenti di produzione in Argentina e in Brasile, oltre a numerosi punti commerciali in tutto il Sudamerica; nel 1890 fond\u00f2 anche la sua \"Nuova Societ\u00e0 d'Esportazione Enrico dell'Acqua e C\"\".\" Negli anni, inoltre, port\u00f2 avanti ricerche e sperimentazioni per la creazione di nuovi tipi di materiali e coloranti tessili, e nel 1898 partecip\u00f2 all'Esposizione Generale di Torino con i suoi prodotti.\nNel 1903, dell'Acqua entr\u00f2 in rotta con il CdA della societ\u00e0, e ne lasci\u00f2 la direzione; nel 1904 ne fond\u00f2 quindi una nuova, l\"'Accomandita Enrico dell'Acqua e C.ia\", mentre la sua vecchia societ\u00e0, nel 1905, si trasform\u00f2 nella \"Societ\u00e0 per l'Esportazione e per l'Industria Italoamericana\".\nNel 1907-1908, a causa della crisi economia argentina, anche l'attivit\u00e0 di Enrico dell'Acqua entr\u00f2 in crisi, dando per\u00f2 segnali di ripresa nel corso del 1910. In quell'anno, dell'Acqua torn\u00f2 quindi in Italia per presentare agli investitori i segnali positivi, quando la morte lo colse a Milano per un colpo apoplettico.\nOggi riposa nel Cimitero Monumentale di Milano.\nRiconoscimenti.\nIl Ministero dell'industria e del commercio gli confer\u00ec la medaglia d'oro \"per lo sviluppo grandioso da lui dato al commercio e all'industria tessile dell'America latina\".\nAd Enrico dell'Acqua \u00e8 intitolata una scuola a Busto Arsizio e un monumento equestre nella \"Piazza Volontari della Libert\u00e0\" della medesima citt\u00e0, di fronte alla stazione delle Ferrovie dello Stato. Il monumento fu progettato da Enrico Saroldi per la parte in bronzo ed Amedeo Fontana per la parte in granito, posta nel 1929, e fu inaugurato dal ministro delle corporazioni Giuseppe Bottai. Prima del 1940 esisteva un'inferriata che correva intorno al monumento, forgiata dai fratelli Lomazzi di Abbiate Guazzone.\nAnche una via di Roma \u00e8 intitolata ad Enrico Dell'Acqua.\nNel 1900, Luigi Einaudi, futuro presidente della Repubblica, scrisse sul personaggio \"Un principe mercante: studio sulla espansione coloniale italiana\", edito dalle edizioni Bocca, Torino.\nNel 2010, in occasione del primo centenario della scomparsa di Enrico dell'Acqua, viene celebrato il \"Dell'Acqua-Day\", con tanto di annullo filatelico emesso da Poste Italiane in suo onore."}
{"id": "1516449", "revid": "741864", "url": "https://it.wikipedia.org/wiki?curid=1516449", "title": "Kazuko Hosoki", "text": "Biografia.\nIde\u00f2 la \"Rokusei Senjutsu\" modificando i Quattro Pilastri del Destino (una forma di astrologia cinese). Divenne quindi popolarissima con le pubblicazioni sull'argomento e le apparizioni in tv soprattutto negli anni 2000."}
{"id": "1516450", "revid": "729019", "url": "https://it.wikipedia.org/wiki?curid=1516450", "title": "Pinocchio (DJ Lhasa)", "text": "Pinocchio \u00e8 un singolo dell'anno 2002 del dj Maurizio Braccagni, in arte \"DJ Lhasa\"."}
{"id": "1516453", "revid": "1305772", "url": "https://it.wikipedia.org/wiki?curid=1516453", "title": "Zenaga", "text": ""}
{"id": "1516456", "revid": "110157", "url": "https://it.wikipedia.org/wiki?curid=1516456", "title": "Oberliga 1960-1961", "text": "L'edizione 1960-61 della Oberliga vide la vittoria finale del Norimberga."}
{"id": "1516457", "revid": "116310693", "url": "https://it.wikipedia.org/wiki?curid=1516457", "title": "W.V. Awdry", "text": "Biografia.\nNacque a Romsey in Hampshire. Nel 1938 spos\u00f2 Magraret Wale. Ebbe un figlio, Christopher Awdry nel 1940, che prosegu\u00ec il lavoro di alcune creazioni artistiche del padre, una volta deceduto.\nIl primo libro venne pubblicato nel 1945, ed ebbe, non immediatamente, un buon successo. Divenne Ufficiale dell'Impero Britannico per i suoi meriti letterari nel 1996. Mor\u00ec l'anno dopo a 85 anni. Dopo la morte, venne dato il suo nome ad una locomotiva poich\u00e9 fu tra l'altro l'inventore de \"Il trenino Thomas\".\nAwdry non ottenne successo solo grazie alla sua famosa serie: durante la sua vita scrisse anche molti altri romanzi, come \"Belinda the Beetle\" non pubblicato in Italia, la storia di una macchina rossa, un \"Volkswagen Maggiolino \" degli anni \u201860."}
{"id": "1516458", "revid": "367445", "url": "https://it.wikipedia.org/wiki?curid=1516458", "title": "Peppino Marotto", "text": "Biografia.\nDopo il congedo dal servizio militare, nel 1945 Marotto si iscrisse al Partito Comunista e al ritorno nel suo paese partecip\u00f2 ai moti popolari di contestazione della politica del governo italiano nei confronti della Barbagia. Nel 1954 fu condannato al carcere con l'accusa di tentato omicidio, anche se lui si \u00e8 sempre dichiarato innocente. Fu scarcerato nel 1962 in seguito ad un'amnistia e si trasfer\u00ec in Lombardia. Nel 1966 torn\u00f2 ad Orgosolo dove continu\u00f2 la sua attivit\u00e0 politica come sindacalista nella CGIL.\nNel 1976 collaborava con la Cooperativa Teatro di Sardegna per lo spettacolo \"Parliamo di miniera\". \u00c8 stato membro fondatore dei \"Tenores di Orgosolo\" e ha pubblicato numerose poesie in lingua sarda.\nHa collaborato con Gianni Bosio e con altri studiosi a ricerche sul canto popolare sardo e ha inciso per la casa discografica I dischi del sole alcuni dischi di canti popolari di Orgosolo.\nIl 29 dicembre 2007 \u00e8 stato assassinato con sei colpi di pistola nel Corso di Orgosolo mentre si recava ad acquistare il giornale. Il killer, nonostante abbia agito in pieno giorno e in una strada trafficata, \u00e8 ancora sconosciuto."}
{"id": "1516459", "revid": "74801", "url": "https://it.wikipedia.org/wiki?curid=1516459", "title": "Christopher Awdry", "text": "\u00c8 conosciuto soprattutto per la serie \"The Railway Series\" che fu iniziata dal padre W.V. Awdry. Ha scritto recentemente anche altri romanzi, come \"\"Bad Days for Thomas and His Friends\" / \"More Bad Days for Thomas and His Friends\"\", nel 2001, sempre parte della serie di romanzi per cui \u00e8 famoso assieme al padre. Concentrato nella scrittura di libri per bambini, caratterizza la maggior parte delle sue opere con storie sui treni.\nIl suo lavoro ha ispirato la costruzione di una locomotiva della Virgin Trains. Il suo illustratore \u00e8 Marc Vyvyan-Jones."}
{"id": "1516461", "revid": "948353", "url": "https://it.wikipedia.org/wiki?curid=1516461", "title": "Bury Football Club", "text": "Il Bury Football Club \u00e8 una societ\u00e0 calcistica inglese, con sede nella citt\u00e0 di Bury. Fondato nel 1885, nella sua storia ha vinto per due volte la FA Cup, nelle edizioni 1899-1900 e 1902-1903.\nIl 27 agosto 2019 a causa di gravi difficolt\u00e0 economiche e dopo che le partite della squadra erano state inizialmente rinviate, la squadra \u00e8 stata espulsa dalla Football League One e dalla English Football League, della quale faceva parte da 125 anni.\nStoria.\nIl Bury Football Club venne fondato il 24 aprile 1885 da Aiden Arrowsmith, un appassionato di calcio locale che aveva da poco organizzato degli incontri di calcio tra compagini cittadine. Il nuovo club trov\u00f2 subito un terreno sul quale realizzare il campo da gioco, ribattezzato Gigg Lane. Nel giro di quattro mesi venne messa insieme la squadra e nel mese di settembre 1885 vennero disputate le prime due partite amichevoli, la prima contro il Little Lever della vicina Bolton termin\u00f2 2-2, la seconda contro una squadra di Wigan termin\u00f2 4-3 per il Bury FC. Nel 1887 il club venne iscritto alla FA Cup 1887-1888, ma si ritir\u00f2 dalla competizione prima di affrontare il nel primo turno. Dopo aver giocato per quattro anni solamente partite amichevoli, nel 1889 il Bury venne ammesso nella Lancashire League, vincendo la Lancashire Cup nel 1892, primo trofeo conquistato dal club. Nel 1894 il Bury fece richiesta di ammissione alla Football League, vedendo la sua richiesta accolta e venendo ammesso al campionato di Second Division assieme a , e . Il 1\u00ba settembre 1894 il Bury vinse la partita d'esordio contro il Manchester City per 4-2, riuscendo poi nell'impresa di vincere tutte e quindici le partite disputate in casa nel campionato. Il Bury termin\u00f2 il campionato al primo posto con 23 vittorie su 30 gare, venendo cos\u00ec ammesso ai play-off, dove affront\u00f2 il , ultimo classificato in First Division: la vittoria per 1-0 signific\u00f2 per il Bury la promozione in First Division, la massima serie del campionato inglese.\nUna volta conquistata la promozione in First Division, il Bury mantenne la propria presenza in massima serie per diciassette stagioni consecutive, fino alla retrocessione in Second Division, occorsa al termine della stagione 1911-1912. In questi anni ottenne la sua miglior prestazione nella stagione 1900-1901, conclusa col quinto posto in classifica. Inoltre, negli stessi anni gli \"Shakers\" conquistarono i loro primi trofei, trionfando in FA Cup in due edizioni. Nella finale dell'edizione 1899-1900, disputata allo stadio Crystal Palace di Londra davanti a circa spettatori, il Bury sconfisse il per 4-0, avendo segnato le prime tre reti gi\u00e0 nella prima mezz'ora di gioco.\nNella finale dell'edizione 1902-1903, disputata sempre allo stadio Crystal Palace davanti a circa spettatori, il Bury sconfisse il per 6-0, risultando essere la vittoria pi\u00f9 larga in una finale di FA Cup, record che venne poi eguagliato dal pi\u00f9 di cento anni dopo nella finale della FA Cup 2018-2019. Il pallone utilizzato nella finale del 1903 \u00e8 in mostra al National Football Museum di Preston.\nDopo la retrocessione in Second Division nel 1912, il Bury spese in seconda serie le successive otto stagioni a cavallo della prima guerra mondiale, conquistando la promozione in First Division al termine della stagione 1923-1924, terminata col secondo posto in classifica a pari punti col Derby County, ma sopravanzandolo e venendo promosso grazie a un miglior quoziente reti. Il Bury rimase in First Division per le successive cinque stagioni fino alla retrocessione patita al termine della stagione 1928-1929 (al 2019 questa risulta essere l'ultima stagione disputata dagli \"Shakers\" nella massima serie del campionato inglese). In queste cinque stagioni il Bury raggiunse il quarto posto in classifica nel torneo 1925-1926, che rappresenta il miglior piazzamento del club, e in altre due occasioni raggiunse il quinto posto finale. Nella stessa stagione 1925-1926 l'attaccante del Bury Norman Bullock realizz\u00f2 31 reti in campionato, record che venne battuto solamente nella stagione 1981-1982 da Craig Madden, che realizz\u00f2 35 reti nel campionato di Fourth Division.\nDal 1929 al 1957 il Bury disput\u00f2 21 stagioni consecutive in Second Division, arrivando molto vicino alla promozione in massima serie nella stagione 1936-1937, che concluse al terzo posto in classifica. Nel 1957 venne retrocesso per la prima volta in Third Division, militando nel raggruppamento North nella stagione 1957-1958, venendo ammesso al girone unico della Third Division nella stagione successiva. La stagione 1960-1961 vide il Bury vincere il campionato di Third Division, realizzando complessivamente 108 reti, e tornando nel secondo livello. Delle successive otto stagioni sette vennero disputate in Second Division, ottenendo come miglior risultato un ottavo posto nella stagione 1962-1963. Dopo la retrocessione in Third Division nel 1969 arriv\u00f2 la retrocessione per la prima volta in Fourth Division nel 1971. Dopo tre stagioni in quarta serie il Bury riusc\u00ec a tornare in terza serie, rimanendovi per le sei stagioni successive, finch\u00e9 nel 1980 arriv\u00f2 una nuova retrocessione in Fourth Division. Altre cinque stagioni vennero spese nella quarta serie, tornando in Third Division nel 1985, anno del centenario del club. Dopo aver perso i play-off promozione per due stagioni consecutive, il Bury, che stava affrontando un periodo di difficiolt\u00e0 economiche, concluse al quart'ultimo posto nella stagione 1991-1992, venendo cos\u00ec retrocesso nel quarto livello del campionato inglese, che proprio per la stagione successiva venne rinominato Third Division, a seguito della nascita della Premier League. Nel giro di pochi anni il Bury inizi\u00f2 a risalire la china, ottenendo due promozioni di fila nel biennio 1996-1997, passando dalla Third alla First Division, diventata seconda serie nazionale. La sconfitta casalinga a fine settembre 1997 contro il segn\u00f2 la fine di una striscia di 29 partite casalinghe senza sconfitte al Gigg Lane. Nell'estate 1998 la partenza di Stan Ternent, l'allenatore che aveva guidato gli \"Shakers\" negli ultimi tre anni, e di altri calciatori, assieme a nuove difficolt\u00e0 economiche, determinarono un calo delle prestazioni del club, che non riusc\u00ec a evitare la retrocessione in Second Division al termine della stagione 1998-1999, avendo realizzando un minor numero di reti rispetto alle altre tre squadre con le quali aveva chiuso a pari punti il campionato.\nNella stagione 2000-2001 le difficolt\u00e0 economiche del club continuarono, con la societ\u00e0 messa in vendita e senza la possibilit\u00e0 di acquistare le prestazioni di nuovi calciatori. Nonostante ci\u00f2, il Bury riusc\u00ec a salvarsi. Nella stagione 2001-2002 le difficolt\u00e0 si acuirono e il 1\u00ba marzo 2002 il club venne messo sotto amministrazione controllata. Il club si salv\u00f2 grazie a una campagna di raccolta fondi messa in atto dai tifosi del Bury, tanto che l'addetto stampa del club, Gordon Sorfleet, venne premiato dalla UEFA per il suo ruolo attivo nella campagna di raccolta fondi. Al termine della stagione il Bury venne retrocesso in Third Division. Per le nove stagioni successive il Bury rimase nel quarto livello nazionale, che nel 2004 cambi\u00f2 denominazione in Football League Two. Nel dicembre 2006 il Bury divenne il primo club a essere escluso dalla FA Cup per aver schierato un calciatore irregolare nella ripetizione della partita del secondo turno contro il . Al termine della stagione 2006-2007 gli \"Shakers\" ottennero la peggior prestazione, classificandosi al ventunesimo posto. Negli anni successivi il Bury miglior\u00f2 le proprie prestazioni, conquistando il secondo posto al termine della Football League Two 2010-2011 e ottenendo la promozione in Football League One. Dopo un'alternanza di stagioni League One e in League Two, il Bury concluse all'ultimo posto la Football League One 2017-2018, venendo cos\u00ec retrocesso. Nella stagione successiva in League Two la squadra ebbe un buon inizio, mettendo insieme nel periodo invernale una serie di quattordici partite senza sconfitte fino a chiudere la stagione al secondo posto, tornando prontamente in League One.\nNonostante la promozione conquistata sul campo, i problemi finanziari del Bury si acuirono nel corso dell'estate 2019. Dopo che il club era stato comprato da Steve Dale nel dicembre 2018, nel febbraio 2019 venne pagata una fattura fiscale in sospeso per evitare la liquidazione da parte del HM Revenue and Customs. Ad aprile 2019 i problemi ritornarono con staff e calciatori che non avevano ricevuto lo stipendio del mese precedente. Ne consegu\u00ec una nuova richiesta di liquidazione del club, che venne posticipata in attesa di nuovi acquirenti. Sul finire di luglio 2019 venne rinviato l'esordio del Bury in campionato contro l', cos\u00ec come venne poi fatto per le tre partite successive e per le partite di coppa. L'8 agosto 2019 la EFL diede al Bury FC due settimane di tempo per definire un piano per pagare i creditori, pena l'esclusione dal campionato. Dopo aver avuto qualche giorno di proroga vista la possibilit\u00e0 di vendita del club, cessione non avvenuta per rinuncia da parte del potenziale acquirente, il 27 agosto 2019 la English Football League annunci\u00f2 l'espulsione del Bury FC dalla EFL e dal campionato di Football League One.\nNel novembre 2020 il club \u00e8 stato messo sotto amministrazione controllata. Nel maggio 2021 lo stadio Gigg Lane venne messo in vendita da parte dell'amministratore. Il 22 ottobre 2021 gli amministratori annunciarono che era stata data esclusivit\u00e0 d'acquisto di club e stadio all'offerta fatta dal gruppo Est 1885, un gruppo formato da tifosi del Bury FC.\nTifoseria.\nRivalit\u00e0.\nLa principale rivalit\u00e0 dei tifosi del Bury \u00e8 quella contro il . Altra accesa rivalit\u00e0 \u00e8 quella contro il , col quale disputa il cosiddetto \"M66 derby\"."}
{"id": "1516462", "revid": "110157", "url": "https://it.wikipedia.org/wiki?curid=1516462", "title": "Oberliga 1959-1960", "text": "L'edizione 1959-60 della Oberliga vide la vittoria finale dell'."}
{"id": "1516464", "revid": "1699816", "url": "https://it.wikipedia.org/wiki?curid=1516464", "title": "Dick Bruna", "text": "\u00c8 conosciuto soprattutto per il lavoro svolto in numerose opere per ragazzi, in tutto 200, la cui pi\u00f9 importante \u00e8 la coniglietta Miffy.\nHa esordito nel 1953, con \"The Apple\" (\"la mela\"), un racconto per ragazzi. Il lavoro con Miffy \u00e8 iniziato dal 1955. Nel 2005 Miffy ha festeggiato i suoi cinquanta anni di vita.\nLe sue opere sono influenzate in particolar modo da artisti quali Matisse, Vincent van Gogh, Pablo Picasso e Walt Disney.\n\u00c8 morto il 16 febbraio 2017 all'et\u00e0 di 89 anni, nella citt\u00e0 natale di Utrecht."}
{"id": "1516466", "revid": "183976", "url": "https://it.wikipedia.org/wiki?curid=1516466", "title": "Bury FC", "text": ""}
{"id": "1516467", "revid": "1318658", "url": "https://it.wikipedia.org/wiki?curid=1516467", "title": "Gremio dei massai", "text": "Il Gremio Maggiore dei Massai Agricoltori \u00e8 la pi\u00f9 antica e Nobile corporazione della citt\u00e0 di Sassari, titolari della Confraria del Poble.\nStoria.\nMedioevo.\nSono I grandi proprietari terrieri (in sassarese \"li Massai\") la loro importanza era molto pronunciata in una repubblica vocata all'agricoltura e all'allevamento come quella di Sassari.\nIl loro impatto nella politica \u00e8 forte e questo si pu\u00f2 notare dal fatto che il consiglio del podest\u00e0 (il pi\u00f9 delle volte pisano o genovese) era formato in grande parte da Massai e poi, coll'avanzare dei commerci con la Penisola, anche da mercanti.\nIl primo vero riconoscimento ufficiale del Gremio \u00e8 nello statuto del 1531, dove viene messo al secondo posto nell'ingresso in chiesa, dopo i Mercanti (precedentemente, anche se senza uno statuto che lo regolamentasse, erano loro che avevano la precedenza su tutti nell'ingresso, privilegio che gli fu tolto durante il regno di Aragona sulla citt\u00e0).\nDal voto all'800.\nNel 1657, al momento dell'ufficializzazione del voto della citt\u00e0 per la Madonna Assunta, il primato su tutti i Gremi era di nuovo dei Massai. Nello stesso anno, cambiarono la patrona (la Madonna del Popolo con la Vergine delle Grazie, trasferendo la cappella del Duomo alla Chiesa di San Pietro in Silki.\nDurante i secoli seguenti, questo privilegio non fu mai tolto al Gremio che ebbe sempre l'onore di fare lo scambio della bandiera fra gli Obrieri il giorno della Festha manna (\"intregu\") e di accogliere il podest\u00e0 (in seguito, il sindaco) nel corteo del suo candeliere.\nNel periodo di crisi dell'800, i Massai non abbandonarono la festa (assieme a Ortolani, Calzolai e Muratori) e si modernizzarono nei costumi, sostituendo la vecchia cappa con il nuovo e moderno frac.\nXX secolo.\nNel XX secolo, i Massai Agricoltori videro la rinascita della festa e l'inserimento di nuovi candelieri (1921-1955). Nel dopoguerra, il vescovo di Sassari proclam\u00f2 voto solenne alla Madonna delle Grazie, patrona del gremio, per aver salvato la citt\u00e0 dai bombardamenti. Furono i primi fondatori dell'Intergremio, della quale non fanno pi\u00f9 parte. \nNel 2003 il candeliere dei Massai Agricoltori sfilo per le vie di Cagliari in occasione della mostra \"La terra, il lavoro, il grano\", ampia retrospettiva sulle tradizioni, i riti e i mestieri legati ai saperi della terra e alla agricoltura. La processione religiosa si \u00e8 svolta nel quartiere Sant'Elia, nello spazio antistante il Centro Comunale d'Arte e Cultura il Lazzaretto.\nIl vecchio Candeliere dei Massai Agricoltori pesa 267 kg senza stanghe e 291 kg con stanghe.\nA partire dal 2015 il Gremio possiede un nuovo Candeliere, copia quasi identica del cero settecentesco nelle forme ma differente nelle decorazioni (il colore dominante non \u00e8 pi\u00f9 il marrone ma bens\u00ec l'azzurro molto chiaro e il bianco), che ha sostituito il precedente, il quale per problemi di staticit\u00e0 non potr\u00e0 pi\u00f9 essere utilizzato per la festa del 14 agosto.il peso del Candeliere nuovo e leggermente superiore al vecchio il peso \u00e8 di 294 kg senza stanghe 317 kg con stanghe. \nIl Candeliere antico dei massai e uno dei pi\u00f9 antichi ancora esistenti e del 1700 insieme ad ortolani muratori viandanti(ex carradori) e contadini(ex pastori)\nAlte cariche per l'anno 2021/2022.\nObriere Maggiore : Maurizio Venerdini \nObriere Minore : -\"carica vacante-\" \nFisco Maggiore : Costantino Cardo \nSegretario : Matteo Pilotto \nCassiere : Giovanni Polo\nIntermediari verso terzi: Guido Mulargia\nRappresentante Grandi Grandi Macchine a spalla (GRAMAS - UNESCO): -\"carica vacante-\"\nAltri progetti.\nLa GRAMAS - Rete delle grandi macchine a spalla italiane \u00e8 un'associazione, nata nel 2006, che include quattro feste religiose cattoliche italiane (la Macchina di Santa Rosa di Viterbo, la Festa dei Gigli di Nola, la Varia di Palmi e la Faradda di li candareri di Sassari). Dal 2013 la rete \u00e8 inserita nel patrimonio culturale immateriale dell'umanit\u00e0 dall'UNESCO.\nIl progetto fu avviato nel 2005 dall'attuale coordinatrice e responsabile Patrizia Nardi, come forma di interscambio culturale tra le cinque comunit\u00e0 (oltre a Viterbo, Nola, Palmi e Sassari faceva parte del progetto anche Gubbio con la festa dei ceri) e venne successivamente, nel 2006, recepito dalle istituzioni comunali con il \"Protocollo di Nola\".\nDal 2010 le amministrazioni comunali, con il Ministero per i beni e le attivit\u00e0 culturali, il Ministero degli affari esteri e della cooperazione internazionale, la commissione nazionale italiana per l'UNESCO, l'Istituto centrale per il catalogo e la documentazione, le soprintendenze ai beni storici, artistici ed etnoantropologici regionali e con l'UNPLI, avviarono un percorso di \"Prospettiva UNESCO\" che port\u00f2, nel giro di poco tempo, alla proposta di candidatura delle feste della Rete come \"Patrimonio orale e immateriale dell'umanit\u00e0 UNESCO\". In quell'anno la citt\u00e0 di Gubbio si ritir\u00f2 dal progetto per presentare una candidatura autonoma, all'UNESCO, della festa dei ceri.\nLa proposta di candidatura della Rete, con le quattro feste religiose di Viterbo, Nola, Palmi e Sassari, venne accettata nel 2011 dall'Ufficio Patrimonio UNESCO del Ministero dei Beni Culturali, che istru\u00ec la pratica, competendo con altri undici concorrenti. Nel 2012 la Rete venne indicata dalla Commissione Nazionale Italiana per l'UNESCO alla selezione degli organi internazionali come unica candidatura italiana per l'anno 2013. La candidatura venne presentata al Salone internazionale del libro di Torino"}
{"id": "1516471", "revid": "547034", "url": "https://it.wikipedia.org/wiki?curid=1516471", "title": "Bruno Ramella", "text": "Biografia.\nLavora come taglialegna fino all'et\u00e0 di 25 anni, quando viene bloccato da un'operazione alla schiena che lo costringe a letto. Durante questo periodo si appassiona al fumetto al punto da decidere di intraprendere la carriera di disegnatore. Dopo un periodo di studio e apprendistato sotto la guida di Ivo Milazzo, esordisce professionalmente lavorando per la Eura Editoriale.\nSuccessivamente Claudio Nizzi gli fa compiere il grande salto arruolandolo nel team di disegnatori del neonato Nick Raider di Sergio Bonelli Editore. La prima storia con i suoi disegni \u00e8 \"Il caso Geronimo\", pubblicato nel novembre 1988 sul numero 6. Dal numero 44 subentra a Giampiero Casertano come copertinista della serie (gennaio 1992), compito che lo impegna fino al numero 99 (agosto 1996). Per il detective della Squadra Omicidi disegna inoltre tre storie brevi scritte da Nizzi e pubblicate sulla rivista \"Comic Art\".\nNel 1996 crea graficamente Magico Vento, il nuovo personaggio di Gianfranco Manfredi di cui Ramella diventa anche uno dei disegnatori pi\u00f9 produttivi, soprattutto come inchiostratore. Il suo primo episodio appare sul numero 2: s'intitola \"Artigli\" e le matite sono di Giuseppe Barbati. Suo l'ultimo albo di Magico Vento.\nSempre in coppia con Barbati realizza tre episodi della miniserie Shangai Devil e i tre episodi che compongono la serie Coney Island."}
{"id": "1516473", "revid": "767487", "url": "https://it.wikipedia.org/wiki?curid=1516473", "title": "Takashi Yanase", "text": "\u00c8 uno scrittore di libri illustrati e poeta giapponese. \u00c8 celebre soprattutto per il suo lavoro con la serie di libro illustrato Anpanman, da cui \u00e8 stato tratto anche un anime, popolarissimo in Giappone che ha ispirato la creazione di un ampio numero di prodotti e gadget.\nLa sua carriera comprende anche la creazione di altri tre anime molto popolari; Yasashii Lion nel 1970, Chiisana Jumbo nel 1977 e il libro da cui venne tratto il film \"Chirin no suzu\" nel 1978."}
{"id": "1516475", "revid": "110157", "url": "https://it.wikipedia.org/wiki?curid=1516475", "title": "Oberliga 1958-1959", "text": "L'edizione 1958-59 della Oberliga vide la vittoria finale dell'Eintracht Francoforte."}
{"id": "1516477", "revid": "1573940", "url": "https://it.wikipedia.org/wiki?curid=1516477", "title": "Glyptogona", "text": "Glyptogona \u00e8 un genere di ragni appartenente alla famiglia Araneidae.\nDistribuzione.\nLe due specie oggi note di questo genere sono state reperite in Europa meridionale, Medio Oriente e Asia meridionale: la specie dall'areale pi\u00f9 vasto \u00e8 la \"G. sextuberculata\", rinvenuta in varie localit\u00e0 dell'area compresa fra l'Italia e Israele.\nTassonomia.\nL'alto numero di specie trasferite ad altri generi, in proporzione al numero di specie valide, rendono di difficile caratterizzazione le due specie tuttora rimanenti, per cui questo genere \u00e8 incertae sedis nell'ambito degli Araneinae.\nDal 2005 non sono stati esaminati esemplari di questo genere.\nA marzo 2014, si compone di due specie:"}
{"id": "1516479", "revid": "122914876", "url": "https://it.wikipedia.org/wiki?curid=1516479", "title": "Flaminia Jandolo", "text": "Biografia.\nNata in una famiglia di artisti, era figlia della scrittrice Rina De Felici. Fu sposata con il dialoghista e sceneggiatore Alberto Piferi, da cui ebbe i figli Leonardo e Susanna, anch'essi dialoghisti, e Caterina, assistente al doppiaggio; il matrimonio termin\u00f2 col divorzio. Era anche nipote dell'antiquario e poeta romano Augusto Jandolo.\nLavor\u00f2 sin da bambina nella prosa radiofonica della RAI all'interno della Compagnia di Prosa di Radio Roma e in quella del Teatro comico.\nTra le attrici a cui prest\u00f2 la voce si ricordano Brigitte Bardot, Lorraine Gary, Dorothy Provine, Debbie Reynolds, Frances Lee McCain, Sue Oaks, Jean Simmons, Joan Plowright, Felicia Farr, Joanne Woodward, Maggie Smith, Linda Evans, Joyce Bulifant, Diane Baker e Marla Landi.\nFu molto attiva anche nel cinema d'animazione Disney dando la voce all'Arpa Canterina in \"Bongo e i tre avventurieri\" (\"Topolino e il fagiolo magico\" ridoppiato nel 1992 ma riproposto il doppiaggio del 1952 per le trasmissioni TV e su Disney+), a Lilli in \"Lilli e il vagabondo\" (doppiaggio del 1955, sostituito nel 1997 ma riproposto per il DVD uscito nel 2006), alla fata Serenella in \"La bella addormentata\" (1959), a Peggy in \"La carica dei cento e uno\" (1961), ad Anastasia in \"Cenerentola\" (doppiaggio del 1967) e alla madre di Tamburino in \"Bambi\" (doppiaggio del 1968).\nNon tantissimi i film in cui recit\u00f2: si ricorda soprattutto \"Carmela \u00e8 una bambola\" di Gianni Puccini (1958), in cui venne doppiata da Deddi Savagnone."}
{"id": "1516480", "revid": "767487", "url": "https://it.wikipedia.org/wiki?curid=1516480", "title": "Ira D. Sankey", "text": "Il suo nome viene spesso associato a quello dell'evangelista Dwight L. Moody.\nBiografia.\nSpos\u00f2 nel settembre del 1863 Fanny V. Edwards ed ebbe tre figli.\nNel 1883 Sankey e Moody visitano assieme la Gran Bretagna; durante la sua vita compose pi\u00f9 di 1200 canzoni. Dal 1895 al 1908 divenne presidente di alcune importanti case editrici. Negli ultimi anni di vita venne colpito da un glaucoma. Mor\u00ec nel 1908, il 13 agosto, a Brooklyn.\nVenne premiato nel 1980 per i suoi capolavori musicali: fu incluso nel Gospel Music Hall of Fame e nel Christian Music Hall of Fame nel 2007."}
{"id": "1516486", "revid": "785863", "url": "https://it.wikipedia.org/wiki?curid=1516486", "title": "Ernest Howard Shepard", "text": ""}
{"id": "1516490", "revid": "1862047", "url": "https://it.wikipedia.org/wiki?curid=1516490", "title": "Jerry B. Jenkins", "text": "Jenkins ha scritto oltre 220 libri, vendendo complessivamente oltre 70 milioni di copie in tutto il mondo specializzandosi in vari generi come la biografia, l'auto-aiuto, sentimentale, mystery, fantascienza e young adult. Le sue opere sono incentrate molto spesso sulla fine del mondo e temi escatologici. \u00c8 noto principalmente per la saga \"Left Behind\" composta da sedici libri scritta assieme a Tim LaHaye dal 1995 al 2007. Dal primo capitolo della serie \u00e8 stato tratto il film \"Prima dell'apocalisse\" (2000) e successivamente \"Left Behind - La Profezia\" (2014). Il 24 maggio 2004 i due autori sono apparsi in copertina sul \"magazine\" Newsweek con uno speciale dedicato a loro intitolato \"The New Prophets of Revelation\". LaHaye, che ha concepito il soggetto della saga, ha contribuito ai riferimenti teologici dell'Apocalisse presenti nella saga, mentre Jenkins ha provveduto alla scrittura. La serie \"Left Behind\" ha riscosso un grande successo di pubblico arrivando a vendere un totale di pi\u00f9 di 60 milioni di copie in tutto il mondo.\nJenkins e LaHaye, grazie alla serie di \"Left Behind\" si sono classificati al nono posto per numero di copie vendute su Amazon.com durante i primi dieci anni di attivit\u00e0 del sito.\nNel 1997 Jenkins ha scritto l'autobiografia \"Just As I Am\". Jenkins e la moglie Dianna hanno avuto tre figli, tra cui Dallas Jenkins, creatore della popolare serie televisiva \"The Chosen\".\nNel 2004 il suo romanzo fantascientifico \"Soon\", primo capitolo della trilogia \"Underground Zealot\", ha vinto il Premio Christy per il libro futuristico."}
{"id": "1516492", "revid": "767487", "url": "https://it.wikipedia.org/wiki?curid=1516492", "title": "L'estate sta finendo (film 1987)", "text": "L'estate sta finendo \u00e8 un film del 1987 diretto da Bruno Cortini.\nTrama.\nAll'inizio delle vacanze scolastiche, l'adolescente Giuliana, stufa di trascorrere l'estate sullo yacht della madre, si lascia convincere da Romeo, il figlio del portiere del condominio in cui vive, a fuggire insieme con lui. Romeo \u00e8 innamorato di Giuliana ma non ha mai avuto il coraggio di dichiararsi. I due ragazzi si danno appuntamento ad un autogrill sull'autostrada, dove Giuliana abbandona la macchina del padre e si fa dare un passaggio insieme con Romeo dal signor Berardo che sta accompagnando la sorella Sandra da suo marito a Zurigo.\nGiuliana e Romeo raggiungono Firenze dove si uniscono a un gruppo di ragazzi accampati con i sacchi a pelo nel vecchio Cimitero degli inglesi. Tra questi c'\u00e8 Tonfo, un ragazzo romagnolo, che fa amicizia con Romeo, e Jonathan, un ragazzo di Liverpool, di cui si innamora Giuliana. Incontrano anche un ragazzino giapponese che pur non sapendo parlare l'italiano decide di seguirli.\nIl padre di Giuliana \u00e8 diviso dalla moglie e la sua unica fonte di sostentamento sono i soldi che questa gli invia. Pertanto si mette alla ricerca della figlia preoccupato soprattutto della possibile reazione negativa della moglie. Dopo essere stato derubato da una autostoppista si fa aiutare da un investigatore privato. Entrambi per\u00f2 sono alquanto imbranati e incontrano diverse difficolt\u00e0 nel rintracciare i ragazzi.\nLa comitiva di giovani si sposta a Pisa. Romeo \u00e8 infastidito dalla cotta che Giuliana si \u00e8 presa per Jonathan e decide di abbandonare il gruppo trasferendosi a Caprona, dove incontra il padre di Giuliana. Entrambi capiscono di aver fatto qualche errore nel loro rapporto con Giuliana ed hanno un gran desiderio di rivederla.\nGiuliana raggiunge Verona insieme a Jonathan, ma si rende conto che Romeo le manca. Romeo riesce a farsi dare un passaggio verso Verona da un cacciatore a bordo del suo sidecar. Giuliana e Romeo si incontrano di nuovo nei pressi di Verona e tra i due sboccia finalmente l'amore.\nIl padre di Giuliana si reca all'appuntamento con la ex moglie davanti all'Hotel Danieli di Venezia e vi ritrova Giuliana e Romeo. Anzich\u00e9 far salire Giuliana sullo yacht insieme con la madre, correndo il rischio di inimicarsi la moglie decide di assecondare il desiderio di libert\u00e0 della figlia e la porta via con s\u00e9 e con Romeo a spasso per le strade di Venezia.\nDistribuzione.\nPresentato nelle sale cinematografiche il 30 aprile 1987 \u00e8 stato trasmesso su Rai 1 il 10 settembre 1989."}
{"id": "1516493", "revid": "108107", "url": "https://it.wikipedia.org/wiki?curid=1516493", "title": "Tashawit", "text": ""}
{"id": "1516494", "revid": "108107", "url": "https://it.wikipedia.org/wiki?curid=1516494", "title": "Teggargrent", "text": ""}
{"id": "1516496", "revid": "1833487", "url": "https://it.wikipedia.org/wiki?curid=1516496", "title": "Marcatobianco", "text": "M\u00e0rcatobianco \u00e8 l'unica frazione del comune di Castronovo di Sicilia in provincia di Palermo. Conta 90 abitanti e si trova a 645\u00a0m s.l.m..\nStoria.\nIl nome del paese deriva da \"m\u00e0rcato\", ovvero recinto per gli animali, e da \"bianco\" dovuto al colore del terreno.\nSarebbe l'antico casale di Bonifato, di cui \u00e8 attestata l'esistenza sin dal 1176, anche se nel territorio sono stati scoperti resti di un insediamento di epoca romana.\nMonumenti e luoghi d'interesse.\nLa chiesa parrocchiale \u00e8 dedicata al Santissimo Crocifisso, di cui si celebra la festa nella terza domenica di maggio.\nInfrastrutture e trasporti.\nVi ha sede una stazione ferroviaria lungo la linea Palermo-Catania, tra Valledolmo e Roccapalumba-Alia."}
{"id": "1516498", "revid": "122750737", "url": "https://it.wikipedia.org/wiki?curid=1516498", "title": "E. H. Shepard", "text": "\u00c8 celebre soprattutto per il suo lavoro con Winnie the Pooh di A. A. Milne e altri romanzi di Kenneth Grahame.\nShepard servito nella prima guerra mondiale, e gagnato la Croce Militare nel 1917.\nShepard scrisse due biografie, \"Drawn from Memory\" nel 1957 e \"Drawn From Life\" nel 1962. Visse a Lodsworth nel West Sussex. \nAnche sua figlia, Mary Shepard \u00e8 un'illustratrice, celebre per il suo lavoro con la serie Mary Poppins di Pamela Lyndon Travers. \nOltre alla figlia Mary ebbe anche un altro figlio Grahame, anche lui un illustratore, che mor\u00ec nel 1943 con l'affondamento della sua nave, assieme alla figlia.\nE. H. Shepard visse sino all'et\u00e0 di 97 anni, e mor\u00ec il 24 marzo 1976."}
{"id": "1516499", "revid": "465169", "url": "https://it.wikipedia.org/wiki?curid=1516499", "title": "Stronger (Kanye West)", "text": "Stronger \u00e8 il secondo singolo estratto dall'album di Kanye West \"Graduation\". Il videoclip contiene numerosi riferimenti al film d'animazione giapponese \"Akira\" di Katsuhiro \u014ctomo. Questo singolo si basa su un campionamento della canzone \"Harder, Better, Faster, Stronger\" dei Daft Punk.\nCover dei Thirty Seconds to Mars.\nI Thirty Seconds to Mars registrarono una cover di \"Stronger\" per BBC Radio 1, che fu inserita nella compilation \"Radio 1's Live Lounge 2\" e in una versione per il Regno Unito del singolo di \"From Yesterday\". La cover presenta un tempo pi\u00f9 lento di chitarra e tralascia l'irriverenza che fu espressa con altre parole dal cantante Jared Leto. Nel 2009, la cover dei Thirty Seconds to Mars vinse il premio Ultimate Live Lounge Cover dalla BBC.\nCuriosit\u00e0.\nIl singolo \u00e8 stato utilizzato per uno spot della NBA su sportitalia durante la stagione 2009-2010 e nel film commedia americano Una notte da leoni 2.\nLa traccia \u00e8 inclusa nella colonna sonora del film \"Never Back Down - Mai arrendersi.\"\nIl singolo, inoltre, \u00e8 stato usato come colonna sonora del trailer del videogioco \"Watch Dogs 2\"."}
{"id": "1516500", "revid": "28592", "url": "https://it.wikipedia.org/wiki?curid=1516500", "title": "Oleksandr Dovzenko", "text": ""}
{"id": "1516508", "revid": "1305772", "url": "https://it.wikipedia.org/wiki?curid=1516508", "title": "Galba (disambigua)", "text": "Alla voce Galba corrispondono:"}
{"id": "1516510", "revid": "599013", "url": "https://it.wikipedia.org/wiki?curid=1516510", "title": "Bachirou Salou", "text": "Trascorse gran parte della sua carriera in Bundesliga e totalizz\u00f2 39 presenze con la maglia del Nazionale togolese, di cui fu il team manager al in Germania.\nCarriera.\nNato a Lom\u00e9, fu scoperto a 19 anni dall'ex nazionale ceco Anton Ondru\u0161, che, trovandosi in vacanza in Camerun, vide Salou giocare per una squadra di provincia. Con l'aiuto di Ondru\u0161 Salou si trasfer\u00ec al Borussia M\u00f6nchengladbach nella stagione 1990-1991. Ben presto divenne un beniamino dei tifosi.\nNel corso della sua militanza nella squadra di M\u00f6nchengladbach vinse la Coppa di Germania nel 1995, con all'attivo 13 reti in 86 partite di campionato. Nello stesso anno in cui vinse la DFB Pokal si trasfer\u00ec nella Zweite Bundesliga, all', che contribu\u00ec a riportare in massima serie segnando 26 gol in 95 partite, dal 1995 al 1998. Pass\u00f2 poi al , dove rimase per una stagione. In seguito gioc\u00f2 con Eintracht Francoforte e e, nel 2003-2004, nell'Alemannia Aachen.\nDopo 14 anni tra la prima e la seconda divisione tedesca, nel 2004 si accord\u00f2 con l'Eupen, nella seconda divisione belga. Vi rest\u00f2 per un anno e mezzo, per poi passare al calcio amatoriale."}
{"id": "1516511", "revid": "1573940", "url": "https://it.wikipedia.org/wiki?curid=1516511", "title": "Heterognatha chilensis", "text": "Heterognatha chilensis \u00e8 un ragno appartenente alla famiglia Araneidae.\n\u00c8 l'unica specie nota del genere Heterognatha.\nEtimologia.\nIl nome deriva dal greco ', \"h\u00e8teros\", cio\u00e8 \"altro, di diversa forma\", e dal greco ', \"gn\u00e0thos\", cio\u00e8 \"mascella, apparato masticatorio\", in quanto ha le \"maxillae\" (= mascelle) di forma diversa fra loro.\nDistribuzione.\nLa specie \u00e8 stata rinvenuta in alcune localit\u00e0 del Cile.\nTassonomia.\nDopo uno studio dell'aracnologo Archer del 1963 che aveva trasferito questo genere ad Araneus , un lavoro di Herbert Walter Levi (1991a) suggeriva che questi esemplari avessero varie affinit\u00e0 con i Mimetidae, ipotesi rifiutata da un successivo lavoro di Platnick e Shadab del 1993.\nProbabilmente \u00e8 in relazione stretta con Testudinaria , ma occorreranno ulteriori esami per confermarlo.\nDal 2005 non sono stati esaminati altri esemplari, n\u00e9 sono state descritte sottospecie al 2013."}
{"id": "1516512", "revid": "125009057", "url": "https://it.wikipedia.org/wiki?curid=1516512", "title": "Giovanni Kreglianovich Albinoni", "text": "Biografia.\nPoco si conosce sulla sua vita. Appartenente a una famiglia nobile di Zara, fu attivo soprattutto come scrittore e librettista a Venezia tra la fine del XVIII secolo e il primo decennio dell'Ottocento. Successivamente torn\u00f2 nella citt\u00e0 natale, dove si occup\u00f2 dell'apertura di numerose scuole e biblioteche. Tra i suoi i lavori si ricordano in particolare la tragedia \"Orazio\" prodotta nel 1797 e pubblicata nella citt\u00e0 lagunare nel 1800 (il suo lavoro pi\u00f9 noto e ispirato all\"Horace\" di Corneille) e la tragedia \"Manlio capitolino\" data alle stampe nel 1807. Tra i suoi libretti d'opera, tutti rappresentati per la prima volta al Teatro La Fenice di Venezia, si ricordano il dramma \"Il sacrifizio d'Epito\", musicato e messo in scena per la prima volta da Michele Carafa il 26 dicembre 1819, il dramma tragico \"Costantino\", messo in musica da Joseph Hartmann e allestito per la prima volta l'8 febbraio 1820, il melodramma \"Arminio, ossia l'eroe germano\", musicato da Stefano Pavesi e rappresentato il 10 febbraio 1821 e il melodramma tragico \"Andronico\", messo in musica da Saverio Mercadante e dato il 26 dicembre 1821. Tra gli altri suoi scritti spiccano le \"Memorie per la Storia della Dalmazia\" (1809).\nEgli era inoltre membro dell'Accademia dell'Arcadia sotto il nome di \"Dalmiro Tindario\".\nGiovanni Kreglianovich fu il maggiore pensatore ed esponente letterario della Dalmazia durante l'occupazione napoleonica; i suoi lavori, dopo la sua morte, caddero nell'oblio per poi essere rivalutati a partire dagli ultimi decenni del XX secolo."}
{"id": "1516516", "revid": "1714743", "url": "https://it.wikipedia.org/wiki?curid=1516516", "title": "Urraca S\u00e1nchez di Navarra", "text": "Origine.\nFiglia del re di Pamplona, Sancho I Garc\u00e9s e di Toda di Navarra, figlia di Aznar S\u00e1nchez, signore di Larraun, e di Onneca Fort\u00fanez, figlia del re di Navarra Fortunato Garc\u00e9s, della famiglia Arista. Fu la sorella del re di Navarra Garc\u00eda II S\u00e1nchez.\nBiografia.\nTra il 932 e il 934 Urraca, sia secondo il codice di Roda, sia secondo la \"Cronaca di Sampiro\", spos\u00f2 il re di Le\u00f3n, Ramiro II, figlio del re di Le\u00f3n, Ordo\u00f1o II e della sua prima moglie, Elvira Men\u00e9ndez (ca. 880- 922); Ramiro era al suo secondo matrimonio, ed aveva da poco ripudiato la sua prima moglie, Adosinda Guti\u00e9rrez.Comunque in un documento del 934, citata anche come Teresa Fiorenza di Navarra, Urraca risulta moglie di Ramiro in una donazione alla chiesa di Santiago.\nNel 951, rimasta vedova, poche settimane dopo che il marito aveva abdicato a favore del figlio di primo letto Ordo\u00f1o, si ritir\u00f2 a vita privata e mor\u00ec nello stesso anno (956) in cui suo figlio, Sancho il Grasso, sal\u00ec sul trono di Le\u00f3n, dopo la morte del fratellastro, Ordo\u00f1o III.\nFigli.\nUrraca a Ramiro diede due figli:"}
{"id": "1516517", "revid": "709565", "url": "https://it.wikipedia.org/wiki?curid=1516517", "title": "Kenneth Grahame", "text": "Autore di narrativa fantastica per ragazzi, fu apprezzato almeno altrettanto dagli adulti. La sua opera pi\u00f9 famosa \u00e8 \"Il vento tra i salici\", considerato un classico della letteratura per l'infanzia inglese. Un'altra sua opera, \"Il drago recalcitrante\", fu trasposta nel film nel 1941 \"Il drago riluttante\" dalla Disney, che traspose anche \"Il vento tra i salici\" in un mediometraggio poi confluito ne \"Le avventure di Ichabod e Mr. Toad\".\nBiografia.\nGrahame nacque a Edimburgo, in Scozia, ma nella sua infanzia, in seguito alla perdita dei genitori, and\u00f2 a vivere con la nonna sulle sponde del Tamigi nel sud dell'Inghilterra. Fu uno studente eccellente presso la St Edward\u2019s School, ad Oxford, e pur desideroso di proseguire gli studi presso l'Universit\u00e0 di Oxford, per motivi di ordine economico nel 1879 entr\u00f2 alla Banca d'Inghilterra fino al 1908. Nel 1909 Grahame si licenzi\u00f2 dalla carica di segretario della Banca d'Inghilterra. Si ritir\u00f2 in campagna dove, come i personaggi del suo romanzo, pass\u00f2 gran parte del suo tempo navigando sul fiume Tamigi.\nIl suo matrimonio con Elspeth Thomson non fu felice. Il loro unico figlio, Alastair, cieco da un occhio dalla nascita, durante la sua breve vita fu segnato da problemi di salute. Per lui Grahame compose i racconti poi perfezionati sotto forma di romanzo ne \"Il vento tra i salici\". Alastair si tolse la vita due giorni prima del suo ventesimo compleanno, gettandosi sotto un treno. Kenneth Grahame mor\u00ec a Pangbourne, nel Berkshire, nel 1932. Ora \u00e8 nel cimitero di Holywell, nell'Oxfordshire, vicino a quello di un altro scrittore, l'americano James Blish."}
{"id": "1516519", "revid": "21880", "url": "https://it.wikipedia.org/wiki?curid=1516519", "title": "Alalunga", "text": ""}
{"id": "1516523", "revid": "167080", "url": "https://it.wikipedia.org/wiki?curid=1516523", "title": "Servio Sulpicio Galba (legato di Cesare)", "text": ""}
{"id": "1516527", "revid": "287204", "url": "https://it.wikipedia.org/wiki?curid=1516527", "title": "Trattato di Luneville", "text": ""}
{"id": "1516529", "revid": "5585", "url": "https://it.wikipedia.org/wiki?curid=1516529", "title": "Sergio Tedesco", "text": "Biografia.\nL'infanzia.\nNasce a La Spezia nel 1928. Perde il padre a soli 9 anni e la madre gli consente di recarsi a Roma, mettendolo a pensione da una governante e consentendogli di cominciare a studiare canto. Prima dei 14 anni prende parte a cinque film, \"Il bazar delle idee\", \"La forza bruta\", \"Serata di gala\", \"Amore imperiale\", \"L'angelo bianco\" - diretti tra gli altri da Anton Giulio Bragaglia.\nNello stesso periodo comincia la sua attivit\u00e0 di doppiatore, prestando la sua voce a protagonisti bambini. Entra a far parte del \"Coro delle Voci Bianche\" del Teatro dell'Opera di Roma prendendo parte a prestigiose produzioni come Carmen, o interpretando ruoli solisti come il Pastorello nella Tosca.\nAlla fine della guerra, di ritorno a Roma si iscrive all'Istituto d'Arte e riprende la sua attivit\u00e0 artistica, lavorando per 5 anni all'EIAR nel Teatro Comico Musicale e al doppiaggio. A soli 17 anni, per interessamento di Beniamino Gigli, entra al Conservatorio di Santa Cecilia di Roma per studiare canto, ma a 19 anni lo lascia senza diplomarsi, avendo comunque ricevuto una solida preparazione vocale.\nLa giovinezza.\nNel 1946, dopo il diploma all'Istituto d'arte, Sergio Tedesco si iscrive alla facolt\u00e0 di Architettura, ma dar\u00e0 soltanto pochi esami. Esordisce come attore di prosa nel \"Come vi piace\" di William Shakespeare, per la regia di Luchino Visconti e le scene di Salvador Dal\u00ed. Nello stesso periodo affianca alla prosa e al doppiaggio una fitta attivit\u00e0 radiofonica, venendo scritturato per 5 anni al Teatro Comico Musicale della Rai. In quel periodo incontra in modo del tutto casuale quello che sar\u00e0 il suo maestro di canto, Armando Piervenanzi, e riprende gli studi di canto. Nel 1956 esordisce al Maggio Musicale Fiorentino, diretto in quel periodo dall'impresario Francesco Siciliani, nel ruolo di Arlecchino, nel melodramma \"Le Maschere\" di Pietro Mascagni, diretto da Gianandrea Gavazzeni con la regia di Anton Giulio Bragaglia.\nTedesco dunque diviene un buon tenore caratterista, e quest'ultima attivit\u00e0 \u00e8 forse la seconda a pari merito a quella di doppiatore. In seguito interpreter\u00e0 il personaggio di Arlecchino in tutte le opere nelle quali compare (\"Arlecchinata\" di Antonio Salieri, \"Pagliacci\" di Ruggero Leoncavallo, \"Le furie di Arlecchino\" di Lualdi, \"Arlecchino\" di Ferruccio Busoni). L'amicizia con Siciliani e la sua famiglia durer\u00e0 per tutta la vita e sar\u00e0 proprio costui a consigliargli di dedicarsi a un repertorio ben specifico di tenore caratterista, nell'ambito del quale sar\u00e0 protagonista di numerose prime assolute.\nLa maturit\u00e0.\nSergio Tedesco concluder\u00e0 la sua carriera lirica nel 1998 dopo 52 anni di successi ed aver cantato in tutti i pi\u00f9 importanti teatri italiani, europei e sudamericani, tra i quali, Comunale di Parma, Verdi di Reggio Emilia, Comunale di Firenze, Comunale di Bologna, Bregenz, Colonia, Op\u00e9ra di Parigi, Teatro Nazionale di San Paulo del Brasile e molti altri.\nDopo la fine del primo matrimonio si \u00e8 risposato con il soprano veneziano Daniela Mazzucato. Dopo il divorzio ha condiviso gli ultimi 17 anni con la traduttrice e scrittrice Simona Esposito, allieva e sua biografa, assieme alla quale si dedica ad una fitta attivit\u00e0 di docenza a titolo totalmente gratuito e alla beneficenza. Viveva a Ponte San Giovanni (Perugia) ed ha avuto due figli, Maurizio, produttore cinematografico e Paola, attrice di teatro e televisiva.\nLa sua carriera di doppiatore si conclude tre mesi prima della morte con il doppiaggio dell'ultima serie di \"American Dad\" in cui presta la voce al personaggio di Avery Bullock. Muore il 3 giugno 2012 all'et\u00e0 di 84 anni. Tutte le notizie relative alla vita artistica e privata di Sergio Tedesco vengono dagli appunti dal lui consegnati alla compagna per la redazione della sua biografia e dai numerosissimi articoli di giornale.\nRegia teatrale.\nSergio Tedesco ha curato la regia di opere tra le quali:\nDiscografia.\nNel corso della sua carriera Sergio Tedesco ha inciso per varie case discografiche. La sua discografia conta tra gli altri titoli:"}
{"id": "1516531", "revid": "62221", "url": "https://it.wikipedia.org/wiki?curid=1516531", "title": "Euentomata", "text": ""}
{"id": "1516532", "revid": "110157", "url": "https://it.wikipedia.org/wiki?curid=1516532", "title": "B\u00e2rsana", "text": "B\u00e2rsana (in ungherese \"Barc\u00e1nfalva\") \u00e8 un comune della Romania di 4.864 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 2 villaggi: B\u00e2rsana e N\u0103ne\u0219ti.\nSul territorio di B\u00e2rsana si trova una chiesa lignea dedicata a San Nicola (\"Sf\u00e2ntul Nicolae\"), che fa parte del complesso delle Chiese lignee del Maramure\u0219, patrimonio UNESCO."}
{"id": "1516534", "revid": "287204", "url": "https://it.wikipedia.org/wiki?curid=1516534", "title": "Barsana", "text": ""}
{"id": "1516535", "revid": "110157", "url": "https://it.wikipedia.org/wiki?curid=1516535", "title": "Lenka (nome)", "text": "Etimologia.\nCos\u00ec come i nomi Lena e Alena, si tratta di una forma ipocoristica tanto di Elena quanto di Maddalena; col tempo ha finito per diventare un nome a s\u00e9 stante.\nOnomastico.\nL'onomastico si pu\u00f2 festeggiare lo stesso giorno di Elena o Maddalena, cio\u00e8 generalmente il 18 agosto (Chiesa cattolica), 21 maggio (Chiese ortodosse e luterane) o 19 maggio (altre chiese luterane) in ricordo di sant'Elena in un caso, e il 22 luglio in ricordo di santa Maria Maddalena nell'altro."}
{"id": "1516536", "revid": "123946042", "url": "https://it.wikipedia.org/wiki?curid=1516536", "title": "Micha\u00eblla Krajicek", "text": "Biografia.\nHa iniziato a giocare a tennis all'et\u00e0 di tre anni seguendo le orme del fratello Richard Krajicek ed \u00e8 approdata tra i professionisti dopo il ritiro di lui.\nCarriera.\nJunior.\nA livello Juniores ottiene ottimi risultati, riesce a vincere tre titoli dello Slam su sei finali, il primo all'Open di Francia 2004 nel doppio assieme alla ceca Kate\u0159ina B\u00f6hmov\u00e1. Agli US Open dello stesso anno vince il titolo in singolare sconfiggendo Jessica Kirkland e il titolo di doppio assieme a Marina Erakovi\u0107.\nRaggiunge la testa della classifica nel settembre 2003 mentre nel doppio arriva fino all'ottava posizione.\nProfessionista.\nFa il suo esordio nel circuito WTA all'Ordina Open 2003 dove viene eliminata al primo turno da \u013dudmila Cervanov\u00e1.\nRaggiunge i primi risultati importanti nel 2005, a gennaio si qualifica per gli Australian Open e nel tabellone principale riesce a sconfiggere St\u00e9phanie Foretz Gacon prima di venire sconfitta da Patty Schnyder. Supera le qualificazione anche per il Roland Garros 2005 ma viene sconfitta al primo turno da Daniela Hantuchov\u00e1. Ad ottobre conquista il primo titolo in carriera, al Tashkent Open.\nInizia il 2006 vincendo il primo titolo stagionale, a Hobart, e durante la Hopman Cup \u00e8 diventata la prima tennista a richiedere l'utilizzo dell'Hawk-Eye in un match del circuito Wta. Agli Australian Open 2006 raggiunge il terzo turno prima di doversi ritirare contro Am\u00e9lie Mauresmo. Vince il terzo titolo in carriera all'Ordina Open sconfiggendo Dinara Safina per 6-3, 6-4.\nNel 2007 ottiene buoni risultati negli Slam, al Roland Garros raggiunge il terzo turno prima di venire eliminata da Serena Williams mentre al Torneo di Wimbledon arriva fino ai quarti di finale eliminando tra le altre anche la testa di serie numero 8, Anna \u010cakvetadze. Viene tuttavia eliminata in tre set dalla futura finalista Marion Bartoli.\nCon la Squadra olandese di Fed Cup ha giocato un totale di ventiquattro match con dodici vittorie."}
{"id": "1516537", "revid": "228587", "url": "https://it.wikipedia.org/wiki?curid=1516537", "title": "Lenka", "text": ""}
{"id": "1516542", "revid": "767487", "url": "https://it.wikipedia.org/wiki?curid=1516542", "title": "Bicaz (Maramure\u0219)", "text": "Bicaz \u00e8 un comune della Romania di 1.174 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: Bicaz, Ciuta, Corni."}
{"id": "1516548", "revid": "287204", "url": "https://it.wikipedia.org/wiki?curid=1516548", "title": "Andrea Venturi", "text": "Biografia.\nDopo il liceo artistico e l'Accademia di belle arti di Bologna, inizia la carriera professionale come grafico pubblicitario; successivamente avvia una collaborazione con lo studio di Bruno Bozzetto realizzando fondali per cartoni animati. Esordisce come fumettista nel 1989 realizzando storie brevi pubblicate sulla rivista \"Mostri\" della casa editrice ACME.\nNello stesso periodo entra nello staff di disegnatori di \"Dylan Dog\" della Sergio Bonelli Editore esordendovi nel n. 67 nell'aprile 1992 e realizzando altre tre storie per la serie regolare e una per un numero speciale; poi passa, sempre per lo stesso editore, nello staff della serie western di \"Tex\", esordendovi nella collana \"Almanacco del West\" nel \"1996\". Nello stesso anno viene incaricato di realizzare le copertine di una nuova serie western della Bonelli, \"Magico Vento\", realizzandole fino al n. 31. Intanto esordisce nella serie regolare di Tex nel 1998, con il n. 451 divenendone uno dei disegnatori regolari.\nVita privata.\n\u00c8 sposato con la fumettista giapponese Keiko Ichiguchi."}
{"id": "1516555", "revid": "120640669", "url": "https://it.wikipedia.org/wiki?curid=1516555", "title": "Rinaldo Alessandrini", "text": "Biografia.\nInizia lo studio del pianoforte all'et\u00e0 di quattordici anni senza conseguire alcun diploma e contemporaneamente si impiega a cantare in un coro. A diciotto anni scopre il clavicembalo e decide di dedicarsi completamente a questo strumento da autodidatta. Incontra quindi Ton Koopman, presso il Conservatorio \"Sweelinck\" a Amsterdam e ne riceve da parte alcuni preziosi consigli e stimoli, iniziando contemporaneamente una serrata attivit\u00e0 concertistica. \nFonda nel 1984 il gruppo vocale-strumentale Concerto Italiano, dedicandosi via via alla musica madrigalistica e in seguito a quello strumentale e orchestrale. Il complesso \u00e8 specializzato nell'esecuzione della musica che va da XV al XVIII secolo. Negli ultimi anni si \u00e8 dedicato alla direzione d'orchestra, privilegiando il repertorio di fine settecento e inizio ottocento, consolidando alcune collaborazioni continuative con il Teatro dell'Opera di Oslo, la Filarmonica Toscanini, l'orchestra del Capitole di Toulouse, e dirigendo alcune tra le migliori orchestre con strumenti d'epoca in Europa e negli USA. Alcune registrazioni di Concerto Italiano sono state indicate come versioni di riferimento dalla critica internazionale (\"Le quattro stagioni\" di A. Vivaldi e i \"Concerti brandeburghesi\" di J. S. Bach).\nNel 2003 dirige i \"Vespri solenni per la festa dell'Assunzione\" di Antonio Vivaldi con Gemma Bertagnolli, Roberta Invernizzi e Sara Mingardo nella Chiesa della Santissima Annunziata (Siena).\nTra gli anni 2009 e 2015 ha realizzato la trilogia monteverdiana presso il Teatro alla Scala con Robert Wilson (regista). \nHa edito per Barenreiter le partiture dell\"'Orfeo\" e del \"Ritorno d'Ulisse in patria\" di Claudio Monteverdi.\nNel 2013 dirige Euridice (Caccini) a Innsbruck ed Orfeo ed Euridice (Gluck) a Oslo.\nNel 2014 dirige L'incoronazione di Poppea all'Op\u00e9ra national de Paris. \nNel 2015 dirige L'incoronazione di Poppea presso il Teatro alla Scala di Milano, il Don Giovanni (opera) presso l'opera di Bergen, il \"Giulio Cesare\", presso l'opera di Toulon, La finta semplice di Mozart con l'orchestra della Radio di Monaco di Baviera, l'\"Isola disabitata\" di Jommelli presso il Teatro San Carlo di Napoli, l'\"Orlando (opera)\" presso la Welsh National Opera.\nDiscografia.\nRinaldo Alessandrini ha realizzato molte incisioni discografiche, sia come cembalista sua in qualit\u00e0 di direttore del gruppo Concerto Italiano."}
{"id": "1516557", "revid": "767487", "url": "https://it.wikipedia.org/wiki?curid=1516557", "title": "Bistra (Maramure\u0219)", "text": "Bistra (in ungherese \"Petrovabisztra\", in ucraino \"\u0411\u0438\u0441\u0442\u0440\u0438\u0439/Bystryi\") \u00e8 un comune della Romania di 4.269 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: Bistra, Crasna Vi\u0219eului, Valea Vi\u0219eului.\nBistra \u00e8 ubicato a ridosso del confine con l'Ucraina. La popolazione di etnia ucraina rappresenta circa il 90% del totale e il comune \u00e8 ufficialmente bilingue, con entrambe le lingue insegnate nelle scuole e utilizzate per gli atti ufficiali."}
{"id": "1516558", "revid": "26601", "url": "https://it.wikipedia.org/wiki?curid=1516558", "title": "Provincia di Ascoli", "text": ""}
{"id": "1516559", "revid": "729019", "url": "https://it.wikipedia.org/wiki?curid=1516559", "title": "Junkers W 33", "text": "Lo Junkers W 33, in seguito indicato come Junkers Ju 33, fu un aereo di linea e da trasporto monomotore ad ala bassa e fusoliera interamente metallica, progettato dall'azienda aeronautica tedesca Junkers Flugzeugwerke e prodotto dal 1926. Oltre che dalla ditta tedesca, fu costruito su licenza anche in Svezia dalla AB Flygindustri.\nStoria del progetto.\nTra le conseguenze della sconfitta dell'Impero tedesco nella prima guerra mondiale ci furono le pesanti ripercussioni su tutta l'industria aeronautica tedesca imposte dalle clausole del Trattato di Versailles. Per riuscire ad arginare le restrizioni imposte dalle clausole di resa, le aziende tedesche si videro costrette a realizzare i propri velivoli fuori dal territorio nazionale. Per questo motivo la Junkers scelse di collaborare con l'Unione Sovietica costruendo nel 1922 una fabbrica a Fili (in cirillico: \u0424\u0438\u043b\u0438), una cittadina nei dintorni di Mosca per la produzione di aerei. Inoltre la svedese AB Flygindustri ottenne nel 1925 il permesso di poter produrre su licenza alcuni modelli progettati dalla ditta tedesca. A Dessau, sede della ditta tedesca, venivano realizzate alcune grandi parti dei modelli, alle volte modificate per uso militare, che poi venivano inviate alle due fabbriche estere per l'assemblaggio del velivolo completo.\nIl progetto del prototipo, designato W 33, fu affidato al progettista Hermann Pohlmann; costruito nel 1926 come aereo passeggeri ricalcava le soluzioni tecniche introdotte da Hugo Junkers, ovvero la fusoliera interamente metallica costruita in duralluminio, una lega di alluminio, con il rivestimento in lamiera ondulata che contraddistinse tutta la produzione iniziale Junkers. Dotato del sei cilindri in linea Junkers L5, era un ulteriore sviluppo dell'F 13 in grado di trasportare un pesante carico.\nIl volo inaugurale ebbe luogo in Germania il 7 giugno 1926 e il primo W 33 di serie usc\u00ec dalle linee di montaggio svedesi nel maggio del 1930. Due mesi pi\u00f9 tardi ne fu consegnato uno alla giapponese Mitsubishi.\nA fine produzione i progetti dello Junkers W 33 furono ceduti definitivamente alla AB Flygindustri che continu\u00f2 a produrlo con la denominazione di Trp 2.\nImpiego operativo.\nPrimati.\nNel 1932 questo modello \u00e8 stato utilizzato per tentare una trasvolata dell'oceano Pacifico, dal Giappone agli Stati Uniti d'America, ma il tentativo fall\u00ec e, anche se le ricerche si protrassero per pi\u00f9 di sei mesi, non si riusc\u00ec mai a trovare traccia n\u00e9 dell'aereo n\u00e9 dell'equipaggio.\nVi fu un altro tentativo di stabilire un primato effettuato con un W 33, immatricolato D-1167 e soprannominato \"Bremen\", questa volta andato a buon fine quando, nell'aprile 1928, Hermann K\u00f6hl insieme a James Fitzmaurice e Gunther von H\u00fcnfeld furono i primi a varcare l'oceano Atlantico dall'Europa con destinazione gli Stati Uniti d'America."}
{"id": "1516563", "revid": "767487", "url": "https://it.wikipedia.org/wiki?curid=1516563", "title": "Giuseppe Maria Boschi", "text": "Biografia.\nCelebre basso-baritono haendeliano, canta fin da piccolo tra i \"pueri cantores\" della Cattedrale di S. Marco a Venezia. A partire dal 1706, si esibisce, sempre a Venezia ai Teatri San Cassiano e San Giovanni Crisostomo, in opere degli italiani Gasparini, Lotti e Caldara. Nel dicembre 1706 canta nella prima assoluta di \"Flavio Anicio Olibrio\" di Francesco Gasparini al Teatro San Cassiano con Francesca Vanini e Domenico Cecchi.\nNel 1709 ha il suo primo incontro con Haendel, nell'opera \"Aci, Galatea e Polifemo\", interpretando \"Polifemo\" e poi \"Pallante\" nel successo della prima assoluta dell'opera Agrippina (H\u00e4ndel). \nQuindi segu\u00ec il compositore a Londra, dove divenne il primo basso al nuovo Her Majesty's Theatre; debutt\u00f2 con l'opera \"Hydaspes\" di Francesco Mancini (compositore) nel 1710 e l'anno successivo sar\u00e0 \"Argante\" nello stupendo capolavoro di Haendel \"Rinaldo\", nella sua prima esecuzione assoluta.\nSuccessivamente sar\u00e0 ancora a Venezia, a Dresda con la prima assoluta di \"Teofane\" di Antonio Lotti con Margherita Durastanti, Vittoria Tesi e Francesco Bernardi per le nozze di Augusto III di Polonia con Maria Giuseppa d'Austria e torner\u00e0 a Londra per eseguire tantissimi ruoli di primo basso nelle opere di Haendel in prima esecuzione assoluta: \"Radamisto\" nel 1720, \"Floridante\" nel 1721, Emireno in \"Ottone Re di Germania\" con Francesca Cuzzoni e Gaetano Berenstadt nel 1723, Lotario nel Flavio (opera) nel 1723, Achilla in Giulio Cesare (Haendel) e Leone nel \"Tamerlano\" nel 1724, Garibaldo nella Rodelinda (opera) nel 1725, Ernando nello \"Scipione\" con Luigi Antinori nel 1726, Clito in Alessandro (opera) con Faustina Bordoni nel 1726, Ercole in Admeto (H\u00e4ndel) ed Isacio in \"Riccardo Primo, Re d'Inghilterra\" nel 1727 e Cosroe nel Siroe ed Araspe nel Tolomeo (opera) nel 1728.\nSempre a Londra nel 1724 canta nella prima assoluta di \"Vespasiano\" di Attilio Ariosti e nel 1727 di \"Astianatte\" di Giovanni Bononcini.\nAl Teatro San Giovanni Grisostomo di Venezia canta nelle prime assolute nel novembre 1728 di \"Ezio\" di Nicola Porpora con Domenico Gizzi e Nicol\u00f2 Grimaldi e in dicembre il protagonista di \"Catone in Utica\" di Leonardo Leo con Farinelli.\nIl 26 dicembre 1729 esegue al Teatro S. Giovanni Crisostomo la prima assoluta dell'opera \"Semiramide riconosciuta\" di N. Porpora, nel ruolo di \"Ircano\", che vede la partecipazione del celebre castrato Carlo Broschi \"Farinelli\" nel ruolo di \"Mirteo\", e Nicol\u00f2 Grimaldi \"Nicolini\" e il contraltista Domenico Gizzi. Torna definitivamente a Venezia, dove sposa il contralto Francesca Vanini.\n\u00c8 stato uno dei cantanti pi\u00f9 celebri e virtuosi del suo tempo ed \u00e8 da considerarsi il primo importante esempio di basso-baritono della storia della Lirica. La sua vocalit\u00e0 infatti era di eccezionale estensione, e gli permetteva di affrontare vocalit\u00e0 diverse, con voce brunita e bel timbro, si ben adattava ai ruoli drammatici, specie delle opere serie di Haendel. In termini moderni lo si sarebbe forse assimilato piuttosto ad un baritono, ma nel suo tempo, non essendo questa definizione ancora di uso comune, era considerato un basso di eccezionale qualit\u00e0."}
{"id": "1516565", "revid": "3115", "url": "https://it.wikipedia.org/wiki?curid=1516565", "title": "Lenka (Slovacchia)", "text": "Lenka (in ungherese: \"Saj\u00f3lenke\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica."}
{"id": "1516566", "revid": "287204", "url": "https://it.wikipedia.org/wiki?curid=1516566", "title": "Gervaso", "text": ""}
{"id": "1516568", "revid": "767487", "url": "https://it.wikipedia.org/wiki?curid=1516568", "title": "Bocicoiu Mare", "text": "Bocicoiu Mare (in ungherese \"Nagybocsk\u00f3\". in tedesco \"Gross-Botschko\", in ucraino \"\u0412\u0435\u043b\u0438\u043a\u0438\u0439 \u0411\u0438\u0447\u043a\u0456\u0432\") \u00e8 un comune della Romania di 4.461 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 4 villaggi: Bocicoiu Mare, Cr\u0103ciune\u0219ti, Lunca la Tisa, Tisa.\nLa popolazione \u00e8 composta per il 60% circa da ucraini, per il 30% circa da romeni e per il 7-8% da ungheresi."}
{"id": "1516571", "revid": "125640095", "url": "https://it.wikipedia.org/wiki?curid=1516571", "title": "Fasci di Azione Rivoluzionaria", "text": "I Fasci di Azione Rivoluzionaria, o FAR, furono un movimento politico neofascista fondato ufficialmente nell'autunno del 1946 (ma attivo gi\u00e0 dal 1945) e sciolto nel 1947; il nome, erroneamente attribuito al gruppo di \"Legione Nera\" dagli inquirenti, ritorn\u00f2 nei primi anni cinquanta. I FAR svolsero le proprie azioni dimostrative principalmente nelle citt\u00e0 di Roma e Milano.\nStoria.\nI FAR furono un'organizzazione costituita da diversi gruppi neofascisti, prevalentemente giovani reduci della Repubblica Sociale Italiana, alla quale si affiancava una struttura paramilitare (l'\"Esercito clandestino anticomunista\", poi trasformatosi in \"Esercito nazionale anticomunista\") che si rese responsabile di alcuni attentati dimostrativi nella seconda met\u00e0 degli anni quaranta. Fondatore dei FAR fu Pino Romualdi, con l'intento di far confluire in un'unica organizzazione i molti gruppi che stavano nascendo in molte parti d'Italia. Dirigenti furono Cesco Giulio Baghino, Clemente Graziani, Franco Petronio, Roberto Mieville.\nL'iniziale filosofia di fondazione era di continuare la guerra sotto forma di lotta partigiana antiamericana. Gli organi preposti alla diffusione del loro pensiero e della loro propaganda furono i fogli \"Rivoluzione\", \"Credere\" e \"Mussolini\", a cui si affiancarono, anche se in maniera non ufficiale, le pubblicazioni \"Imperium\" e \"La sfida\", che trattavano temi maggiormente legati alla tradizione, alla cultura e alla mistica fascista.\nL'organizzazione era dotata di una vera e propria struttura partitica, il direttorio, e l'ammissione al gruppo avveniva tramite giuramento durante una cerimonia. L'atto di costituzione dei FAR stabiliva che potevano far parte dei Fasci:\nAl momento del giuramento, che avveniva di fronte a un tavolo ricoperto dal tricolore con l'effigie di Benito Mussolini e un pugnale da legionario posti sul colore bianco della bandiera, chi intendeva aderire doveva assumere un nome di battaglia, generalmente quello di un caduto. La prima azione dimostrativa avvenne a Roma la sera del 27 ottobre 1946: un gruppo di fascisti si arrampic\u00f2 sulla torre delle Milizie, in via 4 novembre, e v'iss\u00f2 un gagliardetto nero.\nL'azione pi\u00f9 spettacolare compiuta dai FAR avvenne nel primo anniversario della morte del Duce, il 28 aprile 1946. Venne officiata una messa di suffragio nella chiesa dei Sette santi fondatori a Roma. La notte del 30 aprile, un commando armato con pistole e bombe a mano fece irruzione nella stazione radio di Roma III a monte Mario e, imbavagliati i due tecnici, colleg\u00f2 a un grammofono il cavo di trasmissione con la canzone \"Giovinezza\". Nella stessa notte vennero lanciate due bombe davanti alla sede del Partito Comunista Italiano, e poi ancora una davanti alla sede del quotidiano socialista \"Avanti!\".\nL'ultima azione rivendicata fu del 12 giugno 1947, a Milano: i FAR piazzarono un barattolo di gelatina esplosiva davanti alla federazione del PCI. I FAR si sciolsero, a causa di una scissione interna, nel luglio del 1947.\nI nuovi FAR o \"Legione nera\".\nDopo un periodo di silenzio la sigla FAR fu riesumata intorno ai primi anni cinquanta a opera di alcuni appartenenti alla corrente cosiddetta \"pagana\" e \"germanica\" della prima organizzazione. Tra gli altri: Pino Rauti, Clemente Graziani, Fausto Gianfranceschi, Enzo Erra, Franco Petronio, Cesare Pozzo (politico), Mario Gionfrida, Nino Capotondi, Franco Dragoni, Alberto Ribacchi. Molti di loro furono anche esponenti del MSI e parlamentari della Repubblica.\nLa prima azione della nuova formazione fu del 12 marzo 1951 a Roma: Clemente Graziani deposit\u00f2 una bomba al Ministero degli Esteri, mentre Franco Dragoni lanci\u00f2 un ordigno contro l'ambasciata statunitense. Il 24 maggio 1951 scattarono numerosi arresti: Pino Rauti, Fausto Gianfranceschi, Clemente Graziani, Franco Petronio, Franco Dragoni e Flaminio Capotondi. Tra gli arrestati anche il filosofo Julius Evola, considerato l'ispiratore del gruppo. Il processo si concluse il 20 novembre 1951: Clemente Graziani, Fausto Gianfranceschi e Franco Dragoni furono condannati a un anno e undici mesi, altri dieci imputati a pene minori. Tutti gli altri vennero assolti: tra loro Evola, Rauti ed Erra. Con la fine del processo si concluse definitivamente anche la storia della sigla FAR."}
{"id": "1516587", "revid": "697352", "url": "https://it.wikipedia.org/wiki?curid=1516587", "title": "Ainsi soit je...", "text": "Ainsi soit je... \u00e8 il secondo album di inediti della cantante pop francese Myl\u00e8ne Farmer, pubblicato nel 1988 dall'etichetta discografica Polydor.\nL'album \u00e8 composto da dieci tracce, sette delle quali scritte dalla stessa Myl\u00e8ne Farmer insieme a Laurent Boutonnat, che ne ha anche curato la produzione. Le restanti tre tracce sono una poesia di Charles Baudelaire, riadattata come brano musicale, una cover del brano \"D\u00e9shabillez-moi\" di Juliette Gr\u00e9co e un brano strumentale, \"The Farmer's Conclusion\".\nPromozione e successo.\nPer la promozione, dal disco sono stati estratti diversi singoli, primo fra tutti il brano \"Sans contrefa\u00e7on\", che ha anticipato l'uscita dell'album. Come secondo singolo \u00e8 stata pubblicata la ballata che ha dato il titolo all'intero disco, \"Ainsi soit je...\", mentre come terzo singolo \u00e8 stato scelto \"Pourvu qu'elles soient douces\", pubblicato nel dicembre 1988, che ha mantenuto la vetta della classifica francese dei singoli per cinque settimane. Quarto e ultimo singolo tratto da questo album, \"Sans logique\", \u00e8 stato pubblicato nei primi mesi del 1989, in concomitanza con il tour promozionale del disco.\nL'album ha riscosso un buon successo in Francia, raggiungendo la vetta della classifica degli album diverse settimane dopo la pubblicazione, vendendo oltre un milione e ottocentomila copie e venendo certificato disco di diamante. In Svizzera, l'album \u00e8 stato certificato disco d'oro."}
{"id": "1516593", "revid": "290351", "url": "https://it.wikipedia.org/wiki?curid=1516593", "title": "Pasquale Frisenda", "text": "Biografia.\nNel 1985 inizia a frequentare la Scuola di Fumetto e Illustrazione del Castello Sforzesco di Milano, e in quegli anni stabilisce un saltuario contatto con lo Studio Comix di Carlo Ambrosini e Giampiero Casertano. Nel 1988 inizia a collaborare con la rivista \"Cyborg\", rivista per cui il disegnatore realizza diverse illustrazioni e la sua prima storia a fumetti: \"Tenebra\", su testi di Michele Masiero.\nIl grande salto avviene nel 1990 quando entra nel team di disegnatori della seconda serie di \"Ken Parker\" lavorando al \"Ken Parker Magazine\" edito dalla Parker Editore. Successivamente la testata viene assorbita dalla Sergio Bonelli Editore, casa editrice per cui Frisenda realizza il primo speciale di Ken Parker, intitolato \"I condannati\", storia che per anni indica l'ultima destinazione nota nella saga del personaggio creato da Giancarlo Berardi e Ivo Milazzo.\nNel 1996 Frisenda approda ai disegni della serie di \"Magico Vento.\" Il suo esordio sulla serie \u00e8 datato ottobre 1997: la storia s'intitola \"La bestia\" ed \u00e8 scritta da Gianfranco Manfredi, creatore del personaggio. Per \"Magico Vento\" Frisenda disegna alcune storie particolarmente apprezzate dai lettori, come \"Windigo\", \"La mano sinistra del diavolo\" e \"Il Mostro di Hogan\". A partire dal numero 32 (\"L'incendio di Chicago\", febbraio 2000) raccoglie anche il testimone di Andrea Venturi come copertinista, impegno che svolge fino al numero 75 (\"Torce umane\", settembre 2003). Per \"Magico Vento\", Frisenda realizzer\u00e0 in tutto 14 albi.\nConclusasi l'esperienza su \"Magico Vento\", la Sergio Bonelli Editore assegna a Frisenda l'incarico di realizzare il \"Texone\" del 2009 (il n. 23, intitolato \"Patagonia\"), la sua prima opera per \"Tex\", il celebre fumetto della casa editrice milanese, su una sceneggiatura di Mauro Boselli, mentre la sua prima storia sulla serie inedita mensile esce nel 2013, intitolata \"Il segreto del Giudice Bean\" su testi ancora una volta di Boselli. Sempre per la serie di Tex, Frisenda realizza nel 2016 una breve storia intitolata \"Sparate sul pianista\" pubblicata sul \"Color Tex\" n. 12. Nel 2015 \"Patagonia\" viene scelta come storia per inaugurare in Portogallo la collana dedicata a Tex edita dalla casa editrice Polvo.\nNel 2010 realizza una breve storia per la collana \"Dylan Dog Color Fest\", intitolata \"Il Grido muto\", su testi di Luigi Mignacco.\nNel 2012 il disegnatore milanese collabora al progetto \"150\u00b0 - Storie d'Italia,\" dedicato ai 150 anni dell'Unit\u00e0 d'Italia, e precisamente con l'episodio n. 4, intitolato \"Il postino\", ambientato a Firenze nel 1945 durante il ritiro dei nazisti dalla citt\u00e0. Le storie, sei in tutto, sono state raccolte in due volumi editi dalla San Paolo in collaborazione con il MUF, il Museo del Fumetto e dell'Immagine di Lucca.\nSempre nel 2012 Frisenda realizza una serie di illustrazioni per \"Malacarn\", un CD del gruppo musicale dei Uaragniaun, che ha come tema portante i racconti e i canti dei briganti che si sono mossi nel centro e nel sud dell'Italia negli ultimi anni del 1800.\nNel 2013, durante l'edizione di Lucca Comics &amp; Games, al MUF gli viene dedicata una delle tre mostre pensate per celebrare alcuni maestri del fumetto western italiano, e per l'occasione Frisenda disegna 7 illustrazioni inedite che vengono poi racchiuse nel portfolio \"Il West di Pasquale Frisenda\", insieme ad una carrellata di altre immagini dell'autore.\nNel 2016 esordisce sulla collana della Sergio Bonelli Editore \"Le Storie\", precisamente nel n.47 con la storia intitolata \"Sangue e ghiaccio\".\nNel 2017 Frisenda \u00e8 impegnato nella realizzazione di alcuni episodi di \"Deadwood Dick\", la miniserie a fumetti edita dalla Sergio Bonelli Editore e tratta dai racconti di Joe Lansdale che fa il suo esordio nelle edicole nel 2018.\nNel 2018 e 2019 il disegnatore si dedica invece alla realizzazione di due volumi di genere fantascientifico intitolati \"Peaux Epaisses\" per la casa editrice francese Humano\u00efdes Associ\u00e9s, previsti in uscita nel 2020 e nel 2021.\nNell'edizione 2019 di Lucca Comics &amp; Games viene annunciato dalla Sergio Bonelli Editore il suo coinvolgimento nella trasposizione a fumetti di uno dei maggiori romanzi della letteratura italiana, \"Il deserto dei Tartari\" di Dino Buzzati.\nFrisenda \u00e8 stato insignito di diversi premi fumettistici, tra cui il Premio INCA per la Miglior copertina nel 2000, il Premio \"Fumo di china\" nelle categorie miglior disegnatore realistico e miglior copertinista nel 2001, il Premio Milano Cartoomics nella categoria miglior disegnatore nel 2001, il Premio INCA come miglior copertinista nel 2001, il Premio \"Fumo di china\" come miglior disegnatore realistico nel 2004, il Gran Guinigi nel 2009 in qualit\u00e0 di miglior disegnatore dell'anno grazie al suo lavoro svolto sul texone intitolato \"Patagonia\", un volume che riceve nel 2010 anche una menzione speciale ai premi Micheluzzi del Napoli Comicon e il Premio Ayaaaak a Milano Cartoomics nella categoria Miglior storia del 2009."}
{"id": "1516594", "revid": "125552895", "url": "https://it.wikipedia.org/wiki?curid=1516594", "title": "Jack La Cayenne", "text": "Biografia.\nBallerino e showman, agli inizi della carriera si esibiva insieme ad Adriano Celentano, col nome d'arte di \"Torquato il Molleggiato\", e lo stesso Celentano s'ispir\u00f2 a lui per le sue celebri mosse e per lo stesso soprannome di \"molleggiato\". Lanciato dal programma televisivo \"Primo applauso\", divenne subito noto al grande pubblico.\nNel 1958 spos\u00f2 Vanna Revelli (campionessa italiana di rock and roll), conosciuta con nome d'arte \"Gelsomina\", e insieme formarono un numero di variet\u00e0 internazionale comico di ballo e canto \"Jack La Cayenne &amp; Gelsomina\". Parteciparono ai primi \"tour\" di Adriano Celentano e i Ribelli dal 1957 al 1961. In seguito appaiono in club, teatri e spettacoli televisivi in Europa e negli Stati Uniti. A Broadway appaiono al Latin Quarter Music Hall, poi partecipano al famoso variet\u00e0 televisivo \"The Ed Sullivan Show\" per la CBS. Nel 1966 la coppia si divide: Gelsomina canta con il gruppo inglese Top 3, successivamente negli anni '70 incide dischi in Grecia con la RCA e Polydor. Jack inizia la sua carriera di solista come ballerino e attore in cinema e televisione. Nel 1976 la coppia si riunisce brevemente per partecipare allo spettacolo televisivo della RAI \"Punto e basta\" con Gino Bramieri e Sylvie Vartan.\nNel 1978, per le sue esibizioni durante la trasmissione \"Non stop\", riacquist\u00f2 notoriet\u00e0: tra i suoi numeri pi\u00f9 fortunati, quello in cui riusciva a mettere in bocca un'intera tazzina da caff\u00e8.\nLa Cayenne partecip\u00f2 in seguito a diversi altri variet\u00e0 di prima serata della RAI, fra i quali \"Gran Canal\" di Corrado.\nNel giugno 2016 \u00e8 stato ospite del programma \"Techetechet\u00e8\", in cui proponeva un proprio \"sketch\" televisivo degli anni '50 e un filmato di Dario Fo in \"Mistero buffo\".\nFilmografia.\nTelevisione.\nPrese parte anche a due edizioni della rubrica pubblicitaria televisiva di RAI1 \" Carosello\": nel 1976 pubblicizzando i succhi di frutta Appia Drinkpack, per la Appia, e nel periodo 1969-1975 per la Crema Belpaese, lo yogurt Certosino e Galbi-dessert, della Galbani, con Johnny Dorelli, Daniele Vargas, Leo Gavero e Dalila Di Lazzaro."}
{"id": "1516601", "revid": "1714743", "url": "https://it.wikipedia.org/wiki?curid=1516601", "title": "Onneca S\u00e1nchez di Navarra", "text": "Origine.\nFiglia del re di Pamplona, Sancho I Garc\u00e9s e di Toda di Navarra, figlia di Aznar S\u00e1nchez, signore di Larraun, e di Onneca Fort\u00fanez, figlia del re di Navarra Fortunato Garc\u00e9s, della famiglia Arista. Fu la sorella del re di Navarra Garc\u00eda II S\u00e1nchez.\nBiografia.\nNel 923 Onneca, secondo il codice di Roda, spos\u00f2 l'erede al trono del Le\u00f3n Alfonso Ord\u00f3\u00f1ez, che, nel 924, alla morte del padre (re di Le\u00f3n e di Galizia), Ordo\u00f1o II fu spodestato, assieme ai fratelli Sancho Ord\u00f3\u00f1ez e Ramiro Ord\u00f3\u00f1ez, dallo zio, Fruela II, re delle Asturie, che riunific\u00f2 tutto il regno.\nNel 925, alla morte dello zio Fruela II, sul trono unificato di Le\u00f3n gli successe il figlio Alfonso Froilaz; il marito di Onneca, Alfonso Ord\u00f3\u00f1ez, appoggiato dai fratelli, avanz\u00f2 delle pretese in quanto legittimo erede di Ordo\u00f1o II, e con l'aiuto del suocero Sancho I Garc\u00e9s di Navarra sconfisse Alfonso Froilaz, che si ritir\u00f2 in Galizia, dove si attribu\u00ec il titolo di re.&lt;br&gt;Allora, mentre i fratelli, in Galizia, continuavano la lotta contro Alfonso Froilaz, Alfonso, nello stesso anno, fu riconosciuto re di Le\u00f3n (assumendo l'ordinale IV, cio\u00e8 non considerando legittimo il suo predecessore) e finalmente Onneca divenne regina del Le\u00f3n.\nIl 15 maggio 930, Onneca intervenne con il marito a una donazione al vescovo Cixila e al monastero di San Cosma di Abell\u00e1n.\nIl mese dopo, Onneca mor\u00ec ed Alfonso, che era molto religioso, (era molto devoto a Santiago), a seguito della perdita della moglie, cominci\u00f2 a prendere in considerazione l'idea di farsi monaco; cosa che realizz\u00f2 nell'agosto del 931, pregiudicando cos\u00ec la successione al trono del figlio Ordo\u00f1o. Infatti comunic\u00f2 al fratello Ramiro la sua decisione di abdicare, e lo convoc\u00f2 a Zamora, dove, in una cerimonia celebrata davanti ai nobili, indoss\u00f2 l'abito da monaco, consegn\u00f2 al fratello il regno, nuovamente unificato, ed entr\u00f2 nel monastero di Sahag\u00fan.\nFigli.\nOnneca ed Alfonso ebbero due figli:"}
{"id": "1516605", "revid": "733922", "url": "https://it.wikipedia.org/wiki?curid=1516605", "title": "Terre Selvagge (Terra di Mezzo)", "text": "Le Terre Selvagge (o Rhovanion in Sindarin) sono un grande territorio a nord-est della Terra di Mezzo, mondo fantasy creato dallo scrittore J. R. R. Tolkien.\nGeografia.\nLe Terre Selvagge sono ben distaccate dal resto della Terra di Mezzo: infatti a nord sono separate dal Deserto Settentrionale dalle Montagne Grigie, a ovest dal Grande Fiume (Anduin) e a sud sono scisse da Mordor dai Monti Cenere (Ered Lithui); soltanto tra esse e Rh\u00fbn non vi sono evidenti ostacoli geografici.\nGran parte delle Terre Selvagge sono ricoperte dal pi\u00f9 grande polmone della Terra di Mezzo: Bosco Atro, ove regnano gli elfi guidati da Thranduil.\nA nord, oltre il fiume Celduin (o Flutti) il bosco \u00e8 abitato dai nani.\nA sud si erge il picco di Dol Guldur, ove Sauron si rifugi\u00f2 con le sue truppe e vi rest\u00f2 per quasi un'Era.\nA sud di Bosco Atro dominano delle steppe desolate note come Terre Brune.\nNelle Terre Selvagge abitano molte razze: gli Elfi che vivono del Bosco Atro (Sindar e Nandor), i Nani che dimorano nella Montagna Solitaria o Erebor, Uomini (i boscaioli e i Beorniani nei pressi delle Montagne Nebbiose e gli uomini della Valle a Dale e sul Lago Lungo). Sulle Montagne Grigie inoltre gli Orchi dimorarono per molto tempo, probabilmente fino ai primi anni della Quarta Era, insieme ad alcuni draghi.\nStoria.\nIl Reame del Rhovanion \u00e8 abitato dagli Uomini.\nFu fondato prima dell'anno 490 della Terza Era da un gruppo di uomini capitanati dal cosiddetto \"Principe del Rhovanion\". Venne cos\u00ec definito Rhovanion la regione ad est del Bosco Atro e a sud di Dale e della Citt\u00e0 del Lago. \u00c8 possibile che Dale e la Citt\u00e0 del Lago stesse facessero parte del Rhovanion prima della fondazione di Erebor da parte dei Nani di Thr\u00e1in I il Vecchio, fuggito da Moria dopo l'avvento del Balrog.\nIl Rhovanion combatt\u00e9 a fianco di Gondor contro gli Esterling di Rh\u00fbn, e, alla sconfitta di questi da parte dell'allora Re di Gondor Turambar approssimativamente nell'anno 550, il Rhovanion divenne ufficialmente un alleato di Gondor.\nDurante l'anno 1248 R\u00f3mendacil II di Gondor chiese l'intervento del regno alleato durante una nuova guerra contro gli Esterling insediati lungo la costa del Mare di Rh\u00fbn. Al termine di questo ennesimo conflitto, Gondor assicur\u00f2 nuovi territori al Reame del Rhovanion che raggiunse la sua massima espansione occupando tutta l'area ora denominata Terre Selvagge.\nIl Re del Rhovanion all'epoca era Vidugavia, e il Principe Valacar di Gondor prestava servizio come capitano del suo esercito. Vidumavi, figlia di Vidugavia spos\u00f2 Valacar, e il loro figlio Vinitharya divenne poi Re Eldacar di Gondor nel 1432. Il Regno di Eldacar fu segnato dalla guerra civile che venne chiamata Lotta delle Stirpi nel 1437.\nNel 1636 la Grande Pestilenza colp\u00ec pesantemente il Reame del Rhovanion, uccidendo pi\u00f9 di met\u00e0 della popolazione. Questo indebol\u00ec fortemente il regno tanto che nel 1851 gli Esterling lo invasero e lo occuparono per 43 anni. Nel 1899 il Rhovanion si rivolt\u00f2 contro l'usurpatore e, anche grazie all'aiuto dell'alleato Gondor che attaccava da Ovest, riusc\u00ec a rendersi nuovamente indipendente, ma a costo di migliaia di vite. A questo punto molti sopravvissuti alla pestilenza ed alla guerra migrarono a sud verso Gondor o, dopo la fondazione di Erebor nel 1999, a nord, in direzione di Dale e della Citt\u00e0 del Lago.\nAll'incirca attorno al 2460 Sauron si insedi\u00f2 a Dol Guldur nella zona sud del Bosco Atro, ma la sua vera identit\u00e0 rest\u00f2 ignota ancora per molti anni. L'area divenne cos\u00ec molto pericolosa ed il Reame si svuot\u00f2 di quel che rimaneva della sua popolazione.\nApprossimativamente nel 2510 un nuovo esercito di Esterling invase nuovamente e, questa volta definitivamente, il Rhovanion.\nNei libri.\nLe Terre Selvagge appaiono di sfuggita ne \"Il Signore degli Anelli\", mentre sono assai importanti ne \"Lo Hobbit\": Ivi infatti si recarono Bilbo Baggins e la sua compagnia di tredici nani durante le loro avventure. Anche ne \"Il Silmarillion\" le Terre Selvagge sono importanti, ma certamente non quanto lo sono ne \"Lo Hobbit\"."}
{"id": "1516609", "revid": "1305772", "url": "https://it.wikipedia.org/wiki?curid=1516609", "title": "Alberto Longoni", "text": ""}
{"id": "1516616", "revid": "1684799", "url": "https://it.wikipedia.org/wiki?curid=1516616", "title": "Stronger", "text": ""}
{"id": "1516617", "revid": "1687355", "url": "https://it.wikipedia.org/wiki?curid=1516617", "title": "Tamira Paszek", "text": "Carriera.\nEsordi.\nNella categoria junior la tennista austriaca \u00e8 arrivata in finale al Torneo di Wimbledon nel 2005 e all'US Open nel 2006.\nNel settembre 2005 vince a Sofia il suo primo torneo ITF mentre ad ottobre partecipa per la prima volta ad un torneo WTA a Linz.\nIl 24 settembre 2006 vince a Portorose il suo primo torneo WTA della carriera contro l'italiana Maria Elena Camerin.\n2008.\nAll'inizio del 2008 la Paszek raggiunge le semifinali nel torneo di Auckland, in cui viene sconfitta da Lindsay Davenport per 6-4, 6-3.\nAl I turno dell'Australian Open ha un sorteggio poco fortunato che la oppone alla n.3 del seeding, la serba Jelena Jankovi\u0107 che ha la meglio solo dopo oltre tre ore di gioco con il punteggio di 12-10 al III e dopo che la giovane austriaca \u00e8 stata in vantaggio 5-3 e pi\u00f9 volte ha servito per il match.\nSuccessivamente prende parte al torneo di Doha ma viene eliminata al primo turno dalla svizzera Patty Schnyder con un perentorio 6-4 6-0. Al torneo di Miami, invece, cede al secondo turno contro la forte tennista russa Anna \u010cakvetadze.\nAl Roland Garros viene battuta al primo turno in tre set dalla francese \u00c9milie Loit.\nAl Torneo di Wimbledon viene sconfitta al primo turno dopo tre set per 6-3 5-7 10-8 dall'italiana Francesca Schiavone.\nAgli US Open ha sconfitto al primo turno la russa Marija Kirilenko in tre set 6-3 3-6 6-4, per poi perdere al secondo contro un'avversaria di bassa classifica come Magdal\u00e9na Ryb\u00e1rikov\u00e1 in due set per 6-1 6-2.\nL'8 settembre 2008 arriva in finale al torneo di Bali ma viene sconfitta da Patty Schnyder in due set per 6-3 6-0.\n2009.\nLa stagione inizia con una serie di sconfitte al primo turno. Solo a marzo la Paszek raggiunge il 2\u00ba turno dei torneo di Indian Wells e di Miami.\nIl resto della stagione non sar\u00e0 positivo per la tennista austriaca. Infatti, dopo il Torneo di Wimbledon accusa dei problemi alla schiena che la terranno fuori per alcuni mesi.\n2010.\nIn stagione riesce a vincere nuovamente un titolo WTA, a quattro anni di distanza dall'ultimo. Riesce a qualificarsi per il Bell Challenge 2010 e vince tutti e 5 i match nel tabellone principale perdendo solo un set, in finale, contro Bethanie Mattek-Sands.\n2011.\nNel 2011 arriva per la prima volta ai quarti di finale in un torneo del Grande Slam, a Wimbledon. Nel torneo londinese elimina infatti Ayumi Morita, Christina McHale e la testa di serie numero sei, Francesca Schiavone, gi\u00e0 finalista del Roland Garros in stagione. Supera anche la Pervak accedendo ai quarti di finale in cui viene eliminata nettamente da Viktoryja Azaranka. Con questo risultato \u00e8 diventata la seconda tennista austriaca a raggiungere i quarti nel torneo di Wimbledon, dopo Judith Wiesner.\n2012.\nAgli Australian Open 2012 e al Roland Garros 2012 esce malamente al primo turno. Neppure nei tornei minori trova molta fortuna.\nCon la stagione sull'erba tuttavia Tamira si riscatta, conquistando il suo primo titolo Premier, all'AEGON International 2012. Nel corso del torneo ha superato le teste di serie numero 8 (Daniela Hantuchov\u00e1), 4 (Marion Bartoli) e 5 (Angelique Kerber), sempre in match lunghi tre set. Grazie alla vittoria sulla Kerber ottiene il primo titolo nel 2012.\nAl Torneo di Wimbledon 2012 arriva nuovamente ai quarti di finale come l'anno precedente confermando la sua particolare predilezione verso i campi d'erba, sconfiggendo al primo turno l'ex numero 1 del mondo Caroline Wozniacki e in seguito tenniste \"outsider\" come Yanina Wickmayer, Aliz\u00e9 Cornet e Roberta Vinci. Ai quarti trova nuovamente Viktoryja Azaranka da cui era stata sconfitta facilmente nel medesimo turno nel 2011 con il punteggio di 6-3 6-1.\nAlla Rogers Cup 2012 giunge ai quarti dopo aver battuto al primo ostacolo la n.\u00b025 del mondo Julia G\u00f6rges 6-2 6-1, al secondo turno usufruisce del ritiro della n.\u00b01 del mondo Viktoryja Azaranka sul 3-3 del primo set, mentre al turno successivo elimina la spagnola Carla Su\u00e1rez Navarro per 6-3 6-0. La sua strada finisce ai quarti perdendo contro la n.\u00b06 del mondo Petra Kvitov\u00e1 6-3 6-2."}
{"id": "1516621", "revid": "124334219", "url": "https://it.wikipedia.org/wiki?curid=1516621", "title": "Distretto di Berea", "text": "Berea \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 10 circoscrizioni e 9 comunit\u00e0:"}
{"id": "1516625", "revid": "287204", "url": "https://it.wikipedia.org/wiki?curid=1516625", "title": "Modulo calcio", "text": ""}
{"id": "1516626", "revid": "640277", "url": "https://it.wikipedia.org/wiki?curid=1516626", "title": "Telescopi Magellano", "text": "I telescopi Magellano (in inglese Magellan Telescopes) sono due telescopi ottici gemelli con uno specchio principale di 6,5 m di diametro, situati presso l'osservatorio di Las Campanas in Cile.\nUno dei due telescopi \u00e8 intitolato all'astronomo Walter Baade, l'altro all'imprenditore e filantropo Landon T. Clay.\nLa prima luce per i due telescopi \u00e8 avvenuta il 15 settembre 2000 per il telescopio Baade, e il 7 settembre 2002 per il telescopio Clay.\nI due telescopi sono stati costruiti e vengono gestiti da una collaborazione tra Carnegie Institution of Washington, University of Arizona, Harvard University, University of Michigan e il Massachusetts Institute of Technology.\nSistema di ottica adattiva.\nNel 2013, il Clay (Magellan II) \u00e8 stato dotato di uno specchio secondario adattivo, chiamato MagAO, che consente di acquisire immagini nitide con una risoluzione angolare di 0,02\" (arcosecondi)."}
{"id": "1516629", "revid": "767487", "url": "https://it.wikipedia.org/wiki?curid=1516629", "title": "Irina Palm - Il talento di una donna inglese", "text": "Irina Palm - Il talento di una donna inglese (\"Irina Palm\") \u00e8 un film del 2007 diretto da Sam Garbarski.\nLa pellicola \u00e8 stata presentata in concorso al Festival internazionale del cinema di Berlino, interpretata da una matura Marianne Faithfull, ex modella negli anni '60, nota per essere stata la compagna di Mick Jagger, e l'attore balcanico Miki Manojlovi\u0107, noto per aver lavorato con registi come Emir Kusturica.\nTrama.\nMaggie \u00e8 una signora di mezza et\u00e0 di un sobborgo londinese, nonna di un nipotino affetto da una malattia rara, per le quali cure necessita portarlo in Australia, a proprie spese. Per racimolare soldi, la donna chiede invano un prestito e poi inizia a cercare un'occupazione, ma data la sua et\u00e0 e l'inesperienza non trova nulla, finch\u00e9 in un locale nella centralissima Soho legge un annuncio in cui si cercano delle \"hostess\". Si presenta al lavoro, ma presto capisce che si tratta di un eufemismo per indicare delle giovani intrattenitrici.\nIl gestore, uno slavo di nome Miki, spiega tuttavia che il solo impiego sia quello di lavorare dietro un \"glory hole\", ovvero operare con dei clienti con prestazioni leggere attraverso un foro in un muro, senza che essi possano vederla. Maggie, che trova il compito poco impegnativo e con discreta paga, riesce a diventare in poco tempo la professionista pi\u00f9 richiesta, assumendo il nome d'arte di \"Irina Palm\". Questo le attira l'astio della giovane collega Luisa, che viene licenziata, e la curiosit\u00e0 del proprietario del locale, Miki, con il quale, tra le iniziali diffidenze reciproche, stringe amicizia.\nIl lavoro le permette di racimolare in breve le seimila sterline necessarie per il viaggio e le cure in Australia, ma la curiosit\u00e0 di suo figlio, padre del bambino, per le lunghe assenze della donna, lo portano a scoprire l'arcano, causando l'indignazione e il rifiuto del denaro. L'intervento della nuora, dapprima in freddo rapporto con Maggie, lo convince ad apprezzare il sacrificio della donna e ad accettare la somma. Anche le \"amiche\", in particolare una (Jenny), alle quali confessa il suo \"lavoro\" si allontanano da lei considerandola poco \"degna\" della loro amicizia.\nDistribuzione.\nEdizione home video.\nL'edizione in DVD dispone di un finale alternativo dove, tra sogno e realt\u00e0, i maturi Miki e Maggie sono divenuti una coppia e vanno a villeggiare nella sontuosa casa di lui sul Mediterraneo."}
{"id": "1516630", "revid": "1305772", "url": "https://it.wikipedia.org/wiki?curid=1516630", "title": "The Thor Trilogy", "text": "The Thor Trilogy (conosciuto anche come \"Caves of Thor\") \u00e8 un videogioco d'azione a labirinti pubblicato nel 1989 da Apogee Software. \u00c8 stato sviluppato da Todd Replogle sotto l'etichetta Scenario Software. Nel dicembre 2005 il gioco \u00e8 stato distribuito come freeware.\nModalit\u00e0 di gioco.\nIntrappolati nelle caverne di Thor, occorre trovare tre oggetti sparsi per i livelli, poco lineari. Il gioco sfrutta i caratteri ASCII per rappresentare la grafica, e lo speaker interno per l'audio. L'interfaccia \u00e8 simile a titoli come \"Kingdom of Kroz\", della stessa Apogee, e \"ZZT\".\n\u00c8 suddiviso in tre volumi, il primo dei quali inizialmente distribuito come shareware:\nMusiche.\nIl gioco include le versioni PC speaker di pezzi di musica classica: \"Il Volo del Calabrone\", di Rimsky-Korsakov; due preludi da \"Il clavicembalo ben temperato\", di J.S. Bach, e \"Solfeggietto\", di Carl Philipp Emanuel Bach."}
{"id": "1516633", "revid": "767487", "url": "https://it.wikipedia.org/wiki?curid=1516633", "title": "Distretto di Butha-Buthe", "text": "Butha-Buthe \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 5 circoscrizioni e 10 comunit\u00e0:"}
{"id": "1516634", "revid": "831312", "url": "https://it.wikipedia.org/wiki?curid=1516634", "title": "Clara Mochi", "text": "Atleta del Circolo della Spada Mangiarotti e della Societ\u00e0 del Giardino di Milano, inizia a cinque anni praticando la spada e il fioretto. insegna educazione fisica all'istituto Nicola Moreschi di Milano\nFine della carriera agonistica.\nDal 1986 al 1989 \u00e8 nella commissione tecnica del fioretto e della spada femminile."}
{"id": "1516635", "revid": "278830", "url": "https://it.wikipedia.org/wiki?curid=1516635", "title": "Alluminogeni", "text": "Gli Alluminogeni sono un gruppo musicale torinese di rock progressivo.\nStoria del gruppo.\nIl gruppo nasce nel 1966 su iniziativa di cinque amici, tre dei quali, ovvero Guido Maccario, Sandro Farri e Daniele Ostorero, sono di Torino, mentre Bibi Pincherli \u00e8 di Milano e Patrizio Alluminio di Casale Monferrato (anche se poi si trasferir\u00e0 a Torino per frequentare l'universit\u00e0), che si ritrovano ogni anno in vacanza a Finale Ligure. Dopo le prime denominazioni \"Green Grapes\", \"Vips\" e \"Bats\", rimangono in tre e il nome viene cambiato prima in \"Terza Sensazione\", poi \"Alluminium Sound\" e infine in Alluminogeni, che deriva dal cognome del leader e cantante, Patrizio Alluminio, il pi\u00f9 preparato musicalmente dei tre, essendosi diplomato in pianoforte al \"Conservatorio Viotti\" di Vercelli.\nDopo aver registrato alcuni provini e averli spediti a varie etichette, il complesso viene messo sotto contratto dalla Fonit Cetra, che li fa debuttare nel 1970 con il 45 giri \"L'alba di Bremit\". Con il brano sul lato B, \"Orizzonti lontani\", partecipano al Cantagiro (che quell'anno parte a giugno da Pugnochiuso, sul Gargano).\nLa formazione ha fin dagli inizi dei problemi con il primo chitarrista, Guido Maccario, che viene cambiato dopo l'incisione; al suo posto entra per un solo brano su 45 giri un ragazzo di Pinerolo, Aldo (di cui non viene ricordato il cognome), mentre sul lato A suona il noto session man Andrea Sacchi.\nPiero Tonello (morto alla fine degli anni '80 in un incidente stradale) suona nel terzo 45 giri, ad esso subentra Enrico Cagliero per l'uscita di Scolopendra, dal 1991 al 2015 il chitarrista degli Alluminogeni \u00e8 Massimo Cabrini.\nSeguono altri 45 giri, tra cui \"Solo un attimo \" (con cui partecipano a Un disco per l'estate 1971) che li spostano da un genere tardo beat con venature melodiche al progressive vero e proprio, soprattutto in \"Troglomen/Costruendo astronavi\", con molti assoli di chitarra e tastiere e numerosi cambi di ritmo.\nOltre che in Rai, hanno molte apparizioni televisive sulla TV svizzera e su Tele Capodistria, dove nel 1971 partecipano allo spettacolo di Capodanno.\nIl 1971 \u00e8 il loro anno d'oro: partecipano con successo anche al Festival di Musica d'Avanguardia e di Nuove Tendenze di Viareggio, suonano in tourn\u00e9e con i Gentle Giant, recitano nel film Quando gli uomini armarono la clava e... con le donne fecero din don di Bruno Corbucci con Nadia Cassini (cantando la canzone \"Troglomen\", del loro quarto 45 giri) e arrivano anche terzi nel referendum di Ciao 2001 sui migliori gruppi italiani dell'anno, preceduti soltanto da Formula 3 e New Trolls, e davanti a Le Orme.\nL'anno successivo viene pubblicato il concept album \"Scolopendra\", molto interessante musicalmente, specialmente per i brani \"La stella di Atades\", con cui il gruppo deve partecipare al Festivalbar, e \"Pianeta\"; l'album per\u00f2 \u00e8 causa di un contrasto tra il gruppo e la casa discografica (che esegue nuovamente il mixaggio, giudicando la registrazione originale poco commerciale), e dopo la pubblicazione del disco, che non viene promosso, il gruppo si scioglie (per i problemi con la Fonit e anche a causa di alcuni contrasti interni), per cui sfuma la partecipazione al Festivalbar.\nSoltanto Alluminio prosegue l'attivit\u00e0 come solista, con un 45 giri con due brani risalenti al periodo del gruppo e registrati insieme a Guido e Maurizio De Angelis, dopodich\u00e9 abbandona l'attivit\u00e0 dedicandosi alla professione di medico (mentre Ostorero fa l'assicuratore e Cagliero l'elettronico).\nDopo la ristampa di \"Scolopendra\" su CD nel 1991, il gruppo si riforma con un nuovo chitarrista, Massimo Cabrini, e incide altri due dischi, \"Geni mutanti\" e \"Green Grapes\": quest'ultimo, che riprende la denominazione originale del gruppo, contiene anche alcuni brani risalenti agli anni '70, tra cui la versione in inglese del loro primo 45 giri \"L'alba di Bremit\".\nGli Alluminogeni hanno anche ripreso ad effettuare alcune serate, con l'aiuto in alcune occasioni di altri musicisti; un tentativo di rientro nell'organico di Cagliero non viene realizzato per la morte prematura del chitarrista nel 1996.\nIl chitarrista Massimo Cabrini lascia gli Alluminogeni definitivamente il 27 luglio del 2015, durante le fasi di masterizzazione dei nuovi CD del gruppo, ai quali non parteciper\u00e0."}
{"id": "1516636", "revid": "167080", "url": "https://it.wikipedia.org/wiki?curid=1516636", "title": "Jus civile", "text": ""}
{"id": "1516643", "revid": "1013865", "url": "https://it.wikipedia.org/wiki?curid=1516643", "title": "Distretto di Leribe", "text": "Leribe \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 13 circoscrizioni e 18 comunit\u00e0:"}
{"id": "1516646", "revid": "1124164", "url": "https://it.wikipedia.org/wiki?curid=1516646", "title": "Francesco Capella", "text": "Biografia.\nNato a Venezia all'inizio del XVIII secolo da Francesco e Luigia Varida, venne conosciuto fin dai primi anni con il soprannome di \"Daggi\u00f9\", tanto che in alcune citazioni viene addirittura menzionato come \"Francesco Daggi\u00f9 detto il Cappella\".\nFin dai primi anni di vita dimostr\u00f2 una grande propensione alla pittura, tanto che i genitori lo indirizzarono fin giovane et\u00e0 allo studio e alla pratica della stessa arte, facendogli frequentare la bottega di Giovanni Battista Piazzetta, attivo nel capoluogo lagunare.\nIl maestro influenz\u00f2 notevolmente lo stile del ragazzo, che port\u00f2 a lungo nel suo bagaglio artistico le caratteristiche pittoriche del suo mentore.\nI primi dipinti di Francesco Capella consistevano principalmente nel completamento di alcuni affreschi del Piazzetta stesso, dato che i due stili risultavano essere molto simili.\nNegli anni compresi tra il 1744 ed 1747, si iscrisse alla Fraglia dei pittori veneziani, anche se antecedentemente al 1746 non sono documentati suoi dipinti.\nTuttavia la sua fama raggiunse un livello notevole dato che, nel 1747, cominci\u00f2 a essere conosciuto anche nella lontana citt\u00e0 di Bergamo. Qui infatti il conte Giacomo Carrara, fondatore dell'omonima Accademia, decise di incaricare il Capella di alcune commissioni dopo aver avuto sul suo conto ottime referenze:\nCominci\u00f2 quindi una proficua collaborazione tra il pittore veneto e gli elementi pi\u00f9 in vista dell'aristocrazia orobica tra cui, oltre al citato conte Carrara, anche la famiglia dei conti Albani, per la quale il Capella esegu\u00ec un gran numero di dipinti, affreschi e allegorie. Proprio in occasione dell'incarico di realizzare i diversi quadri a soffitto del Palazzo Albani di Bergamo, l'artista nel 1757 si trasfer\u00ec definitivamente in questa citt\u00e0.\nRaggiunse quindi un livello di eccellenza per ci\u00f2 che concerne le commissioni pittoriche, tanto da essere considerato uno dei migliori esponenti della scuola artistica della capitale lagunare. Conseguentemente cominci\u00f2 a lavorare in ambito religioso, dipingendo numerosi quadri, affreschi e pale per gli edifici sacri della provincia di Bergamo.\nL'artista comunque non abbandon\u00f2 la sua terra natia, dal momento che nel 1755 \u00e8 documentata la sua presenza tra i membri del collegio dell'Accademia di Venezia (accertata anche nel 1760), a riprova della posizione di rilievo che aveva raggiunto.\nTuttavia i lavori di cui veniva incaricato erano quasi totalmente in terra bergamasca, tanto che nel 1757 decise di trasferirvisi definitivamente e di aprirvi una bottega, successivamente affiancata da una piccola scuola di pittura, frequentata anche da uno dei suoi figli.\nL'elevata quantit\u00e0 di richieste, specialmente in ambito sacro, spinse Francesco Capella a farsi aiutare nell'esecuzione delle opere da alcuni dei suoi alunni.\nLa sua attivit\u00e0 prosegu\u00ec fino al termine degli anni settanta del secolo, dopodich\u00e9 il \"Daggi\u00f9\" si ritir\u00f2 a vita privata, fino alla morte che lo raggiunse nella sua casa di Bergamo all'et\u00e0 di 73 anni.\nStile.\nLe sue prime opere si basavano quasi completamente sullo stile del maestro Giovanni Battista Piazzetta, ricalcandone i toni armoniosi e le scelte cromatiche luminose, con una spiccata predilezione verso colori quali l'azzurro, il rosa e il viola. Inoltre spiccava una grande raffinatezza nelle forme, accompagnate da grandi contrasti in chiaroscuro.\nUna piccola svolta si ebbe verso il 1750 quando l'artista cominci\u00f2 ad entrare in contatto con la diversa realt\u00e0 di Bergamo, rimanendo influenzato dal nuovo contesto e ampliando quindi il suo bagaglio artistico, indirizzandosi verso soluzioni cromatiche molto pi\u00f9 varie, nonch\u00e9 avvicinandosi a Giambattista Tiepolo, con cui collabor\u00f2 nella decorazione della Cappella Colleoni di Bergamo.\nIl suo contatto con la realt\u00e0 artistica lagunare si and\u00f2 sempre pi\u00f9 affievolendo, tanto che durante alcuni suoi ritorni nella citt\u00e0 natia venne messo di fronte ad una mutata tendenza artistica, incentrata su un classicismo a cui il Capella decise di rimanere estraneo, abbracciando definitivamente la scuola lombarda.\nNe risult\u00f2 un'evoluzione che lo port\u00f2 a curare notevolmente anche i paesaggi, fino ad allora utilizzati soltanto per fini decorativi.\nGli ultimi anni della sua carriera artistica furono contrassegnati da un recupero dello stile tardo-barocco, con una successiva involuzione dovuta a composizioni pi\u00f9 volte ripetute, con un freddo accademismo e un largo utilizzo dei suoi alunni della bottega.\nOpere.\nLa prima opera documentata risale al 1747: \nnel 1750 \nEseguir\u00e0 successivamente:\nNel 1749 si verificarono le prime commissioni in terra bergamasca:\nDel 1750 sono:\nNel 1758:\nDel 1760:\n1766 circa \nNegli anni '60 vi fu un incremento esponenziale delle opere del Capella nella bergamasca,\nDal 1770 la sua attivit\u00e0 sub\u00ec un rallentamento,"}
{"id": "1516648", "revid": "124087595", "url": "https://it.wikipedia.org/wiki?curid=1516648", "title": "Ius sanguinis", "text": "Lo ius sanguinis \u00e8 un'espressione giuridica di origine latina che indica l'acquisizione della cittadinanza per il fatto della nascita da un genitore o con un ascendente in possesso della cittadinanza.\nSi contrappone allo \"ius soli\", che indica invece l'acquisizione della cittadinanza per il fatto di nascere nel territorio statale, indipendentemente dalla cittadinanza posseduta dai genitori.\nAttualmente un buon numero degli stati europei, fra cui l'Italia, adottano lo \"ius sanguinis\". I principali paesi europei (Regno Unito, Germania e Francia) applicano forme modificate di ius soli (oltre alla nascita sul territorio dello stato sono richieste diverse condizioni variabili da stato a stato).\nI pi\u00f9 importanti paesi per estensione territoriale che applicano da sempre lo \"ius soli\" sono il Brasile, il Canada, gli USA, e in genere quasi tutti i paesi del continente americano.\nLo \"ius soli\" non esclude per\u00f2 la trasmissibilit\u00e0 della cittadinanza dai genitori ai figli, anche nel caso di nascita fuori del territorio dello stato. In pratica, si applica come opzione secondaria una forma di \"ius sanguinis\".\nIn pochi stati lo \"ius sanguinis\" \u00e8 limitato a condizioni ulteriori (p.es. in Svizzera, v. sotto, o in alcuni paesi islamici)."}
{"id": "1516655", "revid": "167080", "url": "https://it.wikipedia.org/wiki?curid=1516655", "title": "Giurisperito", "text": ""}
{"id": "1516656", "revid": "1013865", "url": "https://it.wikipedia.org/wiki?curid=1516656", "title": "Distretto di Mafeteng", "text": "Mafeteng \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 9 circoscrizioni e 12 comunit\u00e0:"}
{"id": "1516657", "revid": "767487", "url": "https://it.wikipedia.org/wiki?curid=1516657", "title": "Rapporto a quattro", "text": "Rapporto a quattro (\"Justine\") \u00e8 un film del 1969, diretto da George Cukor e tratto dai quattro libri che formano \"Il quartetto di Alessandria\" di Lawrence Durrell. Il film usc\u00ec nelle sale USA il 6 agosto 1969.\nTrama.\nNegli anni trenta, ad Alessandria d'Egitto, complotti politici e vicende sentimentali vedono protagonista Justine, una bellissima ebrea sposata a Nessim, un banchiere copto. Oggetto del desiderio dell'inglese Darley - che per lei lascia l'amante Melissa, una giovane prostituta tubercolotica e drogata - Justine tradisce il marito che sembra indifferente alle sue avventure. Si scoprir\u00e0 che tutto fa capo a un interesse politico dei due, che vogliono intervenire sulla politica medio-orientale per difendere gli interessi della minoranza copta."}
{"id": "1516658", "revid": "34928", "url": "https://it.wikipedia.org/wiki?curid=1516658", "title": "Piazza Vendome", "text": ""}
{"id": "1516660", "revid": "1573940", "url": "https://it.wikipedia.org/wiki?curid=1516660", "title": "Gryllinae", "text": "I Grillini (Gryllinae ) sono una sottofamiglia di insetti ortotteri del sottordine Ensifera nella famiglia Gryllidae.\nDescrizione.\nComprende insetti dal corpo leggermente appiattito, testa grande e globosa e antenne sottili, lunghe almeno come il corpo. I grilli hanno spesso una colorazione poco vivace, in prevalenza nera o bruna. Nelle specie munite di ali, queste sono tenute a riposo appiattite sul corpo; i maschi le strofinano fra loro per produrre il loro canto. L'apice dell'addome reca un paio di cerci posteriori. Nelle femmine l'ovopositore \u00e8 cilindrico o a sciabola.\nTassonomia.\nComprende un centinaio di generi, tra cui i seguenti generi:\nAlcune specie.\nAlcune specie molto comuni sono il grillo del focolare \"Acheta domesticus\", il grillo silente \"Gryllus assimilis\", ed il grillo dei campi \"Gryllus campestris\".. I grilli dei boschi, come il Nemobius, appartengono invece ad un'altra sottofamiglia."}
{"id": "1516664", "revid": "767487", "url": "https://it.wikipedia.org/wiki?curid=1516664", "title": "Ghost Town (film 2008)", "text": "Ghost Town (trad. lett. \"Citt\u00e0 fantasma\") \u00e8 un film del 2008 co-scritto e diretto da David Koepp.\nIl film \u00e8 uscito nei cinema italiani il 17 luglio 2009.\nTrama.\nBertram Pincus \u00e8 un dentista scontroso e misantropo.\nIn seguito ad una colonscopia in anestesia totale, Pincus muore per 7 minuti per poi risvegliarsi. A seguito di questo incidente sembra aver acquisito la possibilit\u00e0 di vedere e di parlare con i fantasmi, i quali si rivolgono alle sue abilit\u00e0 sovrannaturali, per poter portare a termine le \"faccende in sospeso\" che li obbligano a rimanere nel mondo. Tra questi, vi \u00e8 il defunto Frank Herlihy, che chiede a Pincus di impedire alla moglie Gwen di sposare Richard, avvocato filantropo che, secondo Frank, vorrebbe sposarla solo per accedere all'ingente somma di denaro lasciatele da Frank quando era in vita.\nQuesta richiesta far\u00e0 entrare Pincus in un triangolo amoroso dalla quale si sottrarr\u00e0 Richard, scaricato improvvisamente da Gwen, che nutrir\u00e0 un certo interesse per Pincus, fino a quando per\u00f2 non si accorger\u00e0 di tutte le conoscenze che ha di suo marito e, sentendo la spiegazione assurda di Pincus, lo lascer\u00e0 definitivamente. Pincus ne uscir\u00e0 con il cuore spezzato, e la sua depressione lo porter\u00e0 alla fine ad esaudire alcune delle richieste dei vari fantasmi, grazie alla quale render\u00e0 felici le famiglie dei defunti, e far\u00e0 finalmente riposare in pace i vari spiriti.\nPrima che Gwen parta per l'Egitto per studiare le mummie della Valle dei Re, Pincus decide di aiutare Frank a poter riposare in pace rivelando il suo dispiacere per le sofferenze provocate alla moglie, ma lei non si convincer\u00e0 e, andandosene, porter\u00e0 Pincus sul ciglio di una strada, dove verr\u00e0 investito da un autobus in corsa (proprio come successe a Frank il giorno che mor\u00ec). Pincus diventa per qualche minuto un fantasma come Frank ma, grazie all'intervento di Richard riuscir\u00e0 a sopravvivere, mentre Frank pu\u00f2 finalmente riposare in pace, ora che sua moglie non \u00e8 pi\u00f9 sola.\nQualche tempo dopo, Pincus torner\u00e0 al lavoro, ma stavolta, invece di trattare con rigidezza i suoi clienti ciarlieri, decider\u00e0 di essere un uomo solare e felice.\nIl film si conclude con la scena in cui Gwen andr\u00e0 da Pincus a farsi curare un molare e sembra che tra i due possa rinascere l'amore."}
{"id": "1516665", "revid": "3115", "url": "https://it.wikipedia.org/wiki?curid=1516665", "title": "Augustus Le Plongeon", "text": "\u00c8 stato uno studioso delle civilt\u00e0 precolombiane americane, in maniera particolare della civilt\u00e0 Maya dello Yucat\u00e1n. Apprezzato non tanto per le sue eccentriche teorie, mai tenute in grande considerazione dalla comunit\u00e0 scientifica, quanto per la accurata documentazione fotografica delle rovine precolombiane.\nFu membro della Massoneria."}
{"id": "1516668", "revid": "131358", "url": "https://it.wikipedia.org/wiki?curid=1516668", "title": "Jarbas Faustinho Can\u00e9", "text": ""}
{"id": "1516669", "revid": "23", "url": "https://it.wikipedia.org/wiki?curid=1516669", "title": "Duftite-beta", "text": ""}
{"id": "1516670", "revid": "123869556", "url": "https://it.wikipedia.org/wiki?curid=1516670", "title": "Partito Democratico Fascista", "text": "Il Partito Democratico Fascista (PDF) \u00e8 stato un partito politico fascista italiano attivo in clandestinit\u00e0 nell\u2019immediato Dopoguerra, famoso per aver messo in atto il trafugamento della salma di Benito Mussolini a Milano.\nStoria.\nIl gruppo, guidato da Domenico Leccisi (fondatore insieme a Mauro Rana e Antonio Parozzi), faceva parte di quella galassia di gruppi neofascisti formatisi all'indomani della seconda guerra mondiale: scelse questo nome in riferimento al concetto di democrazia organica, ideato dal fascismo e formalizzato durante la Repubblica Sociale Italiana (RSI), adottando come simbolo il fascio senza la scure.\nL'organo d'informazione del Partito Democratico Fascista fu \"Lotta Fascista\", foglio clandestino considerato il migliore del periodo, fra i giornali clandestini neofascisti, in fatto di stile, grafica e qualit\u00e0 tipografica.\nGli omicidi della Volante Rossa.\nGli omicidi di fascisti a Milano a opera principalmente della Volante Rossa spinsero questi ultimi a ricompattarsi e a cominciare a prender l'iniziativa e il 5 novembre 1945 i cartelloni del cinema Odeon che pubblicizzavano il film Roma citt\u00e0 aperta furono dati alle fiamme. L'azione fu rivendicata dal nuovo Partito Democratico Fascista di Domenico Leccisi. Il 9 dicembre 1946 l'ex ausiliaria Brunilde Tanzi, anch'essa iscritta al Partito Democratico Fascista, riusc\u00ec a sostituire un disco durante delle trasmissioni pubblicitarie ottenendo l'effetto di far riecheggiare l'inno fascista Giovinezza su tutta la piazza del Duomo. \nIl 17 gennaio 1947 fu assassinata in via San Protaso nel centro di Milano, e lo stesso giorno fu uccisa Eva Macciacchini, delle Squadre d'Azione Mussolini. Non si scoprirono mai gli autori materiali dell'omicidio delle giovani, ma le modalit\u00e0 richiamano quelle della Volante Rossa.\nIl trafugamento della salma di Mussolini.\nIl gruppo \u00e8 ricordato soprattutto perch\u00e9 tra il 27 e il 28 aprile 1946, nel giorno dell'anniversario della morte di Mussolini, s'introdusse nel Cimitero di Musocco trafugandone i resti della salma, l\u00ec tumulata in forma anonima.\nEcco come lo stesso Leccisi lo racconta:\nI Leccisi e i suoi spedirono due lettere, una all'Avanti! e l'altra all'Unit\u00e0, \nIl 7 maggio decisero di trasportare la salma in un luogo pi\u00f9 sicuro: il convento dell'Angelicum a Milano, con la complicit\u00e0 di padre Alberto Parini e padre Enrico Zucca, che, terrorizzati dalla responsabilit\u00e0 che si erano assunti, la trasferirono poi alla Certosa di Pavia.\nIl 3 luglio 1946 la questura di Milano annunci\u00f2 di aver arrestato due trafugatori: il Leccisi e Antonio Perozzi, senza per\u00f2 nessuna traccia della salma. \nPressato da ambienti ecclesiastici padre Parini si decise a raccontare tutto: il 12 agosto del 1946, lui stesso accompagn\u00f2 il questore di Milano, Agnesina, e il capo dell'ufficio politico, Ancillotti, a recuperare quel che restava delle spoglie.\nLo scioglimento.\nDa maggio a settembre furono arrestati una ventina di dirigenti e militanti del partito, tra cui lo stesso Leccisi, smantellando di fatto il partito. L'azione di Leccisi, giovane sconosciuto che ag\u00ec senza pareri o autorizzazioni da parte degli ex gerarchi, fu accolta con entusiasmo da tutto l'ambiente neofascista ."}
{"id": "1516674", "revid": "709565", "url": "https://it.wikipedia.org/wiki?curid=1516674", "title": "Difesa neo-Gr\u00fcnfeld", "text": "La difesa neo-Gr\u00fcnfeld \u00e8 l'apertura degli scacchi caratterizzata dalle mosse:\nQuesta apertura \u00e8 apparsa per la prima volta a Parigi alle Olimpiadi degli scacchi del 1924 nell'incontro tra Luis Argentino Palau e Am\u00e9d\u00e9e Gibau. Si distingue dalla difesa Gr\u00fcnfeld per il ritardo dello sviluppo del cavallo b1 in c3.\nVarianti.\nLe sue continuazioni principali sono:"}
{"id": "1516676", "revid": "439868", "url": "https://it.wikipedia.org/wiki?curid=1516676", "title": "Quetta", "text": "Quetta (in urdu: \u06a9\u0648\u0626\u0679\u06c1, in pashtu: \u06a9\u0648\u067c\u0647) \u00e8 una citt\u00e0 del Pakistan, capoluogo e maggiore centro della provincia del Belucistan e del distretto omonimo.\nDescrizione.\n\u00c8 un importante centro agricolo (frutta), circondato da alte colline e montagne su tutti i lati, che ne fanno un forte naturale (da qui il nome Quetta che significa appunto \"forte\"). La vicinanza con la frontiera afghana ne fa un centro nevralgico per le comunicazioni ed i commerci tra Pakistan ed Afghanistan."}
{"id": "1516680", "revid": "1543377", "url": "https://it.wikipedia.org/wiki?curid=1516680", "title": "Todd Replogle", "text": "Creatore di alcuni titoli per MS-DOS distribuiti da Apogee Software, \u00e8 conosciuto soprattutto per l'ideazione della serie Duke Nukem; ha preso parte anche alla lavorazione preliminare di Duke Nukem Forever. Attualmente \u00e8 ritirato dall'attivit\u00e0."}
{"id": "1516682", "revid": "1013865", "url": "https://it.wikipedia.org/wiki?curid=1516682", "title": "Distretto di Maseru", "text": "Maseru \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 18 circoscrizioni e 23 comunit\u00e0:"}
{"id": "1516684", "revid": "1666804", "url": "https://it.wikipedia.org/wiki?curid=1516684", "title": "Servio Sulpicio Rufo", "text": "Fonti e Storiografia.\nLe principali fonti della vita di Servio Sulpicio Rufo sono rappresentate dagli scritti di Marco Tullio Cicerone (\"Epistole ai familiari\", \"Epistole ad Attico\", \"Filippiche\" e \"pro Murena\"), Quintiliano (\"Institutio Oratoria\"), Aulo Gellio (\"Notti Attiche\") e Appiano (\"Storia Romana\").\nBiografia.\nOrigini e Giovinezza.\nServio Sulpicio Rufo apparteneva alla classe dei patrizi, anche se suo padre faceva parte alla classe degli \u2018equites\u2019. A causa della scarsit\u00e0 di fonti non \u00e8 possibile sapere con certezza l'anno di nascita; ma essendo coetaneo di Cicerone e legato a quest'ultimo da una forte amicizia e da una carriera politica simile, si colloca presumibilmente la sua nascita nell'anno 105 a.C.\nSubito dopo le lotte delle genti italiche, nel 90 a.C., Servio Sulpicio, come lo stesso Cicerone, cominci\u00f2 a lavorare al Foro come avvocato. Verso la fine del 79 a.C., Sulpicio lasci\u00f2 Roma insieme al suo amico per recarsi ad Atene e a Rodi. Fu un viaggio molto lungo, grazie al quale l'oratore apprese notevoli conoscenze in ambito filosofico e retorico, specializzandosi in dialettica., studi\u00f2 insieme a Cicerone e Apollonio Molone di Rodi. Sapendo che non avrebbe mai potuto rivaleggiare con il suo maestro Cicerone e gli altri oratori del I secolo a.C. lasci\u00f2 la Retorica per dedicarsi al diritto e alla politica..Pertanto divenne uno dei pi\u00f9 influenti giureconsulti della sua epoca, definito da Cicerone \u201csapiente \u201d fra i giuristi e da Gellio il pi\u00f9 \u201cdotto della sua epoca\u201d.\nCarriera Politica.\nS. Sulpicio Rufo dopo la dittatura di Silla nel 78 a.C. fece ritorno a Roma. Nel 76 a.C. si candid\u00f2 per la questura per l'anno successivo e fu eletto.. La vittoria fu schiacciante e gli fu assegnata, la Provincia di Ostia. Sbocco commerciale di rilievo, poich\u00e9 situata alla foce del Tevere, la citt\u00e0 di Ostia non era certamente una terra di facile gestione. Questa magistratura, a causa dei problemi riscontrati, non lo condusse al successo sperato..\nNel 66 a.C. Servio Sulpicio si candid\u00f2 alla pretura per l'anno seguente e fu ancora una volta eletto, ma ottenne la presidenza di una commissione permanente di peculato e non, come da consuetudine, la pretura urbana, assegnata invece a Lucio Licinio Murena, e questo ruolo gli caus\u00f2 una serie di inimicizie per i provvedimenti che lui autorizz\u00f2.\nPropostogli il ruolo di propretore, essendo un suo diritto in virt\u00f9 della Lex Cornelia de povinciis ordinandis, che prevedeva l'assegnazione di province ad ex consoli e pretori dopo aver terminato il proprio magistero, Sulpicio Rufo rifiut\u00f2 preferendo rimanere a Roma. \nNel 63 a.C. si candid\u00f2 come console, ma fu sconfitto da Lucio Licinio Murena, che successivamente accus\u00f2 di corruzione. Infatti la campagna elettorale si rivel\u00f2 particolarmente competitiva tra i quattro candidati: Decimo Giunio Silano, Lucio Licinio Murena, Lucio Sergio Catilina e Servio Sulpicio Rufo.\nSulpicio intu\u00ec fin da subito la possibilit\u00e0 di una perdita perch\u00e9 troppo fermo a seguire la morale, dimenticando di essere anche lui un candidato. La corruzione e le elargizioni da parte degli altri avversari spinsero Sulpicio a ricercare prove consistenti; con Catone diede avvio al processo contro il futuro console Murena eletto insieme a Silano per l'anno 62 a.C. Anche se Sulpicio Rufo fece richiesta al suo amico Cicerone di collaborare al processo, egli decise di intervenire, ma a favore di Murena. S. Sulpicio Rufo perse la causa. \nDopo questi eventi non vi sono grandi informazioni. Sicuramente dovette partecipare a diverse iniziative politiche nel periodo di grande instabilit\u00e0 della tarda repubblica.\nNel 52 si candid\u00f2 per le elezioni del consolato assieme a lui presentavano la loro candidatura Marco Claudio Marcello e Catone. Nel 52 a.C. trionf\u00f2 nelle elezioni con C. Marcello per il consolato del 51 a.C.\nL'anno del consolato fu ricco di difficolt\u00e0 a causa del comando proconsolare di Cesare ormai in scadenza. In pi\u00f9 fu un consolato tormentato per i contrasti che interessarono i due consoli.\nMentre gli eventi degeneravano nel 49 a.C., essendo Cesare prossimo a Roma, Pompeo in fuga insieme a molti rappresentanti politici tra cui Cicerone, e anche Sulpicio Rufo decise di abbandonare la citt\u00e0. Egli si inser\u00ec nella contesa tra Cesare e Pompeo, seguendo la via diplomatica: mand\u00f2 suo figlio stesso a Brindisi direttamente da Cesare, ma ogni tentativo fu vano. Abbiamo notizie di un incontro tra Cicerone e Sulpicio a Cuma il 7 maggio del 49. a.C.. I due avevano un urgente bisogno di vedersi (parlarono dello stato della citt\u00e0 e di una possibile ascesa di Cesare). In questa sede Cicerone lo esort\u00f2 a lasciare l'Urbe.\nDurante la Seconda Guerra Civile della Roma repubblicana, dopo molte esitazioni, Sulpicio Rufo un\u00ec il suo destino a quello di Giulio Cesare. A inizio dell'anno 46 a.C. ricevette da Cesare stesso il governo della provincia d\u2019Acaia, che lo nomin\u00f2 proconsole, per la prima volta autonoma dalla Macedonia. Nella Provincia d'Acaia risiedevano molti pompeiani che dopo la morte di Pompeo, non si erano sottomessi a Cesare. La scelta di mettere Sulpicio a capo di tale provincia derivava dalla necessit\u00e0 di avere una persona sicura che non fosse mal vista dai seguaci di Pompeo. Sulpicio rimase ad Atene fino alla fine del 45 a.C..\nGli ultimi anni.\nNel 44 a.C., dopo la morte di Cesare, S. Sulpicio Rufo proclam\u00f2 un senatoconsulto, con il quale proponeva l'abolizione della dittatura; vi era il pericolo che i discendenti di Cesare potessero salire al potere. Dopo di ci\u00f2 si presume un allontanamento da Roma, con un successivo ritorno con il suo segretario per una possibile mediazione.\nOrmai, essendo vicino la guerra civile, Sulpicio Rufo, tent\u00f2 come suo solito la via diplomatica con un'ambasciata ad Antonio. Infatti il senato incaric\u00f2 tre senatori consolari tra cui lo stesso S. Sulpicio Rufo, anche Lucio Calpurnio Pisone e Lucio Marcio Filippo.\nServio Sulpicio Rufo a causa della sua cattiva salute pens\u00f2 di rifiutare l'incarico, ma esortato da tutti accett\u00f2 infine questo compito.\nMolto probabilmente non riusc\u00ec neanche a parlare con Antonio perch\u00e9 alle porte di Modena mor\u00ec anche se le fonti sono discordanti, intorno alla met\u00e0 di gennaio dell'anno 43 a.C.\nQuando la notizia della morte di Sulpicio arriv\u00f2 a Roma sconvolse tutti, tanto da discutere di questo evento in senato. Gli fu celebrato un funerale pubblico, ed eretta una statua in sua memoria presso i Rostri, i muri della tribuna degli oratori nel Foro Romano e Cicerone elogi\u00f2 nella \"IX Filippica\", con parole di alta eloquenza, le doti e la morale di questa figura della tarda repubblica.\nGiurista e letterato.\nOratoria e giurisprudenza.\nCome indicano Cicerone e Quintiliano nei loro testi l'attivit\u00e0 oratoria di Sulpicio era di altissimo valore. Quintiliano parla di tre discorsi (oratio) di Sulpicio Rufo, come ancora in uso consueto per gli studenti di Retorica, a 150 anni dalla sua morte. Alcuni di questi furono il discorso \u2018contra Murena\u2019 e il discorso \u2018pro o contra Aufidium\u2019(una causa sull'eredita), dei quali nulla \u00e8 rimasto oggi, se non pochi frammenti.\nSi attribuiscono a lui centottanta libri giuridici, tra risposte, pensieri e sentenze di Servio Sulpicio da i quali si pu\u00f2 evincere tutta la dottrina e le sue capacit\u00e0 giuridiche, ma sono noti solo i titoli di quattro, come le \"Critiche a Quinto Muzio Scevola\" (Lat: \"Reprehensa Scaevolae Capita o Notata Mucii\"). Non si conosce da quale brano \u00e8 tratto direttamente, vi sono solo riferimenti secondari nelle opere di Cicerone e Quintiliano.\nL'attivit\u00e0 del giurista in genere consisteva in tre compiti: rispondere, cavere, agere. Sulpicio come ci dice Cicerone nella pro Murena ha dato ampio spazio ai Responsa, poi sistemati e raccolti dai suoi discepoli i Servi auditores, in otto libri di risposte. \nFu un giurista di grande fama in epoca repubblicana al quale Cicerone diede numerosi riconoscimenti, considerandolo il primo che elev\u00f2 la Giurisprudenza alla categoria della scienza, (questo perch\u00e9 un\u00ec al diritto, la filosofia greca e la dialettica oltre che la retorica portando il tutto a un'estrema armonia) essendo chiamato diffusamente in epoca classica Gaio tra altri, sebbene al suo tempo la grande figura di Diritto \u00e8 stata Quinto Muzio Scevola (figlio di Publio), al quale si opponeva la scuola di Diritto di Sulpicio Rufo.\nLa scuola.\nSulpicio fond\u00f2 la \"Scuola Serviana\", che super\u00f2 quella di \"Scevola\". Nei responsi di Servio Sulpicio Rufo e dei giuristi della scuola serviana troviamo un'innovazione che consiste nel superamento della valutazione della condotta del debitore in termini di colpa e dolo, attraverso il ricorso a concetti come forza e vizio. L'idea di fondo che guida le soluzioni di Servio e dei suoi \u2018auditores\u2019 \u00e8 rappresentata dall'impossibilit\u00e0 di estendere il prestare del debitore non dominus ai perimenti dovuti alla forza, mentre per contro viene delineata la possibilit\u00e0 di uno stare garante del contraente dominus anche per eventi dovuti alla forza..\nEgli aveva molti discepoli tra i quali citiamo Aufidio Manusa e Pacuvio Labeone, padre di Labeone Ofilio di classe equestre e amico di Giulio Cesare, che comment\u00f2 gli editti in un'opera pi\u00f9 grande del suo maestro. Di tutti i suoi discepoli, si mette in evidenza Alfeno Varo, il cui lavoro pu\u00f2 essere consolidato e sistematicamente ordinato in un numero enorme di risposte e decisioni scolastiche (forse in gran parte di Servio), delle quali si conservano grandi frammenti nel Digesto e nel \"Corpus Iuris Civilis \"di Giustiniano.\nProsa e Poesia.\nLibri.\nSi potrebbe parlare anche di un corposo numero di testi di sua attribuzione, ma a causa scarsit\u00e0 di fonti c'\u00e8 molta incertezza. Per\u00f2 possiamo considerare di sua mano un trattato sulla dote intitolato \"De Dotibus\" (Sulle doti, incentrato sulle usanze e sulle leggi che regolano i matrimonio nell'antica repubblica) e il testo \"De Sacris Detestandis\", (Sull'annullamento dei riti sacri, segue su tali temi una lettera a Varrone).\nLettere.\nDue ottimi esempi dello stile di Servio Sulpicio Rufo si conservano negli scritti di Cicerone. Il pi\u00f9 famoso di questi \u00e8 una lettera di condoglianze scritta da Rufo dopo la morte di Tullia met\u00e0 marzo del 45 a.C., la figlia di Cicerone. Si tratta di un cordoglio che i posteri hanno ammirato, pieno di malinconia e di sottile riflessione sulla caducit\u00e0 di tutte le cose. \u00c8 un testo molto suggestivo tanto da credere che abbia ispirato Sant'Ambrogio in una lettera a San Faustino, riprendendo la descrizione della tragica situazione vissuta dalle istituzioni a Roma. Anche Lord Byron cit\u00f2 questa lettera nel suo libro \u2018Childe Harold's Pilgrimage'..\nAltro testo preziosissimo \u00e8 un'epistola risalente al 31 maggio del 45 a.C. nella quale si narra dell'assassinio del suo collega quando era console con Marcello.\nQueste due lettere ci offrono una panoramica, seppur limitata, della sua tecnica scrittoria che risente della significativa formazione giovanile e dello stile giuridico ricco di arcaismi.\nPoesia.\nGrazie a Quintiliano abbiamo testimonianza del fatto che si dedic\u00f2 anche a parafrasare la poesia latina in prosa. Si dice anche che lui fosse uno scrittore di poesie erotiche.\nLe principali caratteristiche del suo stile letterario erano la lucidit\u00e0, una profonda conoscenza dei principi del Diritto Civile e naturale, e di potenza senza precedenti di espressione negli sviluppi giuridici."}
{"id": "1516688", "revid": "599013", "url": "https://it.wikipedia.org/wiki?curid=1516688", "title": "Hideki Noda", "text": "Carriera.\nGli inizi.\nNoda inizi\u00f2 la sua carriera nel mondo dei kart, in cui vinse diversi titoli nazionali negli anni compresi tra il 1982 e il 1986. Nel 1988 decise quindi il passaggio alla Formula 3 e ottenne al debutto un quinto posto sul circuito di Suzuka, risultato che riusc\u00ec a ripetere anche alla quarta gara in calendario. Prese poi parte anche al Gran Premio di Macao e fine anno part\u00ec per l'Europa. Nel 1989 partecip\u00f2 al campionato di Formula Vauxhall Lotus, in cui concluse quinto, con una vittoria all'attivo. Incoraggiato dai risultati decise quindi di passare alla F3 britannica, guidando per il team di Alan Docking. Durante il suo primo anno non and\u00f2 oltre un dodicesimo posto in classifica generale, mentre nel 1991 ottenne la prima vittoria per un pilota giapponese all'infuori di gare di Formula 3 del proprio Paese e chiuse settimo in campionato.\nDeciso a bruciare le tappe della sua carriera, Noda pass\u00f2 in Formula 3000 nel 1992. Qui, per\u00f2, si trov\u00f2 in difficolt\u00e0 e fall\u00ec anche una qualificazione, oltre a non andare mai a punti durante i primi due anni nella categoria. Per il 1994 venne ingaggiato dalla Forti Corse e i suoi risultati cominciarono a migliorare: quinto al debutto a Silverstone, terzo ad Enna e pi\u00f9 volte qualificato tra i primi dieci. Nonostante poi le buone posizioni di partenza pi\u00f9 volte non seppe gestire al meglio la sua corsa e perse punti importanti.\nFormula 1.\nTerminato il campionato di Formula 3000 intraprese trattative con il team Larrousse per assicurarsi un posto nelle ultime gare della stagione 1994, sfruttando soprattutto le sponsorizzazioni che aveva a disposizione.\nNonostante la scarsa fiducia attorno al pilota giapponese questi riusc\u00ec a qualificarsi subito dietro ad \u00c9rik Comas, suo compagno di squadra, dimostrando anche una miglior gestione dei freni della vettura. La sua gara, per\u00f2, fu sfortunata e venne presto costretto al ritiro, cos\u00ec come nei due successivi appuntamenti mondiali.\nPer il 1995 gli venne quindi offerto un posto alla Simtek. Secondo gli accordi presi con il team Noda avrebbe dovuto guidare la vettura nella seconda parte della stagione, mentre Schiattarella si sarebbe occupato di disputare la prima parte del campionato. Il giapponese vers\u00f2 anche una cospicua somma di denaro al team inglese, in difficolt\u00e0 finanziarie, per assicurarsi il posto. Nonostante ci\u00f2, proprio a causa dei problemi di denaro della squadra, venne deciso il ritiro dopo Monaco e Noda non ebbe mai la possibilit\u00e0 di correre.\nLe corse americane.\nOrmai fuori dal mondo della Formula 1, Noda decise di dedicarsi alle corse americane, prendendo parte al campionato di Indy Pro Series. Durante il suo primo anno ottenne come miglior risultato un terzo posto a Toronto e chiuse quattordicesimo in classifica generale. Decise quindi di continuare nella categoria. Nonostante un campionato altamente competitivo, con piloti come Da Matta e Castroneves riusc\u00ec ad ottenere la sua prima vittoria e chiuse al nono posto il campionato, alternando durante l'anno fasi di elevata competitivit\u00e0 ad altre pi\u00f9 deludenti. Nonostante ci\u00f2 la sua avventura in America stava giungendo al termine e per il 1998 decise di tornare in Giappone.\nIl ritorno in Giappone.\nNei quattro anni seguenti svilupp\u00f2 la sua carriera parallelamente in Formula Nippon e Super GT. Nel 2005 ha rappresentato in A1 Grand Prix il Giappone per una gara, mentre negli ultimi anni ha pi\u00f9 volte prese parte alla 24 Ore di Le Mans."}
{"id": "1516694", "revid": "767487", "url": "https://it.wikipedia.org/wiki?curid=1516694", "title": "Spunta la Luna dal monte/Sabato", "text": "Spunta la Luna dal monte/Sabato \u00e8 un singolo del cantautore Pierangelo Bertoli e del gruppo musicale Tazenda, pubblicato nel febbraio 1991 come estratto dall'album \"Murales\".\nDescrizione.\n\"Spunta la Luna dal monte\" \u00e8 la versione in italiano della canzone \"Disamparados\", scritta da Luigi Marielli, componente dei Tazenda, che la affidarono ancora inedita a Pierangelo Bertoli per presentarla al Festival di Sanremo 1991. La versione in gara, eseguita da Bertoli insieme ai Tazenda, si piazz\u00f2 al quinto posto della classifica finale ed \u00e8 l'unione della versione originale con il testo in italiano firmato dallo stesso Bertoli, che poi la incider\u00e0 individualmente nell'album \"Italia d'oro\".\nIl singolo ottenne giudizi molto positivi dalla critica, ricevendo come riconoscimento la \"Targa Tenco\", e vendette circa 1.500.000 copie, risultando il quattordicesimo pi\u00f9 venduto in Italia nell'anno solare 1991. Al Festival il brano venne abbinato fuori gara con la versione in spagnolo dal titolo \"Y ya viene amaneciendo\" (\"Sta gi\u00e0 albeggiando\"), suonata dalla band sudamericana Moncada.\nIl testo originale \u00e8 la descrizione di un paesaggio della Sardegna in cui la Luna sorge da dietro le montagne e in cui si vedono bambini poveri che giocano in un prato, i disperati, in lingua sarda \"disamparados\". Il testo in italiano non si discosta da questo paesaggio crepuscolare.\nNel 2013 Luca Bonaffini, collaboratore storico di Pierangelo Bertoli, ha pubblicato il libro \"La notte in cui spunt\u00f2 la luna dal monte\", nel quale racconta - in qualit\u00e0 di testimone - la genesi della canzone, scritta la notte tra il 6 e il 7 gennaio 1991.\nIl brano sul lato B, \"Sabato\", era gi\u00e0 stato pubblicato l'anno precedente nell'album \"Oracoli\"\nTracce.\nLATO A\nLATO B"}
{"id": "1516695", "revid": "254059", "url": "https://it.wikipedia.org/wiki?curid=1516695", "title": "Passo di Fletta", "text": "Il passo di Fletta \u00e8 un valico alpino in Valle Camonica a quota 1.160\u00a0m s.l.m. \u00c8 raggiungibile da Loritto, frazione di Malonno, oppure da Edolo."}
{"id": "1516696", "revid": "62221", "url": "https://it.wikipedia.org/wiki?curid=1516696", "title": "Archaeognatha", "text": ""}
{"id": "1516701", "revid": "640277", "url": "https://it.wikipedia.org/wiki?curid=1516701", "title": "Telescopi Gemini", "text": "I Telescopi Gemini sono due telescopi ottici gemelli del diametro di 8 m situati uno nell'emisfero nord (Gemini North) e l'altro nell'emisfero sud (Gemini South). Insieme formano l'Osservatorio Gemini.\nGestione.\nI Telescopi Gemini sono stati costruiti e vengono ora gestiti da un consorzio composto da Stati Uniti, Regno Unito, Canada, Cile, Brasile, Argentina, e Australia. Questa cooperazione \u00e8 gestita dall'Association of Universities for Research in Astronomy (AURA). Il centro operativo per l'osservatorio boreale \u00e8 presso Hilo nelle Hawaii presso il parco universitario dell'University of Hawaii, per l'osservatorio australe \u00e8 presso La Serena, nel Cile.\n\u00c8 stato stimato che i due telescopi sono costati circa 184 milioni di dollari, e che il costo di gestione sia pari a circa 40 000 dollari giornalieri per ognuno dei telescopi.\nNel novembre 2007 il consiglio delle ricerche del Regno Unito (STFC) ha proposto che, per risparmiare 4 milioni di sterline, potrebbe uscire del consorzio della gestione operativa.\nCaratteristiche.\nUn telescopio (Gemini North), detto anche telescopio \"Frederick C. Gillett telescope\") si trova sul vulcano dormiente Mauna Kea nelle Hawaii (). Le eccellenti condizioni atmosferiche e l'elevata altitudine oltre i 4200 m (13,800\u00a0ft) forniscono condizioni visuali ideali per le osservazioni astronomiche. Il telescopio ha visto la prima luce nel 1999, e ha iniziato l'attivit\u00e0 osservativa nel 2000.\nL'altro telescopio (Gemini South) si trova ad oltre 2700\u00a0m (9000\u00a0ft) di altitudine sulle Ande del Cile, presso il monte Cerro Pach\u00f3n (). L'aria molto secca e la scarsa presenza di nuvole rendono questo sito una scelta molto valida per grandi telescopi, tra i quali il Southern Astrophysical Research (SOAR) e il Cerro Tololo Inter-American Observatory, CTIO. Gemini South ha visto la prima luce nel 2000.\nLa combinazione dei due telescopi gemelli fornisce una copertura completa di entrambi gli emisferi celesti. questi sono tra i pi\u00f9 avanzati telescopi nelle bande ottica e infrarossa e utilizzano le pi\u00f9 avanzate tecnologie di osservazione, tra cui la guida laser, l'ottica adattiva e la spettroscopia multi-oggetto. Inoltre un sofisticato sistema di ventilazione ed il rivestimento dello specchio in argento consentono di ottenere ottime osservazioni nell'infrarosso. Grazie all'elevata automazione i due telescopi possono essere utilizzati in modalit\u00e0 remota riducendo i problemi connessi alla necessit\u00e0 della presenza del personale.\nRicerca e risultati scientifici.\nNell'Aprile 2018 il Gemini North ha dato le prove della presenza del gas idrogeno solforato nell'atmosfera di Urano. Questo grazie agli studi sullo spettro della luce solare riflessa dall'atmosfera del pianeta, compiuti con lo spettrografo NIFS (\"Near-Infrared Integral Field Spectrometer\"), che ne ha individuato le firme.\nSono stati compiuti degli importanti studi sugli espoianeti con lo strumento Gemini Planet Imager, montato sul Gemini South, scoprendo ad esempio 51 Eridani b. A gennaio 2019 sono 531 le stelle studiate dal GPI e, osservando pianeti in orbite pi\u00f9 esterne, si \u00e8 evinto definitivamente che pianeti giganti a orbite larghe sono pi\u00f9 diffusi attorno a stelle di massa elevata, almeno 1,5-2 volte quella del Sole, ma molto rari attorno a stelle pi\u00f9 piccole. In seguito a questo programma si sta lavorando per rendere il GPI pi\u00f9 sensibile a esopianeti pi\u00f9 piccoli e freddi."}
{"id": "1516719", "revid": "123360496", "url": "https://it.wikipedia.org/wiki?curid=1516719", "title": "Teresa Ans\u00farez", "text": "Origine.\nEra figlia del conte di Monz\u00f3n, che per un breve periodo fu anche conte di Castiglia, Ansur Fern\u00e1ndez e Gontroda Nu\u00f1ez.\nBiografia.\nNel 960, spos\u00f2 il re di Le\u00f3n, Sancho I detto \"il Grasso\".\nNel 966, rimasta vedova, per l'avvelenamento del marito, Teresa si ritir\u00f2 in convento, ma, unitamente alla cognata suora, Elvira Ram\u00edrez, fu nominata reggente e tutrice del figlio Ramiro. Assieme alla cognata, ratific\u00f2 il trattato di pace col califfo al-Hakam II ibn Abd al-Rahman e dovette combattere i vichinghi che avevano invaso le coste della Galizia.\nNel 975, approfittando della malattia che l'anno prima aveva colpito il califfo al-Hakam II ibn Abd al-Rahman, alleatisi al re di Navarra Sancho II Abarca, Elvira e Ramiro attaccarono al-Andalus ma furono sconfitti a San Esteban de Gormaz dal generale Galib, appena rientrato dal Nordafrica.Dopo questa sconfitta, essendo Ramiro diventato maggiorenne, Elvira si ritir\u00f2 nuovamente in convento, mentre Teresa Ans\u00farez rimase accanto al figlio anche durante le ribellioni della nobilt\u00e0 e poi durante la guerra civile, che Ramiro sostenne contro il cugino Bermudo II.\nDopo la sconfitta e conseguente fuga del figlio ad Astorga, alla fine del 984, Teresa, nel 985 si ritir\u00f3 nel Monastero de San Pelayo di Oviedo.\nFigli.\nTeresa e Sancho ebbero due figli:"}
{"id": "1516720", "revid": "270833", "url": "https://it.wikipedia.org/wiki?curid=1516720", "title": "Chris Boardman", "text": "Professionista dal 1993 al 2000, fu campione olimpico nell'inseguimento ai Giochi della XXV Olimpiade del 1992 e detenne il record dell'ora in pi\u00f9 occasioni.\nCarriera.\nDiventato professionista nel 1993 dopo il successo olimpico a Barcellona, dove nella finale dell'inseguimento arriv\u00f2 addirittura a raggiungere l'avversario campione del mondo in carica Jens Lehmann, si distinse subito per i risultati nelle prove a cronometro.\nAl Tour de France vinse per tre volte il cronoprologo, nel 1994 (coprendo i 7,2 chilometri del percorso alla media di 55,152\u00a0km/h, record per il prologo pi\u00f9 veloce alla \"Grande Boucle\"), nel 1997 e nel 1998; complessivamente vest\u00ec per sei giorni la maglia gialla.\nNel 1994 a Catania conquist\u00f2 il primo campionato del mondo a cronometro battendo l'italiano Andrea Chiurato; due anni dopo vinse la medaglia di bronzo della specialit\u00e0 ai Giochi della XXVI Olimpiade di Atlanta. Nel 1997 e nel 1999 fu terzo alla prova iridata contro il tempo.\nOttenne qualche piazzamento di rilievo in alcune prestigiose brevi corse a tappe: fu secondo al Crit\u00e9rium du Dauphin\u00e9 Lib\u00e9r\u00e9 nel 1995 dietro a Miguel Indurain e terzo alla Parigi-Nizza 1996, alle spalle del vincitore Laurent Jalabert e di Lance Armstrong. Forte di questi risultati si present\u00f2 al via del Tour de France 1996 con ambizioni di classifica, ma nelle tappe di montagna fu sempre lontano dai migliori, concludendo la corsa al 39\u00ba posto a circa un'ora e mezza di ritardo da Bjarne Riis.\nIl record dell'ora.\nI maggiori successi della sua carriera li ottenne tuttavia nel record dell'ora, grazie al quale sal\u00ec alla ribalta mondiale: il 23 luglio 1993 miglior\u00f2 di quasi 700 metri (52,270) il primato che, appena sei giorni prima, lo scozzese Graeme Obree aveva strappato all'italiano Francesco Moser.\nLo scozzese rifece suo il record nel successivo aprile, ma Boardman il 7 settembre 1996, nella veloce pista di Manchester, batt\u00e9 nuovamente il record, migliorato nel frattempo da Tony Rominger. Il computo fu di 56,375 chilometri, considerato \"miglior prestazione umana sull'ora\" fino al 25 maggio 2012, giorno in cui questo record venne superato da Aureli\u00e9n Bonneteau che percorse 56,597\u00a0km su una bicicletta reclinata.\nNel 2000, un anno dopo il ritiro dalle competizioni di Boardman, l'UCI decise di eliminare i record stabiliti con biciclette speciali, fissando una nuova normativa per il mezzo da utilizzare e classificando come miglior prestazione umana i record dal 1984 in poi. Torn\u00f2 quindi in vigore il record di Eddy Merckx (49,431) del 1972, che Boardman decise di provare a battere, stabilendo il nuovo record su una bici tradizionale il 27 ottobre 2000, sempre a Manchester, con un miglioramento di 10 metri rispetto al record di Merckx. Il suo record \u00e8 stato poi battuto da Ond\u0159ej Sosenka nel 2005."}
{"id": "1516723", "revid": "767487", "url": "https://it.wikipedia.org/wiki?curid=1516723", "title": "Monty Norman", "text": "Biografia.\nAttivo prevalentemente nell'ambito cinematografico e teatrale, Norman deve molta della sua fama (se non tutta) al celeberrimo \"The James Bond Theme\", che compose per il film del 1962 \"Agente 007 - Licenza di uccidere\", il primo episodio della saga sull'agente segreto britannico. In realt\u00e0 questo brano musicale \u00e8 la rivisitazione di una precedente composizione di Norman scritta a suo tempo per ."}
{"id": "1516732", "revid": "1013865", "url": "https://it.wikipedia.org/wiki?curid=1516732", "title": "Distretto di Mohale's Hoek", "text": "Mohale's Hoek \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 8 circoscrizioni e 13 comunit\u00e0:"}
{"id": "1516733", "revid": "34928", "url": "https://it.wikipedia.org/wiki?curid=1516733", "title": "Scazzicare", "text": ""}
{"id": "1516734", "revid": "1778123", "url": "https://it.wikipedia.org/wiki?curid=1516734", "title": "Skatepark", "text": "Lo skatepark \u00e8 un luogo che permette, solitamente agli skater, di eseguire trick su delle rampe chiamate pipe o half-pipe.\nAnche i praticanti di \"pattinaggio aggressive\" e BMX possono fare le loro evoluzioni nello skatepark anche se i pi\u00f9 agili sono gli skater e i pattinatori.\nI materiali.\nGli skatepark sono costruiti in fondamentalmente 3 tipi di materiali: legno, ferro o cemento. Ogni materiale ha una sua specificit\u00e0 in relazione alla possibilit\u00e0 di usarvi una tavola sopra della struttura e alla durata nel tempo.\nStrutture.\nNon tutte le attrazioni dello skatepark hanno un nome vero e proprio. In generale si apprezza tutto ci\u00f2 che pu\u00f2 far saltare o pareti verticali su cui far salire lo skateboard. \nHalfpipes.\nI tipi pi\u00f9 comuni di rampe sono gli halfpipe ed i quarterpipe; esiste una variante di circa tre metri e mezzo denominata \"vert ramp.\" Le parti curve della struttura si chiamano \"transitions\", mentre quella piatta viene detta \"flat.\" Due halfpipes attaccati privi di flat si chiamano \"spine.\" Queste strutture sono necessarie per il vert skateboarding.\nFunboxes.\nSi dice \"funbox\" una struttura a forma di parallelepipedo con due o tre rampe. La parte piatta pu\u00f2 servire per performare tricks aerei. Una funbox potrebbe avere ulteriori funzioni come sezioni di muro, ringhiere o tornanti.\nRampe.\n\u00c8 raro trovare rampe negli skateparks, ma non impossibile.\nBowl.\nLe bowls sono un buco nel terreno con i bordi composti da transitions.\nEscalator.\nGli escalators sono delle gobbe che possono essere usate per accelerare o performare tricks aerei.\nRails.\nRinghiere metalliche per slides e grinds. Possono essere tubolari o squadrate. \u00c8 possibile trovare rails composte da due sezioni piatte una posta pi\u00f9 in alto dell'altra collegata da una tubolare."}
{"id": "1516735", "revid": "583609", "url": "https://it.wikipedia.org/wiki?curid=1516735", "title": "Anaconda 3 - La nuova stirpe", "text": "Anaconda 3 - La nuova stirpe (\"Anaconda 3: Offspring\") \u00e8 un film per la televisione del 2008 diretto da Don E. FauntLeRoy.\n\u00c8 un film horror statunitense e bulgaro con David Hasselhoff, Crystal Allen, Ryan McCluskey e Alice Kissov. Conosciuto anche con il titolo Anaconda III, \u00e8 il terzo film della serie \"Anaconda\", iniziata nel 1997 con l'omonimo film e proseguita nel 2004 con \"Anaconda - Alla ricerca dell'orchidea maledetta\".\nTrama.\nUn magnate assume un mercenario per una missione rischiosa: catturare un pericoloso esemplare di anaconda nel cui sangue \u00e8 contenuta una possibile cura per una malattia degenerativa poco studiata e conosciuta.\nProduzione.\nIl film, diretto da Don E. FauntLeRoy su una sceneggiatura di Nicholas Davidoff e David C. Olson, fu prodotto da Alison Semenza e Benjamin Sacks per la Castel Film Romania e la Hollywood Media Bridge e girato nel corso del 2007 in vari set a Bucarest (Romania) e sul Delta del Danubio. La fase di post-produzione ha avuto luogo nei laboratori della Kodak situati in Romania. Gli effetti speciali, coordinati da Lucian Iordache, furono realizzati dalla Trick Digital. La musica \u00e8 firmata da Peter Meisner.\nDistribuzione.\nIl film fu trasmesso negli Stati Uniti il 26 luglio 2008 sulla rete televisiva Sci-Fi Channel.\nAlcune delle uscite internazionali sono state:\nPromozione.\nLa tagline \u00e8: \"They Can Taste Your Fear\".\nPrequel e sequel.\n\"Anaconda 3 - La nuova stirpe\" \u00e8 il seguito di \"Anaconda\" del 1997 e \"Anaconda - Alla ricerca dell'orchidea maledetta\" del 2004 e fu seguito da \"Anaconda - Sentiero di sangue\" del 2009."}
{"id": "1516740", "revid": "599013", "url": "https://it.wikipedia.org/wiki?curid=1516740", "title": "Petter Solberg", "text": "Campione del mondo rally nella stagione 2003, tre volte vicecampione del mondo nelle stagioni 2002, 2004 e 2005 e due volte Campione del mondo di rallycross (dov'\u00e8 tutt'ora impegnato) nelle stagioni 2014 e 2015. Grazie a questi successi, Solberg \u00e8 il primo pilota nella storia ad aver vinto il titolo mondiale in un campionato organizzato dalla FIA in due discipline diverse.\nGli esordi.\nAll'et\u00e0 di 13 anni Solberg vinse il campionato nazionale di auto radiocomandate (RC cars) spinto dai genitori Tove (la madre) e Teje (il padre) entrambi piloti di bilcross (una versione economica del rallycross, tipicamente norvegese). Quando era ancora troppo giovane per guidare, Petter aiutava a preparare le macchine di rallycross nel giardino di casa e appena compiuti 18 anni entra nel mondo del \"bilcross\" nel 1992. Vince sia il campionato nazionale di rallycross che di cronoscalata nel 1995 (19 vittorie su 21 gare) e 1996 (15 vittorie su 19 gare). Nel 1998 \u00e8 campione norvegese di rally (suo fratello maggiore, Henning, lo ha vinto di seguito dal 1999 al 2003).\nIl campionato mondiale rally.\nL'ingresso in Ford.\nGrazie all'aiuto del connazionale John \"Mr. Skoda\" Haugland, Solberg venne notato dai team manager del campionato del mondo rally (WRC). Dopo aver vinto un test drive comparativo, nel 1998 accett\u00f2 di entrare a far parte del Junior Rally Team della Ford. Nonostante Malcolm Wilson, team manager della scuderia M-Sport, cui il reparto sportivo del costruttore americano affida le proprie vetture, si aspettasse un inizio in sordina, Petter divent\u00f2 un \"point scorer\" per la Ford, soprattutto all'estenuante Safari Rally del 1999.\nL'esperienza in Subaru.\nNel 2000 decise di lasciare la Ford Motorsport per il Prodrive Subaru World Rally Team (SWRT) come compagno di Richard Burns e Juha Kankkunen. Il primo podio arriv\u00f2 l'anno successivo al Rally dell'Acropoli mentre al Rally di Sanremo perse volontariamente punti passando dalla quarta alla quinta posizione, aiutando cos\u00ec Richard Burns nella rincorsa al titolo, poi vinto dal britannico.\nNel 2002 si ritrov\u00f2 come compagno di squadra il quattro volte campione del mondo Tommi M\u00e4kinen dopo il trasferimento di Burns alla Peugeot. Nello stesso anno vinse la sua prima gara primeggiando nel prestigioso rally del Galles grazie anche a uno sfortunato incidente di Marcus Gr\u00f6nholm ma dimostrando comunque ottime qualit\u00e0 di guida sugli insidiosi terreni gallesi.\nNel 2003 conquist\u00f2 quattro vittorie, ripetendosi in Galles e conquistando il titolo mondiale con appena un punto di vantaggio sul nuovo talento francese della Citro\u00ebn S\u00e9bastien Loeb.\nNel difendere il titolo non ebbe molta fortuna infatti nel 2004, nonostante 5 vittorie su 16 gare (vincendo in Galles per la terza volte consecutiva), non riusc\u00ec a resistere al ritorno di Loeb il quale and\u00f2 a punti pi\u00f9 regolarmente mentre Solberg ebbe invece una serie negativa di tre ritiri consecutivi a met\u00e0 stagione. Fin\u00ec comunque secondo in classifica.\nIl 2005 cominci\u00f2 bene con 2 vittorie su 3 gare e la testa della classifica ma ancora una volta Loeb fu irresistibile e a fine stagione Petter si ritrov\u00f2 a lottare per il secondo posto con Marcus Gr\u00f6nholm. Vinse ancora una volta in Galles (per lui la quarta consecutiva) dopo che Loeb si fece penalizzare per non vincere rally e titolo in occasione della morte di Michael Park, navigatore di Markko M\u00e4rtin. Rimase in corsa per vincere il mondiale ma al rally d'Australia si ritir\u00f2 per aver investito un canguro e il titolo and\u00f2 nuovamente a Loeb.\nNel 2006 continu\u00f2 la sua collaborazione con la Subaru che present\u00f2 la nuova Impreza WRC2006. I risultati di quella stagione non furono all'altezza di quelli di Loeb che corse con una Citro\u00ebn Xsara WRC privata in attesa dello sviluppo della nuova C4 WRC. Solberg dovette accontentarsi soltanto di una serie di modesti piazzamenti (secondo posto in Messico, Argentina e Australia) e ben otto ritiri; termin\u00f2 il campionato in sesta posizione con 40 punti e fu la prima volta dal 1993 che un pilota Subaru non fin\u00ec tra i primi tre in classifica generale.\nIl 2007 sembr\u00f2 iniziare meglio con un sesto posto a Montecarlo (il suo miglior piazzamento in carriera nel rally monegasco), ma fu costretto al ritiro in Svezia, dove lottava per il podio, e in Norvegia venne battuto dal fratello Henning nella corsa al terzo posto. Il resto della stagione, a parte un secondo posto in Portogallo (arrivato peraltro dopo la penalizzazione delle due Ford di Gronholm e Hirvonen che erano davanti), \u00e8 un susseguirsi di problemi tecnici e ritiri. Il terzo posto in Grecia sembr\u00f2 essere il punto di svolta della stagione ma cos\u00ec non fu. Termin\u00f2 infatti l'annata al quinto posto con 47 punti proprio davanti a suo fratello. Nello stesso anno partecip\u00f2 anche alla Race of Champions rappresentando la Norvegia con il fratello Henning e insieme al sette volte campione del mondo di Formula 1 Michael Schumacher.\nNel 2008 continu\u00f2 la sua collaborazione con Subaru che a met\u00e0 stagione present\u00f2 la nuova Impreza WRC2008 la quale segn\u00f2 un punto di svolta con i modelli precedenti, Non trattandosi pi\u00f9 di una berlina tre volumi ma di una due volumi pi\u00f9 compatta e dall'apparenza meno estrema. La prima parte di stagione, con la vecchia Impreza WRC2007, vide il norvegese ritirarsi per ben quattro volte consecutive e ottenere soltanto due buoni piazzamenti (quinto a Montecarlo e quarto in Svezia). I primi risultati con la nuova vettura furono pi\u00f9 che confortanti: infatti, al debutto, il norvegese colse subito un podio in una delle gare pi\u00f9 dure della stagione, il Rally dell'Acropoli, e il team ne ottenne anche un altro in Finlandia con Chris Atkinson. Tuttavia nel resto della stagione ottenne solo piazzamenti e nessun podio, termin\u00f2 infatti sesto in classifica dietro anche al compagno di squadra. Alla fine della stagione la Subaru, complice il difficile momento economico, pose termine alla quindicennale presenza nel campionato mondiale rally.\nIl Petter Solberg World Rally Team.\nRimasto senza una vettura ufficiale, Solberg decide di affrontare il mondiale 2009 con una propria squadra, acquistando una Citro\u00ebn Xsara WRC, che gli permette di ottenere due terzi posti a Cipro e in Italia. I modesti risultati conseguiti nel prosieguo della stagione lo convincono a rilevare dal costruttore francese una pi\u00f9 moderna C4 WRC, con la quale disputer\u00e0 le due prove finali del campionato; in entrambe conclude al quarto posto. Conclude la stagione con 35 punti, al quinto posto nel Mondiale Piloti vinto da Loeb.\nCon lo stesso team, dopo aver raccolto il budget necessario con un imponente bouquet di sponsor, acquista un secondo esemplare di C4 WRC, con la quale affronta l'intera stagione 2010. Dopo un brutto inizio con un nono posto in Svezia, riesce a conquistare tre podi consecutivi: \u00e8 secondo in Messico e Turchia e terzo in Giordania. Dopo un ritiro in Nuova Zelanda, il pilota norvegese riprende a racimolare punti, con risultati molto buoni: \u00e8 terzo in Bulgaria e in Francia, e secondo in Giappone. Nelle altre prove, termina sempre nei primi cinque. Quando mancano due rally alla conclusione del campionato, \u00e8 quarto nella classifica piloti con 133 punti.\n2012: il ritorno in Ford.\nA fine stagione 2011 il team ufficiale Ford (Ford Abu Dhabi World Rally Team) ha dichiarato che a sostituire il partente Mikko Hirvonen sarebbe stato proprio Petter che cos\u00ec a distanza di quattro anni sarebbe tornato a guidare una vettura ufficiale da Rally.\n2013: il World Rallycross Championship.\nIl 2013 rappresenta il ritorno nel mondo del Rallycross, che lo aveva visto protagonista all'inizio della sua carriera. Partecipa al campionato Europeo Rallycross a bordo di una Citro\u00ebn DS3 preparata e gestita dalla sua stessa squadra, la Petter Solberg Rallycross (RX) Team.\nNel 2014 si disputa il primo mondiale di Rallycross, Petter Solberg conquista matematicamente il titolo di campione del mondo in Italia, prima di gareggiare le ultime due prove."}
{"id": "1516742", "revid": "1543377", "url": "https://it.wikipedia.org/wiki?curid=1516742", "title": "Alessandro F\u00e8 d'Ostiani (pittore)", "text": "Biografia.\nNacque da Alfredo e Amalia Casana. Dopo gli studi, apr\u00ec uno studio di pittura in via Ponza a Torino e venne richiamato alle armi nel 1942. .\nOpere ed esposizioni.\nPittore definito \u00abquasi neo-realista\u00bb, espose alla XXII Biennale di Venezia (1940), alla III e alla V Quadriennale di Roma (1939 e 1948, edizione ribattezzata Rassegna Nazionale di Arti Figurative). Un suo dipinto ad olio su tela del 1937 (\"Facciata del Palazzo Reale di Torino\", recante sul retro parte di un ritratto maschile) \u00e8 stato acquistato dalla Galleria d'arte moderna di Milano."}
{"id": "1516747", "revid": "1305772", "url": "https://it.wikipedia.org/wiki?curid=1516747", "title": "Invasione di terreni o edifici", "text": "L'atto di invasione di terreni o edifici (definito anche in inglese squatting), compiuto da parte di singoli (chiamati squatter) o di nuclei familiari o di gruppi organizzati, per fini abitativi o meno, pu\u00f2 essere trattato sia dal punto di vista del diritto, sia da quello sociologico; i due aspetti sono strettamente correlati e spesso implicanti questioni di ordine pubblico e di ordine etico. \nProfili giuridici.\nL'occupazione \u00e8 configurabile, in diritto civile, tra le modalit\u00e0 di acquisto del diritto di propriet\u00e0 esclusivamente quando avvenga in buona fede. Il possesso continuativo, per lunghi periodi, di beni immobili conduce a volte, in casi di acquiescenza, all'acquisizione degli stessi, come regolamentato dalle norme sull'usucapione: si tratta di un istituto giuridico che, in ogni caso, si differenzia dall'acquisizione delle cosiddette res nullius, che per definizione, nel diritto italiano, afferiscono solo ai beni mobili.\nL\"'invasione di terreni o edifici\", in diritto penale, \u00e8 un delitto previsto e punito dall'art. 633 del codice penale italiano ai sensi del quale: \u00abChiunque invade arbitrariamente terreni o edifici altrui, pubblici o privati, al fine di occuparli o di trarne profitto, \u00e8 punito, a querela della persona offesa, con la reclusione fino a due anni o con la multa da lire duecentomila a due milioni.\nLe pene si applicano congiuntamente, e si procede d'ufficio, se il fatto \u00e8 commesso da pi\u00f9 di cinque persone, di cui una almeno palesemente armata, ovvero da pi\u00f9 di dieci persone, anche senza armi.\u00bb\nIstituti sostanziali.\nTipicit\u00e0.\nL'invasione di terreni o edifici \u00e8 un reato comune, di danno e di evento, l'interesse tutelato \u00e8 \"il rapporto di fatto che viene esercitato sugli immobili sia dal proprietario che da terzi\" (Cass. 5237/85). A forma libera e si realizza ogniqualvolta il soggetto attivo invada un terreno o un immobile senza il consenso di colui che ne sia proprietario o che ne abbia un qualsivoglia diritto di godimento. \u00c8 un reato istantaneo che si consuma nel momento in cui si realizza l'ingresso arbitrario nell'altrui fondo o immobile ma, qualora l'occupazione si protragga nel tempo, ha natura permanente; nel qual caso cessa solo \"con l'allontanamento dall'edificio o con la sentenza di condanna\" (Cass. 49169/03).\nElemento soggettivo.\nL'elemento soggettivo richiesto \u00e8 il dolo specifico, non necessitando in capo all'agente solo la coscienza e la volont\u00e0 di invadere un bene altrui ma anche il fine di occupare l'immobile o di trarne profitto.\nAspetti processuali.\nLa competenza processuale \u00e8 del Giudice di Pace nei casi previsti dal I co. e quando non ricorra l'ipotesi prevista dall'art. 639 bis. Quest'ultimo specifica infatti che: \u00abNei casi previsti dagli articoli 631, 632, 633 e 636 si procede d'ufficio se si tratta di acque, terreni, fondi o edifici pubblici o destinati ad uso pubblico.\u00bb \nNel caso in esame, infatti, poich\u00e9 l'interesse tutelato dalla norma non \u00e8 quello del singolo ma della comunit\u00e0 il giudice competente \u00e8 da individuarsi nel Tribunale monocratico. Discorso analogo vale per la procedibilit\u00e0, a querela salvo non sussista l'ipotesi di cui al 639 bis c.p. La competenza \u00e8 di quest'ultimo e il reato \u00e8 perseguibile d'ufficio altres\u00ec quando sussistano l'ipotesi di cui al II comma.\nNegli anni pi\u00f9 recenti, un nuovo orientamento giurisprudenziale, osservato dal Tribunale di Roma e dalla Corte suprema di cassazione, ha condannato il Governo (nella persona del Ministero dell'interno o della Presidenza del Consiglio dei ministri) al risarcimento dei danni (\"ex\" art. 2043 cod. civ.) laddove le istituzioni deputate non abbiano prevenuto o soppresso l'occupazione abusiva.\nProfili sociologici.\nL'occupazione degli immobili.\nNegli anni, in Italia e fuori vi sono stati numerosi casi di occupazione di immobili effettuati da pi\u00f9 persone per motivi vari. Pur in assenza di dati ufficiali, le stime pi\u00f9 affidabili sembrano indicare in 50.000 il numero di immobili occupati su tutta la penisola.\nFra le ragioni dell'occupazione spesso vi sono state delle necessit\u00e0, come la carenza di immobili liberi per la locazione o la povert\u00e0 e l'impossibilit\u00e0 di pagare l'affitto d'un immobile.\nI centri sociali occupati.\nSpazi ad uso non residenziale e di maggiori dimensioni vengono occupati per creare centri sociali autogestiti. Oltre alle varie attivit\u00e0 che si tengono in tali strutture, sono offerti servizi sociali e spazi usufruibili dagli abitanti del territorio circostante. Pu\u00f2 accadere che nelle zone limitrofe si verifichi lo spaccio di droga. A tale proposito, diversi centri sociali occupati sono attivi nella lotta contro l'eroina e in quella a favore della legalizzazione della marijuana.\nCon il passare degli anni, molti degli immobili occupati sono stati sgomberati. Le attivit\u00e0 culturali e sociali create hanno permesso ad alcuni di essere accettati dalle autorit\u00e0 e disciplinati, diventando dei centri sociali autogestiti. Alcuni fra i pi\u00f9 conosciuti sono il Forte Prenestino di Roma, l'Isola del Kantiere di Bologna e l'El Paso di Torino in Italia. Sono diventati famosi Christiania e Ungdomshuset a Copenaghen, in Danimarca, e la Kunsthaus Tacheles di Berlino in Germania.\nOccupazione di scuole o universit\u00e0.\nL'occupazione di scuole o universit\u00e0 sussiste, in linea teorica, nell'ambito dell'art. . Tuttavia in molte occupazioni di scuole o universit\u00e0 non \u00e8 ravvisabile il dolo specifico previsto dalla norma in quanto il fine di tali manifestazioni \u00e8 individuato esclusivamente nel fare pressione alla controparte per l'accoglimento delle proprie istanze.\nLa corte di Cassazione, il 30 marzo 2000, ha escluso che possa considerarsi invasione di edifici ai sensi dell'art. 633 C.p. \"la cosiddetta occupazione studentesca delle scuole\" quando gli occupanti non siano estranei al luogo e la loro presenza sia legittima. Ci\u00f2 significa che non sussiste il reato quando gli occupanti sono iscritti alla medesima scuola (o universit\u00e0) e quando l'occupazione \u00e8 effettuata durante gli orari di lezione.\nNel caso in cui non sia possibile svolgere normalmente lezione durante \"l'occupazione di scuole o universit\u00e0\" sussiste il reato di \"interruzione di un servizio pubblico o di pubblica necessit\u00e0\" ()."}
{"id": "1516748", "revid": "2122884", "url": "https://it.wikipedia.org/wiki?curid=1516748", "title": "Antonio Sanna", "text": "Biografia.\nVoce italiana di alcuni dei principali attori cinematografici di lingua inglese, ha prestato voce a Guy Williams nel ruolo di Don Diego de la Vega/Zorro nel telefilm \"Zorro\" (ridoppiaggio del 1992), Antonio Banderas nel ruolo di Alejandro Murrieta/Zorro nel film \"La maschera di Zorro\"; a Kenneth Branagh in \"Frankenstein di Mary Shelley\" e \"Harry Potter e la camera dei segreti\", Gary Sinise in \"Forrest Gump\" e David Caruso nei panni di Horatio Caine nella serie TV \"\". Inoltre ha doppiato attori come Bruce Greenwood, Stanley Tucci in \"Amabili resti\" di Peter Jackson, John Turturro, Ed Harris in \"Apollo 13\", Bill Pullman, Ray Liotta in \"Blow\", Kevin Spacey in \"Virus letale\", Stephen Dillane e Hugh Laurie. \u00c8 stato attivo presso la SEFIT-CDC fino a poi diventare libero professionista."}
{"id": "1516750", "revid": "716642", "url": "https://it.wikipedia.org/wiki?curid=1516750", "title": "Joey O'Brien", "text": "Carriera.\nHa iniziato la sua carriera con il Bolton nel 2004.\nSuccessivamente \u00e8 stato ceduto in prestito al Sheffield Wednesday (squadra di League One) per la maggior parte della stagione 2004-2005, collezionando 15 presenze e segnando 2 gol, di cui uno al suo esordio. \nAl ritorno al Bolton, O'Brien ha fatto il suo debutto in Premier League nel maggio 2005 contro l'Everton, quando entra al posto di Fernando Hierro. facendo il suo ritorno per il Bolton nella stagione 2007-2008 \n \u00e8 sceso poche volte in campo nella stagione 2008-2009.\nIl 29 ottobre 2009 ha firmato un prolungamento di un anno del suo contratto in modo da rimanere legato al Bolton fino all'estate del 2011. Nell'agosto del 2011 si lega per un anno al West Ham. Con il club londinese consegue la promozione (immediata) dalla Championship alla Premier League, e vi rimane per altri 5 anni pur non essendo sempre stato il titolare e giocando anche poco in 2 stagioni fino a non giocare mai nell'ultima a causa di molteplici infortuni."}
{"id": "1516751", "revid": "641883", "url": "https://it.wikipedia.org/wiki?curid=1516751", "title": "Fausta Cornelia Silla", "text": "Spos\u00f2 in prime nozze Gaio Memmio, quindi ripudiata da questi per le numerose infedelt\u00e0, nel 56 a.C. spos\u00f2 in seconde nozze Tito Annio Milone. Pare che lo storico Sallustio sia stato espulso dal senato nel 50 a.C. perch\u00e9 scoperto in flagrante adulterio con Fausta, come ci attesta Aulo Gellio (Noctes Atticae, XVII, 18): \"M. Varro, in litteris atque uita fide homo multa et grauis, in libro, quem scripsit Pius aut de pace, C. Sallustium scriptorem seriae illius et seuerae orationis, in cuius historia notiones censorias fieri atque exerceri uidemus, in adulterio deprehensum ab Annio Milone loris bene caesum dicit et, cum dedisset pecuniam, dimissum\"."}
{"id": "1516762", "revid": "123698282", "url": "https://it.wikipedia.org/wiki?curid=1516762", "title": "L'unione liberale", "text": "L'Unione Liberale fu un settimanale fondato a Terni e pubblicato per la prima volta il 22 agosto 1880. Trattasi del periodico umbro dell'epoca che ebbe maggiore continuit\u00e0, rimanendo infatti in vita per ben 46 anni. Il ruolo di Direttore Responsabile fu ricoperto dall'avv. Stefano Lazzari, per quanto concerne invece il suo programma risulta molto indicativo quanto riportato nel numero del 10 ottobre 1880. Vi si legge: \u201cLo scopo nostro fu quello di riunire in un sol fascio i liberali d'ogni organizzazione per abbattere sino alla radice l'invadente reazione clericale che in ogni parte d'Italia, non meno che fra noi, va estendendo le sue spire per riprendere quella supremazia che ha dovuto cedere alla forza dell'umano progresso\u201d. Una analoga edizione venne quindi fondata a Perugia ed \u00e8 attualmente consultabile presso la Biblioteca Augusta del capoluogo umbro.\nL'Unione Liberale fu uno dei quotidiani che presero parte ad un'adunanza della stampa umbra svoltasi a Perugia il 28 giugno 1885. L'assemblea, voluta dal direttore de L'Annunziatore Umbro Sabino Virgilio Alterocca, doveva avere lo \"scopo di concordare un vero patto di fratellanza a rendere meno arduo e pi\u00f9 proficuo il nobilissimo compito che la Stampa si propone\u201d. Vi parteciparono, oltre al quotidiano organizzatore, L'Unione Liberale di Perugia, La Provincia dell'Umbria, Lo Spartaco di Spoleto, L'Unione Liberale di Terni (rappresentata dall'avv. Stefano Lazzari), Il Topino di Foligno, Il Progresso Agricolo di Foligno e L'Umbria Agricola di Perugia. A questi vanno inoltre aggiunti la Nuova Umbria di Spoleto, Il Municipio di Citt\u00e0 di Castello e l'Obolo del povero di Rocca Sinibalda (aderirono ma senza prendere parte al congresso). Nel corso dell'assemblea furono presentati ed approvati undici punti."}
{"id": "1516765", "revid": "287204", "url": "https://it.wikipedia.org/wiki?curid=1516765", "title": "The Platinum Collection (Scorpions)", "text": "The Platinum Collection \u00e8 una raccolta del gruppo musicale tedesco Scorpions del 2005."}
{"id": "1516767", "revid": "767487", "url": "https://it.wikipedia.org/wiki?curid=1516767", "title": "Blattoidea", "text": "Blattoidea \u00e8 un raggruppamento di Insetti inquadrato al rango di sezione nel superordine dei Polyneoptera (Pterygota Neoptera). Questo inquadramento sistematico non \u00e8 condiviso da diversi autori.\nComprende gli ordini Blattodea, Isoptera, Mantodea e Zoraptera. Alcuni schemi tassonomici riuniscono i primi tre nell'unico ordine dei \"Dictyoptera\"."}
{"id": "1516768", "revid": "212348", "url": "https://it.wikipedia.org/wiki?curid=1516768", "title": "Federico Fratini", "text": "Biografia.\nDi famiglia aristocratica originaria di Visso in Valnerina, all'inizio dell'Ottocento il padre di Federico Fratini, Francesco, fu nominato governatore pontificio di Orte e vi si stabil\u00ec. Dalle nozze con la contessa Maria Luisa Alberti nacque nel 1828 Federico Fratini. Partecip\u00f2 giovanissimo alla difesa della Repubblica Romana, e dopo la sua caduta organizz\u00f2 l'accoglienza di Giuseppe Garibaldi a Terni. Il nobile Fratini, capo dei cospiratori cittadini, nel 1853 fu nominato da Aurelio Saffi nel ruolo di Commissario per l'insurrezione dell'Umbria ma la tentata insurrezione fu stroncata. Arrestato nel 1855, scont\u00f2 fra Spoleto, Roma e Paliano circa 13 anni di carcere.\nIn carcere conobbe il grande patriota Giuseppe Petroni col quale condivise la durezza del carcere pontificio, diventandone intimo amico. Uscito di prigione dopo 13 anni, partecip\u00f2 ai moti risorgimentali per la presa di Roma e spos\u00f2, ormai gi\u00e0 in tarda et\u00e0, la figlia di Giuseppe Petroni, Erminia. Fu in corrispondenza anche con Giuseppe Garibaldi e con Giuseppe Mazzini. La notte del 20 ottobre 1867 parte da casa Fratini la sfortunata spedizione dei fratelli Cairoli volta alla liberazione di Roma. Dopo l'unit\u00e0 d'Italia ricopre la carica di consigliere comunale a Terni.\nTitoli Nobiliari.\nPatrizio di Visso (di antica data),\nNobile di Orte,\nConte Palatino (personale di Francesco Fratini)"}
{"id": "1516769", "revid": "5585", "url": "https://it.wikipedia.org/wiki?curid=1516769", "title": "La gabbia/Dove, come e quando", "text": "La gabbia/Dove, come quando \u00e8 un singolo di Domenico Modugno pubblicato nel 1970.\nTracce.\nLato A\nLato B\nI brani.\nLa gabbia\nLa canzone sul lato A, \"La gabbia\", divenne la sigla della trasmissione radiofonica \"Gran variet\u00e0\"; \u00e8 una canzone che racconta la storia di un uomo geloso della moglie e che la tiene quasi prigioniera, ma quando le dice che \u00e8 libera ella si rifiuta di andare via.\nIl testo del brano \u00e8 di Riccardo Pazzaglia, mentre la musica \u00e8 di Modugno ed \u00e8 tratta, per quel che riguarda la strofa, da quella della canzone Cavaddruzzu, del 1954, tramite una canzone intermedia, intitolata \"Un soldato\" e registrata nel 1969 con l'arrangiamento di Ruggero Cini (questa versione rimarr\u00e0 inedita fino al 1997, quando sar\u00e0 inclusa nel CD L'arca di Modugno).\nQuesta registrazione della canzone \u00e8 stata poi inclusa nell'album \"Tutto Modugno\", e quindi ristampata in CD.\nGli arrangiamenti sono curati da Ruggero Cini.\nDove, come quando\nLa canzone sul lato B, \"Dove, come e quando\", era gi\u00e0 stata inclusa precedentemente nell'album \"Domenico Modugno\" con un titolo leggermente diverso (\"Dove come quando\"), e non \u00e8 mai stata ristampata in CD; si tratta di una canzone scritta da Mario Castellacci per il testo e dall'attore e musicista Silvano Spadaccino per la musica.\nGli arrangiamenti sono curati da Ruggero Cini."}
{"id": "1516775", "revid": "2110845", "url": "https://it.wikipedia.org/wiki?curid=1516775", "title": "Maurice Bard\u00e8che", "text": "Terza Repubblica e Vichy.\nNato in una modesta famiglia di Dun-sur-Auron, nel dipartimento di Cher il 1\u00ba ottobre 1907, Bard\u00e8che complet\u00f2 i suoi studi superiori presso il prestigioso \"Lyc\u00e9e Louis-le-Grand\" di Parigi. Qui incontr\u00f2 Thierry Maulnier ed il suo futuro cognato Robert Brasillach, con i quali stabilir\u00e0 relazioni durante tutta la vita. Nel 1928 entr\u00f2 nella \"\u00c9cole normale sup\u00e9rieure\" (ENS), dove incontr\u00f2 la filosofa Simone Weil, Claude Jamet, Jacques Soustelle, Roger Vailland e Georges Pompidou, futuro Presidente di Francia.\nBard\u00e8che inizi\u00f2 a farsi conoscere scrivendo per i giornali di Brasillach e Maulnier (\"1933\", \"1934\", \"1935\"), dove si occupava di cronaca letteraria. Durante la Guerra civile spagnola (1936-1939), viaggi\u00f2 spesso nel paese e scrisse con Brasillach una \"Storia della Guerra Civile Spagnola\", in cui invocava la difesa, anche violenta dell'ordine e del franchismo. Sedotto dalla Falange di Jos\u00e9 Antonio Primo de Rivera, inizia in questo periodo il suo supporto al Fascismo. Con Brasillach ha anche scritto una \"Storia del Cinema\" (1935).\nBard\u00e8che complet\u00f2 la sua tesi su Balzac nel 1940, intitolata \"La formation de l'art du roman chez Balzac jusqu'\u00e0 la publication du P\u00e8re Goriot\", dalla quale avrebbe pubblicato una biografia, \"Balzac romancier\". Continu\u00f2 ad insegnare alla Sorbona dopo la proclamazione del regime di Vichy, trasferendosi all\"'Universit\u00e9 des Sciences et Technologies de Lille\" dal 1942 al 1944. Divenne allora noto per i suoi lavori critici.\nInizialmente \"realista Orleanista\", Bard\u00e8che inizi\u00f2 a scrivere per il giornale fascista \"Je suis partout\" nel 1938. Durante l'occupazione tedesca sostenne il Maresciallo P\u00e9tain.\nDopo la II Guerra Mondiale.\nDopo la liberazione, fu arrestato per collaborazionismo ma rilasciato presto, mentre suo cognato, Robert Brasillach, fu condannato a morte e giustiziato. Egli denunci\u00f2 la sua morte come \"criminale\". A Bard\u00e8che, proscritto, fu proibito tenere corsi nella pubblica istruzione. Allora cre\u00f2 la sua casa editrice, Les Sept Couleurs (I Sette Colori, dal titolo di un famoso romanzo di suo cognato), e fond\u00f2 una rivista di destra, la \"D\u00e9fense de l'Occident\" nel 1952, dedicandosi a riabilitare le opere e l'ideologia di Brasillach.\nScrisse una \"Lettre \u00e0 Fran\u00e7ois Mauriac\" nel 1947, in cui attaccava la \"\u00e9puration l\u00e9gale\" dei collaborazionisti di Vichy, difese il collaborazionismo e critic\u00f2 i resistenti che chiam\u00f2 \"ribelli alla legalit\u00e0\". Il seguito, del 1948, \"Nuremberg ou la Terre Promise\", dove considera illegale e amorale il giudizio degli Alleati nei confronti degli esponenti del Terzo Reich, ai Processi di Norimberga, \u00e8 considerato uno dei primi esempi di letteratura negazionista dell'Olocausto. Questa pubblicazione, stampata in 25.000 copie, gli cost\u00f2 una condanna e 50.000 franchi di multa. Recidivo pubblic\u00f2 \"Nuremberg II ou les Faux-Monnayeurs\" e fu condannato ad un anno di prigione per apologia dei crimini di guerra e l'interdizione della vendita del libro. Crebbe cos\u00ec la sua fama di pensatore di punta del neofascismo. Comunque, Bard\u00e8che stette in prigione a Fresnes, nel 1954, solo poche settimane, dopo le quali fu graziato dal Presidente Ren\u00e9 Coty.\nFu uno dei fondatori del Movimento Sociale Europeo (MSE) nel 1951 e divenne vicepresidente dell'organizzazione che vedeva riuniti uomini politici come Oswald Mosley, Karl-Heinz Priester, Per Engdahl e Ernesto Massi. La sua rivista, \"D\u00e9fense de l'Occident\", dal 1952 al 1982 espose le stesse idee di un nazionalismo europeo.\nNel 1952 scrisse un altro libro negazionista, che si supportava sulle tesi di Paul Rassinier.\nA differenza di altri negazionisti dell'Olocausto, Bard\u00e8che non tent\u00f2 di nascondere il suo fascismo, dichiarando anzi esplicitamente, nell'introduzione alla sua famosa opera del 1961 \"Qu'est-ce que le fascisme?\", \"Io sono uno scrittore fascista\". Fu particolarmente attratto dall'esperienza storica della Repubblica Sociale Italiana ed utilizz\u00f2 quel modello come base per una ideologia pi\u00f9 conforme ai tempi, da lui denominata \"fascismo perfezionato\".\nAlla sua morte (1998), Jean Marie Le Pen, leader del Front National francese, lo ricord\u00f2 come \"un profeta della rinascita Europea, per la quale ha a lungo sperato\".\nVenne sepolto nel cimitero parigino di Charonne."}
{"id": "1516778", "revid": "1543377", "url": "https://it.wikipedia.org/wiki?curid=1516778", "title": "World Series of Poker 1990", "text": "Le World Series of Poker 1990 furono la ventunesima edizione della manifestazione. Si tennero dal 30 aprile al 17 maggio presso il casin\u00f2 Binion's Horseshoe di Las Vegas.\nIl vincitore del Main Event fu Mansour Matloubi.\nMain Event.\nI partecipanti al Main Event furono 194. Ciascuno di essi pag\u00f2 un buy-in di 10.000 dollari."}
{"id": "1516779", "revid": "486946", "url": "https://it.wikipedia.org/wiki?curid=1516779", "title": "Gaiking", "text": ""}
{"id": "1516780", "revid": "729019", "url": "https://it.wikipedia.org/wiki?curid=1516780", "title": "Caduta di Gallipoli", "text": "Per caduta di Gallipoli si intende la battaglia del 1354, che determin\u00f2 la conquista da parte degli ottomani della citt\u00e0 di Gallipoli, posta sullo stretto dei Dardanelli non lontana da Costantinopoli. Sino ad allora la citt\u00e0, che rivestiva un ruolo cruciale nel controllo dei traffici marittimi tra mare Egeo e mar Nero, era sotto il dominio bizantino. L'esito della battaglia sarebbe stato sovvertito nel 1366 per effetto della cosiddetta riconquista di Gallipoli.\nContesto.\nLa situazione per l'impero bizantino cominciava a farsi critica, visto che, escludendo la citt\u00e0 di Filadelfia, tutta l'Asia minore era caduta nelle mani dell'impero ottomano. Dopo aver eliminato l'impero bizantino in Asia, gli ottomani nutrivano mire espansionistiche in Europa, e considerando l'inadeguatezza della marina ottomana, il punto migliore da conquistare sembrava la citt\u00e0 di Gallipoli. Per gli ottomani una citt\u00e0 in Europa, avrebbe significato un inizio di espansione nei Balcani.\nLa battaglia.\nI bizantini avevano delle buone fortezze vicino a Gallipoli, pronte a impedire il perforamento del territorio europeo, da parte degli ottomani; infatti nei primi attacchi gli Ottomani furono sempre sconfitti. Ma nel 1350, la piccola fortezza di Zympa, vicino alla citt\u00e0 di Gallipoli, fu espugnata dagli Ottomani. Nel 1354 Gallipoli fu colpita da un forte terremoto, che costrinse gli abitanti della citt\u00e0 ad evacuare. Gli Ottomani approfittarono dello scompiglio per conquistare la citt\u00e0, poco difesa, e riuscirono, dopo due anni, nella impresa di assicurarsi il dominio su Gallipoli. Gli Ottomani fecero di Gallipoli una roccaforte importante per il loro impero, e per la futura espansione in Europa."}
{"id": "1516781", "revid": "238096", "url": "https://it.wikipedia.org/wiki?curid=1516781", "title": "Alessandro Centurini", "text": "Biografia.\nEra figlio di Ignazio Centurini e di Metilde Lambert. Commerciante, armatore, banchiere e industriale, il commendatore Centurini prese parte nel 1880 alla costituzione della Societ\u00e0 Italiana per Condotte d`Acqua. Nel 1886 fond\u00f2 invece a Terni l'omonimo iutificio Centurini. Costruito su progetto dell'ingegnere Tobia Isolani, questo stabilimento era dotato dei macchinari pi\u00f9 evoluti disponibili all'epoca sul mercato per quanto attiene al settore tessile. Lo stabilimento utilizzava come forza motrice una derivazione di 8 metri cubi di acqua al secondo dal Canale Nerino. \nIl ciclo produttivo riguardava la lavorazione di filati e tessuti di juta provenienti dall'India, da trasformarsi soprattutto in sacchi da imballaggio. L'opificio era dotato di una tintoria e di una stamperia e vi erano posizionati 5.000 fusi e 300 telai. Gli addetti erano circa 1.300, in particolar modo donne.\nNel 1902 venne nominato Cavaliere del Lavoro per il settore industria.\nIn politica ricopr\u00ec la carica di parlamentare per due legislature, registrandosi nel 1909 la sua nomina a Senatore del Regno. Fu presidente e fondatore della Banca industriale e commerciale di Roma, che fu travolta dallo scandalo della Banca Romana. Tenne inoltre la presidenza della Societ\u00e0 dell'Acqua Pia Antica Marcia dal 1891 al 1915. Dopo la sua morte, 1916, lo iutificio venne ereditato dal figlio Dario che svolse l'attivit\u00e0 di presidente fino all'anno 1931; anno in cui diede le dimissioni, insieme ai figli, Ignazio e Alessandro. Lo Jutificio faceva parte del \"Gruppo Centurini\" che comprendeva anche altri stabilimenti di lavorazione della iuta, e alcuni stabilimenti Carboniferi. Il 18 luglio 1932, la Societ\u00e0 Anonima Jutificio Centurini cambi\u00f2 la propria denominazione in Societ\u00e0 Anonima Jutificio di Terni.\nLa figlia, Corinna Centurini, spos\u00f2 Carlo Schanzer, futuro senatore e ministro giolittiano, il 23 luglio 1899. Ebbero due figlie: Fulvia Schanzer (1901-1984), moglie di Giulio Ripa di Meana e madre di sette figli (tra cui Carlo Ripa di Meana e Ludovica Ripa di Meana, seconda moglie di Vittorio Sermonti) e Lodovica Schanzer, moglie di Michele Busiri Vici. \nLa residenza romana del Centurini fu l'omonimo villino, progettato e completato nel 1874 dall'architetto svizzero H. Kleffler, in Piazza dell'Indipendenza,7 (quartiere cosiddetto del Macao, rione XVIII del Castro Pretorio). Il villino Centurini fu venduto, dagli eredi, nel 1933, al Governatorato di Roma. Nel 1935 divenne la sede del Liceo Ginnasio \"Giulio Cesare\". Dal 1936 fu sede del Regio Istituto Magistrale Alfredo Oriani, oggi Liceo Statale Niccol\u00f2 Machiavelli."}
{"id": "1516782", "revid": "110157", "url": "https://it.wikipedia.org/wiki?curid=1516782", "title": "Kurejka", "text": "La Kurejka (anche traslitterato come \"Kureyka\") \u00e8 un fiume della Russia siberiana nordoccidentale (Kraj di Krasnojarsk), affluente di destra dello Enisej.\nNasce dall'Altopiano Putorana, sezione nordoccidentale dell'Altopiano della Siberia Centrale; si dirige dapprima verso sud, piegando dapprima verso nordovest e successivamente assumendo una direzione sudorientale, drenando il versante meridionale dell'Altopiano Putorana. Sfocia da destra nello Enisej, fra Igarka e Turuchansk.\nIl fiume attraversa una zona assolutamente remota, tanto che nel suo tragitto non incontra centri urbani di rilievo; \u00e8 gelato, in media, da met\u00e0 ottobre a fine maggio. Nei restanti mesi \u00e8 navigabile per quasi 200\u00a0km a monte della foce."}
{"id": "1516783", "revid": "80339", "url": "https://it.wikipedia.org/wiki?curid=1516783", "title": "Kureyka", "text": ""}
{"id": "1516785", "revid": "110157", "url": "https://it.wikipedia.org/wiki?curid=1516785", "title": "Oberliga 1957-1958", "text": "L'edizione 1957-58 della Oberliga vide la vittoria finale dello ."}
{"id": "1516786", "revid": "80339", "url": "https://it.wikipedia.org/wiki?curid=1516786", "title": "Monti Putorana", "text": ""}
{"id": "1516788", "revid": "120630749", "url": "https://it.wikipedia.org/wiki?curid=1516788", "title": "Fernandel (editore)", "text": "Fernandel \u00e8 una casa editrice italiana nata a Ravenna nel 1994 per iniziativa di Giorgio Pozzi.\nSi qualifica come medio editore avendo pubblicato oltre dieci titoli l'anno dal 2002 al 2016.\nRivista \"Fernandel\".\nLa rivista \"Fernandel \"nasce nel 1994 proponendo racconti, anticipazioni e commenti sulla narrativa italiana, alternando testi di autori esordienti a quelli di autori gi\u00e0 affermati: Paolo Nori, Francesca Mazzucato, Grazia Verasani, Gianluca Morozzi sono fra gli scrittori che hanno esordito sulle sue pagine. La rivista Fernandel \u00e8 dal 1994 al 2001 un periodico bimestrale; la sua periodicit\u00e0 muta in trimestrale dal 2001 al luglio 2007. Dopo questa data la rivista abbandona la carta stampata e diventa disponibile gratuitamente sul sito internet della casa editrice.\nLibri.\nI primi libri pubblicati con il marchio Fernandel escono nel novembre 1997."}
{"id": "1516790", "revid": "2025649", "url": "https://it.wikipedia.org/wiki?curid=1516790", "title": "Vincent McNabb", "text": "Padre Vincent Mc Nabb O.P. fu un influente studioso irlandese, religioso domenicano, nato a Portaferry, nella contea di Down, nell'odierna Irlanda del Nord, decimo di undici figli. Mor\u00ec a Londra, nella parrocchia di San Domenico.\nBiografia.\nIl giovane Vincent fu educato nel periodo scolastico nel Seminario diocesano di Belfast, il St. Malachy's College. Il 10 novembre 1885 entr\u00f2 nel noviziato del Frati Domenicani inglesi a Woodchester nel Gloucestershire, in Inghilterra; fu ordinato sacerdote nel 1891. Dopo gli studi all'Universit\u00e0 di Lovanio, in Belgio, dove ottenne il titolo di lettore in Sacra Teologia e fu insignito del titolo di \"Cavaliere dell'Ordine della Corona Belga\", fu inviato in Inghilterra dove pass\u00f2 il resto della sua vita al servizio del popolo inglese.\nFu grande amico di Gilbert Keith Chesterton, Hilaire Belloc e Ronald Knox, dei quali condivise gli ideali cattolici e distributisti.\nPadre Vincent fu membro dell'Ordine Dominicano per 58 anni e lo serv\u00ec come professore di filosofia al Priorato di Hawkesyard, come priore del Priorato di Holy Cross (Santa Croce), come bibliotecario del Priorato, come lettore all'Universit\u00e0 di Londra e in molte altre vesti nella Provincia inglese dell'Ordine Domenicano.\nCol suo abito tessuto a mano (secondo i suoi ideali distributisti) e le sue scarpe da soldato rattoppate, fu una specie di istituzione a Londra per mezzo secolo. Decine di migliaia di persone lo sentirono fare discorsi in Hyde Park dove egli non si vergognava di affrontare tutti gli sfidanti, protestanti, atei e liberi pensatori, dinanzi a vaste folle ogni domenica salendo sulla classica \"soap box\" degli oratori di quel famoso parco, o dibattere con luminari come George Bernard Shaw nei teatri della citt\u00e0 e nelle sale da conferenza sui temi sociali pi\u00f9 scottanti del momento e senza timore alcuno.\nQuando celebr\u00f2 il cinquantesimo anniversario della sua ordinazione sacerdotale, nel 1941, disse che in questa vita c'\u00e8 tempo solo per combattere ma che c'\u00e8 un'eternit\u00e0 per godere dei propri amici. Voleva celebrare questo anniversario andando a piedi a Roma ma il suo superiore provinciale glielo proib\u00ec, e allora fece lo stesso il viaggio ma in nave e in treno.\nDelle sue due \"patrie\" disse che amava l'Irlanda come una madre e l'Inghilterra come una sposa.\nPadre Mc Nabb fu giustamente descritto come un frate del Tredicesimo secolo che viveva nella Londra del Ventesimo (che lui chiamava \"Babylondon\", paragonandola alla biblica Babilonia), capace di leggere il Vecchio Testamento (e facendo delle note su di esso) in ebraico, il Nuovo Testamento (citandolo) in greco, e le opere di San Tommaso d'Aquino (scrivendo le sue riflessioni su di esso) in latino.\nNel corso della sua vita padre Mc Nabb ebbe ben poco di suo, eccettuata la sua copia della Bibbia, del Breviario, delle \"Costituzioni dell'Ordine Dominicano\" e della \"Summa Theologiae\" di San Tommaso. Non dormiva mai nel letto, bens\u00ec sul pavimento di legno della sua cella, e non possedeva neppure una sedia. Quando studiava, leggeva, scriveva o pregava, era sempre in ginocchio e come san Domenico raggiungeva a piedi i posti ove si recava.\nAveva un fine senso dell'umorismo ed una grande eloquenza.\nLa missione di padre McNabb aveva tre aspetti principali: il primo era la riunione tra Cattolici e Anglicani, il secondo era la giustizia sociale ispirata a San Tommaso e all'Enciclica Rerum Novarum di papa Leone XIII, che chiamava tutti i ministri della santa religione a portare nella battaglia per un'ampia distribuzione della propriet\u00e0 le massime energie delle loro menti e tutta la loro capacit\u00e0 di resistenza; e il terzo aspetto era difendere e puntellare sia la fede che la ragione, entrambe assediate dai modernisti.\nMc Nabb, impegnato nella sua triplice missione, sentiva comunque che la sua principale lotta era per il servizio ai poveri. La mise in atto insegnando la dottrina cattolica ai bambini poveri, visitando i malati e i moribondi, arrivando anche a pulire i pavimenti di stranieri impediti che non avevano nessuno che vi provvedesse. L'idea di distributismo, in qualche modo, pu\u00f2 essere intesa come una forma pi\u00f9 complessa della carit\u00e0.\nAssieme agli scrittori Gilbert Keith Chesterton e Hilaire Belloc, Mc Nabb pensava che coloro che erano poveri dal punto di vista della religione e della propriet\u00e0 dovevano avere diritto ad entrambe. Ci\u00f2 che Mc Nabb diede al movimento distributista fu l'analisi tomistica delle moderne strutture economiche, sociali e politiche, che rimane tuttora valida. Tale analisi \u00e8 soprattutto un argomento contro il \"razionalismo economico\" e la \"pianificazione sociale\" perch\u00e9 Mc Nabb vedeva chiaramente come l'obiettivo di entrambe fosse il sacrificio della famiglia sull'altare della cosiddetta efficienza.\nCitazioni su padre Mc Nabb.\nBibliografia:\nPaolo Gulisano, \"Babylondon. Padre McNabb, maestro di Chesterton nel caos di \"Babylon-London\"\", Edizioni Studio Domenicano (2010), pagine 164."}
{"id": "1516792", "revid": "110157", "url": "https://it.wikipedia.org/wiki?curid=1516792", "title": "Oberliga 1956-1957", "text": "L'edizione 1956-57 della Oberliga vide la vittoria finale del ."}
{"id": "1516795", "revid": "196390", "url": "https://it.wikipedia.org/wiki?curid=1516795", "title": "Plateau centrale siberiano", "text": ""}
{"id": "1516797", "revid": "110157", "url": "https://it.wikipedia.org/wiki?curid=1516797", "title": "Oberliga 1955-1956", "text": "L'edizione 1955-56 della Oberliga vide la vittoria finale del ."}
{"id": "1516800", "revid": "1968719", "url": "https://it.wikipedia.org/wiki?curid=1516800", "title": "Duchi di Bretagna", "text": "I duchi della Bretagna si sono succeduti dal 938 (costituzione del Ducato di Bretagna da parte di Alano II Barbastorta, che pose fine al Regno di Bretagna) al 1547 (unione con la corona francese, con Enrico II).\nRe di Bretagna.\nDall'874 all'876: guerra di successione fra Pascweten, conte di Vannes, e Gurvant; poi dall'876 all'890: guerra di successione fra Alano I il Grande, conte di Vannes et Judicael di Rennes, principe di Poher.\nDal 913 al 931: occupazione normanna da parte di R\u00f6gnvald, Felecan e Incon. Nel 931, Alan Barbatorta e Judicael Berengario, conte di Rennes, tentano invano di liberare la Bretagna.\nDal 933 al 937, Guglielmo spadalunga, duca di Normandia, avendo conquistato il Cotentin e l'Avranchin, il territorio che circonda Avranches (Avranchin), si proclam\u00f2 duca di Bretagna (primo a possedere il titolo).\nDuchi di Bretagna.\nGuerra di successione bretone.\nLa successione si disputava tra Jeanne de Penthi\u00e8vre, rappresentata dal marito Carlo di Blois, e il fratellastro di suo padre Giovanni di Montfort (Giovanni IV), e poi suo figlio Giovanni (Giovanni V). Nel 1365, per il trattato di Gu\u00e9rande Jeanne de Penthi\u00e8vre rinunciava al ducato in favore di Giovanni V.\nCasato capetingio dei Valois-Orl\u00e9ans-Angoul\u00eame.\nDopo l'editto d'Unione della Bretagna alla Francia del 1532, la popolazione di Nantes accoglier\u00e0 pi\u00f9 volte il re francese al grido di \u00ab \"Vive le Duc!\" \u00bb (\"Viva il Duca\").\nAltre titolazioni.\nTitoli appannagisti.\n1704\u20131705: Luigi di Francia (1704-1705), bisnipote del Re Sole. Gli fu dato il titolo dal bisnonno alla nascita, ma mor\u00ec a 9 mesi.\n1707\u20131712: Luigi di Francia (1707-1712), fratello del precedente. Gli venne dato il titolo dal bisnonno e divenne anche Delfino di Francia alla morte di suo padre, Luigi di Borbone-Francia.\nTitoli di cortesia.\n1973\u20131984: Francesco di Borbone Dampierre (1972-1984), erede al trono di Francia e figlio di Alfonso di Borbone Dampierre, duca d'Angi\u00f2 e di Cadice, pretendente al trono di Francia. Gli venne dato il titolo dal nonno Giacomo Enrico di Borbone-Spagna il 13 ottobre 1973, Fran\u00e7ois de Bourbon ricevette anche il titolo di duca di Borbone dopo la morte del nonno nel 1975."}
{"id": "1516802", "revid": "799504", "url": "https://it.wikipedia.org/wiki?curid=1516802", "title": "Santuario della Madonnetta", "text": "Il santuario della Madonnetta o, pi\u00f9 precisamente, santuario di Nostra Signora Assunta di Carbonara, \u00e8 uno dei principali santuari mariani della provincia di Genova.\nDescrizione.\nSituato nell'omonima cr\u00eauza (salita della Madonnetta), posta a mezza costa fra i quartieri di Castelletto e Righi (raggiungibile con la funicolare Zecca-Righi, fermata \"Madonnetta\"), prende il nome da una statua in alabastro della Madonna donata nel 1650 dal mercante savonese Giambattista Cantoni e \"ricoverata\" dal predicatore Carlo Giacinto di Santa Maria sul poggio in cima al quale fu poi costruito, in stile barocco, il santuario. \nEdificato tra il 1695 e il 1696 per i frati agostiniani scalzi dall'architetto imperiese Giovanni Antonio Ricca detto il Vecchio (che dopo la consegna del lavoro divenne egli stesso frate agostiniano), il santuario \u00e8 caratterizzato da un sagrato ottagonale pavimentato a \"rissoeu\" (ciottoli bianchi e neri) disegnato nel 1732 da Bartolomeo Storace.\nLungo il perimetro del muro di cinta si apre una nicchia contenente la \"Piet\u00e0\", gruppo marmoreo di Domenico Parodi.\nInterno.\nL'interno, a navata unica, presenta una forma vagamente ovale, ma anch'essa ottagonale, come pure a pianta ottagonale \u00e8 lo scurolo (cripta), ospitante l'altare con la sovrastante statua in alabastro della \"Madonnetta\" copia dell'omonima statua del Duomo di Trapani. Lo stile a pianta ottagonale indica la Resurrezione di Cristo, simboleggiata dall'ottavo giorno, quello appunto della Resurrezione; La navata ha sei cappelle laterali, tre per lato, ed \u00e8 unita al presbiterio (sopraelevato per la presenza della cripta) da due rampe di scale.\nLa chiesa \u00e8 impreziosita dagli affreschi realizzati nel 1697 da Bartolomeo Guidobono che dipinse l\"'Incoronazione della Vergine\" sulla volta dello scurolo (ambiente ricavato sotto l'alto presbiterio), e la \"Cena in Emmaus\" - contornato da una ricca cornice a cartella - sulla parete del refettorio del convento.\nDel corredo artistico fanno anche parte la statua \"Madonnetta\" proveniente dalla scuola dello scultore Giuseppe Gaggini (1791-1867) e la \"Piet\u00e0\", gruppo ligneo di Anton Maria Maragliano (1733); il dipinto \"Ges\u00f9 e i Santi Giacomo e Giovanni\" di Giovanni Battista Paggi (1620); la tavola cinquecentesca con \"L'Annunciazione\" e l\"'Assunta\", piccola tela di Guidobono (queste ultime poste in sacrestia).\nIl presepe genovese.\nIl santuario \u00e8 sede permanente di un prestigioso presepe genovese, visibile tutto l'anno, animato da una ottantina di statuine di scultori del passato raffiguranti sia persone del popolino intente ad adempiere alle mansioni quotidiane sia nobili a passeggio.\nSul piano strettamente artistico, il pregio maggiore di questo presepe deriva dalla presenza delle figure interamente in legno del quadro della Nativit\u00e0 attribuite a Gaggini; ad altre statuette lignee presenti negli altri quadri \u00e8 attribuito l'intervento dello scultore Maragliano.\nAltre informazioni ed eventi storici.\nPadre Carlo Giacinto di Santa Maria, fondatore del santuario, nel 1696 ricevette da Maria SS. la solenne promessa che sarebbe stata presente nel santuario ogni 15 agosto dall'alba al tramonto fino alla fine del mondo. Per questo motivo sin dal 15 agosto 1696, anno della sua inaugurazione, i frati aprivano le porte del santuario affinch\u00e9 il doge e tre senatori della Repubblica di Genova con il popolo dei fedeli, potessero esser presenti ad onorare il ritorno di Maria SS., visibile per\u00f2 al solo padre Carlo che continu\u00f2 per tutta la vita ad avere apparizioni della Vergine.\nQuesta devozione dur\u00f2 ininterrottamente fino al 1943, quando, a motivo della guerra, venne sospesa.\nPer iniziativa di un gruppo di amici del santuario e del rettore, padre Eugenio Cavallari, tale devozione venne ripresa il 15 agosto 2012 con una sorprendente e crescente partecipazione di fedeli che continua tutt'ora. Il 15 agosto 2015 alla celebrazione ha partecipato lo Scheikh Mohammad Nokkari, giudice libanese, islamico e grande devoto di Maria SS. L'evento \u00e8 stato trasmesso con una diretta TV prodotta dal santuario e ritrasmessa nel circuito mondiale in lingua araba dell'emittente cattolico-maronita libanese Tele Lumi\u00e8re-Noursat, con un bacino di ascolto di 25-30 milioni e con oltre 30.000 visualizzazioni in diretta streaming.\nOgni 15 Agosto, alle ore 05:00 (anti-meridiane) il Santuario apre le porte per la funzione \"Attendendo Maria\" per onorare la discesa di Maria nel Suo Santuario, secondo la promessa che Ella fece al Fondatore nel 1696 che benefici\u00f2 fino alla sua morte (23 Aprile 1721) di apparizioni private della Vergine Santissima, la promessa cio\u00e8 di continuare a discendere all'alba del 15 agosto nel Santuario per restarvici fino al tramonto, per tutti gli anni a venire fino alla fine del mondo."}
{"id": "1516803", "revid": "1013865", "url": "https://it.wikipedia.org/wiki?curid=1516803", "title": "Distretto di Mokhotlong", "text": "Mokhotlong \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 4 circoscrizioni e 15 comunit\u00e0:"}
{"id": "1516804", "revid": "110157", "url": "https://it.wikipedia.org/wiki?curid=1516804", "title": "Oberliga 1954-1955", "text": "L'edizione 1954-55 della Oberliga vide la vittoria finale del Rot-Weiss Essen."}
{"id": "1516815", "revid": "167080", "url": "https://it.wikipedia.org/wiki?curid=1516815", "title": "Qualit\u00e0 della vita", "text": ""}
{"id": "1516816", "revid": "62221", "url": "https://it.wikipedia.org/wiki?curid=1516816", "title": "Plecopteroidea", "text": ""}
{"id": "1516817", "revid": "767487", "url": "https://it.wikipedia.org/wiki?curid=1516817", "title": "Fausto Cornelio Silla", "text": "Biografia.\nNacque attorno all'86 a.C. durante il soggiorno in Grecia della madre. Nel 63 a.C. durante l'assedio di Gerusalemme da parte delle truppe di Gneo Pompeo Magno, fu il primo che ebbe il coraggio di oltrepassare le mura. L'assalto port\u00f2 ad una vera carneficina. Morirono sia quelli che tentavano di rifugiarsi nel santuario, sia quelli che provavano a resistere. Nel 60 a.C. allest\u00ec uno spettacolo di gladiatori in onore di suo padre.\nFu consacrato augure prima del 57 a.C., l'anno seguente fu \"praefectus monetalis\", poi divenne questore nel 54 a.C. Nel 52 a.C. gli fu commissionata la ricostruzione della Curia Hostilia, incendiata in seguito alla morte di Clodio avvenuta nello stesso anno. La curia ricostruita ottenne il nome di Curia Cornelia in suo onore.\nAllo scoppio della guerra civile, si schier\u00f2 dalla parte di Pompeo. Fu proposto di inviarlo in Mauritania nel 49 a.C., ma il tribuno della plebe Lucio Marcio Filippo oppose il suo veto alla proposta. Mantenne comunque lo status di proquestore coi poteri di propretore, probabilmente fino al 46 a.C.. Durante questo periodo rimase attivo nel Mediterraneo per coadiuvare la causa pompeiana, partecipando anche agli scontri in Macedonia sotto Metello Scipione contro Gneo Domizio Calvino e anche alla battaglia di Farsalo.\nPossedeva una villa a Cuma (Cic., \"Att.\" IV, 10) con una grande biblioteca spesso consultata dallo stesso Cicerone; spos\u00f2 Pompea, figlia di Pompeo e della sua terza moglie Mucia Terzia. Da questo matrimonio nacquero tre figli: Fausto Cornelio Silla, Lucio Cornelio Silla Enobarbo, Cornelia Silla, moglie di Lucio Scribonio Libone e madre di Scribonia, prima moglie di Ottaviano. Fausto Silla fu ucciso nel 46 a.C. durante gli scontri in Mauritania fra cesariani e pompeiani."}
{"id": "1516823", "revid": "123184710", "url": "https://it.wikipedia.org/wiki?curid=1516823", "title": "Getter Robot Arc", "text": " \u00e8 un manga di Ken Ishikawa, facente parte della serie di \"Getter Robot\".\nIniziato a pubblicare sulla rivista \"Super Robot Magazine\", questo manga avrebbe voluto nelle intenzioni dell'autore essere la conclusione della saga robotica iniziata con \"Getter Robot\" e proseguita con \"Getter Robot G\", \"Getter Robot Go\" e \"Shin Getter Robot\" (quest'ultima serie, bench\u00e9 uscita dopo \"Getter Robot Go\", \u00e8 collocata temporalmente dopo \"Getter Robot G\"). La serie \u00e8 rimasta per\u00f2 incompiuta e interrotta dopo tre volumi, a causa della prematura morte dell'autore. \u00c8 edito in Italia da J-Pop. Il manga \u00e8 stato anche adattato in anime dallo studio Bee-Media e da Studio A-Cat, nel 2021.\nTrama.\nLa storia \u00e8 ambientata successivamente rispetto agli altri capitoli della saga, e a pilotare il Getter ci sono (figlio di Ryo, primo pilota del Getter), (met\u00e0 umano e met\u00e0 rettile) e (fratello minore del Messia Tayrr di Getter Robot Go), che devono combattere contro gli insetti alieni provenienti dal futuro gi\u00e0 apparsi nel manga di \"Shin Getter Robot\".\nOrigine dei nomi.\nIl nome delle forme del robot titolare rappresentano (tramite katakana) la pronuncia di caratteri \"Siddha\u1e43\" che indicano alcune divinit\u00e0 buddhiste:\nInoltre, un altro significato che pu\u00f2 assumere il nome \"Arc\", con la pronuncia giapponese in katakana \"Aku\" (\u30a2\u30fc\u30af), \u00e8 quello di \"demone, malvagio\", parole rappresentate dal kanji \u60aa, che ha appunto la pronuncia \"Aku\". Ci\u00f2 potrebbe riferirsi all'aspetto demoniaco e malvagio del Getter protagonista, che viene anche citato nei titoli del primo capitolo del manga e del primo episodio dell'anime.\nAnime.\nIl 1\u00ba novembre 2020 \u00e8 stato annunciato l'adattamento anime, in uscita nell'estate del 2021, ed \u00e8 stato rilasciato un teaser. Il 28 maggio 2021, tramite il terzo trailer, \u00e8 stato annunciato che la serie sarebbe cominciata il 4 luglio 2021. Alla regia, Jun Kawagoe, che si \u00e8 occupato anche dei precedenti adattamenti di Getter Robot per l'home video, mentre la sceneggiatura \u00e8 di Tadashi Hayakawa.\nTornano anche i JAM Project per tutte le sigle della serie. La sigla d'apertura \u00e8 \"Bloodlines ~La stirpe del destino~\" (Bloodlines ~\u904b\u547d\u306e\u8840\u7d71~, \"Bloodlines ~Unmei no Kett\u014d ~\") e la sigla finale \"DRAGON 2021\", remake di quella che fu la sigla per Shin Getter Robot nel 2004. A partire dall'episodio 5, la sigla finale \u00e8 stata sostituita da \"STORM 2021\", remake della sigla di Shin Getter Robot contro Neo Getter Robot nel 2000. Dall'episodio 9, la sigla finale \u00e8 \"HEATS 2021\", remake della seconda sigla di Change!! Shin Getter Robot - L'ultimo giorno del mondo del 1999. Per l'episodio 13, l'ultimo della serie, la sigla finale \u00e8 \"Compagno d'armi\" (\u6226\u53cb\u3088, \"Sen'y\u016b yo\"), contenuta gi\u00e0 nel singolo di \"Bloodlines ~La stirpe del destino~\". \nPer l'Italia, la serie \u00e8 stata licenziata da Yamato Video e trasmessa in simulcast sul suo canale YouTube. Inoltre, gli episodi vengono aggiunti anche al catalogo di Amazon Prime Video una settimana dopo la loro uscita su YouTube.\nLa serie, pur chiamandosi come l'ultima parte della Getter Saga di Ken Ishikawa, adatta anche porzioni delle altre serie precedenti, come mostrato per la prima volta in uno dei trailer, che presentava una scena proveniente dal manga di Shin Getter Robot, e nel primo episodio, che presenta una scena proveniente dal manga di Getter Robot Go, mentre l'intero quarto episodio adatta una porzione del manga di Shin Getter Robot tramite un flashback."}
{"id": "1516824", "revid": "647919", "url": "https://it.wikipedia.org/wiki?curid=1516824", "title": "Dialettico", "text": ""}
{"id": "1516826", "revid": "62221", "url": "https://it.wikipedia.org/wiki?curid=1516826", "title": "Embiopteroidea", "text": ""}
{"id": "1516828", "revid": "34928", "url": "https://it.wikipedia.org/wiki?curid=1516828", "title": "Salto con elastico", "text": ""}
{"id": "1516830", "revid": "1013865", "url": "https://it.wikipedia.org/wiki?curid=1516830", "title": "Distretto di Qacha's Nek", "text": "Qacha's Nek \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 3 circoscrizioni e 6 comunit\u00e0:"}
{"id": "1516831", "revid": "1893", "url": "https://it.wikipedia.org/wiki?curid=1516831", "title": "Ineguaglianza sociale", "text": ""}
{"id": "1516834", "revid": "1784938", "url": "https://it.wikipedia.org/wiki?curid=1516834", "title": "Religione civile", "text": "In sociologia della religione e della politica, l'espressione religione civile si riferisce a quel processo culturale con cui, all'interno di una comunit\u00e0, si crea e si elabora un patrimonio condiviso di pratiche rituali collettive, valori, lessici, simboli, credenze ideologiche, attraverso cui uno stato, una nazione, un regime o un potere, costruisce e conferisce un'aura di sacralit\u00e0 alla propria sfera politica (sacralizzazione della politica).\nStoria.\nSi tratta di un complesso di pratiche e manifestazioni che esulano dalla sfera convenzionalmente definita come \"religiosa\", perch\u00e9 - pi\u00f9 che divinit\u00e0 o cosmogonie - esprimono l'esigenza di ipostatizzare realt\u00e0 pi\u00f9 terrene. Nel caso dell'evo antico, questo avveniva soprattutto per sacralizzare l'appartenenza alla \"civitas\", come per la religione civile dei Romani. Nell'et\u00e0 moderna, invece, le religioni civili hanno spesso trovato origine, e scopo, proprio nella volont\u00e0 di affrancarsi dalla religione e di sostituirsi a essa all'interno del processo di \"secolarizzazione\". \nQuesto non impedisce che in tali manifestazioni confluiscano, con un ruolo importante, contenuti attinti dalla dimensione religiosa. Anzi, nella forma, il processo di creazione della religione civile integra cascami ed elementi stabili chiaramente mutuati dall'esperienza religiosa, riplasmati e adattati per assolvere a una nuova funzione sociale, che consiste nel rafforzare i vincoli tra gli appartenenti alla comunit\u00e0, rinsaldare la coesione sociale, definire e rafforzare l'identit\u00e0 sociale e nazionale.\nIn italiano si usano anche, spesso come fossero sinonimi, le espressioni religione politica, pubblica, civica, laica, secolare, della repubblica, che esprimono significati e concetti affini.\nIl concetto non va confuso con quello di religione di Stato, con cui si fa riferimento, invece, a un vero e proprio culto religioso caratterizzato dal possedere una posizione di particolare favore all'interno dell'ordinamento giuridico in un determinato stato.\nOrigine del concetto.\nIl concetto si trova espresso, in maniera compiuta, in Jean-Jacques Rousseau: questi, nel \"Contratto sociale\" (1762), auspicava la necessit\u00e0 di elaborare una \"religione civile\" a cui fosse affidato il compito di educare alla cittadinanza, all'amor patrio, all'osservanza delle leggi. Il concetto nasceva in un contesto storico e culturale, quello dell'Illuminismo e delle rivoluzioni borghesi del XVIII secolo, in cui si avvertiva l'esigenza ideologica di \"una nuova religione\", un sistema di credenze e di valori condivisi a cui ancorare una nuova societ\u00e0 \"basata sul culto del bene comune\". Una delle prime forme organizzate moderne furono i culti della Ragione e dell'Essere Supremo durante la rivoluzione francese, specie durante il periodo giacobino in cui la Chiesa fu estromessa dalla vita pubblica.\nFu poi ripreso, con accezioni grosso modo analoghe, nel XIX secolo: \"il tentativo di sottrarre la gestione della morte al monopolio della Chiesa cattolica e di elaborare una ritualit\u00e0 civile autonoma rappresent\u00f2 un altro importante elemento del progetto politico-pedagogico del movimento repubblicano. Una delle prime idee di religione civile in Italia fu la venerazione laica delle tombe dei grandi uomini, proposta dal poeta Ugo Foscolo (ex giacobino e laico) nel carme \"Dei sepolcri\". Il letterato sosteneva che le sepolture dei grandi, come quelle nella basilica di Santa Croce a Firenze, avessero la funzione politica di incitare \"a egregie cose\".\nLa progressiva presa di distanza dei patrioti risorgimentali dal sistema dottrinario di Mazzini, intriso di un forte spiritualismo, comport\u00f2 per molti esponenti delle correnti democratiche e radicali l\u2019approdo a concezioni razionalistiche e positivistiche, che si materializzarono in un laicismo sempre pi\u00f9 accentuato. La dimensione religiosa del mazzinianesimo serv\u00ec semmai per recuperare forme di culto tradizionali e adattarle all\u2019esigenza di creare nuove liturgie, alternative a quelle cattoliche ed espressione di una nuova religione civile che offrisse un quadro di riferimento etico e spirituale ai profeti della Repubblica\".\nGli studiosi del XX secolo se ne servirono come paradigma interpretativo di varie manifestazioni culturali della storia moderna e contemporanea, con particolare riferimento alle dinamiche dei totalitarismi novecenteschi.\nIl sociologo Robert Bellah, allievo di Talcott Parsons e seguace di \u00c9mile Durkheim, se ne serv\u00ec, negli anni '60, per descrivere i tratti culturali salienti degli Stati Uniti in cui la coesione identitaria si rafforza con la condivisione di una religione civile nazionale.\nFenomenologia storica.\nEsempi precoci di realt\u00e0 storiche che avvertirono il bisogno di elaborare una \"sacralizzazione\" della sfera politica sono offerti dalla rivoluzione francese e dalla rivoluzione americana.\nSacralizzazione della sfera pubblica nelle societ\u00e0 secolarizzate.\nI fenomeni di elaborazione di \"religioni secolari\" partecipano ai processi storici di secolarizzazione e modernizzazione attraverso un particolare schema, in cui (seguendo Talcott Parsons e Robert Bellah) la presenza della religione nella societ\u00e0 non viene affievolita e marginalizzata, bens\u00ec rafforzata dal fatto che la dimensione religiosa viene trasposta e istituzionalizzata in una diversa sfera, quella della morale laica e civile, con l'elaborazione culturale di prodotti che, nella modernit\u00e0, assolvono a una funzione sociale equivalente a quella svolta nei secoli dalla religione.\nDurante tutto il XIX e XX secolo \u00e8 il nazionalismo il pi\u00f9 potente catalizzatore di fenomeni di \"sacralizzazione\" della sfera politica: nel primo dopoguerra, l'elaborazione di una compiuta \"religione politica\" si rinviene quale tratto comune di sistemi politici totalitari, dittatoriali, come il fascismo di Benito Mussolini, il nazionalsocialismo di Adolf Hitler, e il coevo bolscevismo. Nel secondo dopoguerra il comunismo sovietico conobbe un \"culto\" incentrato sulla figura personale di Stalin, riadattato dopo la sua morte, ed esportato nelle varie forme di culto della personalit\u00e0 fiorite nei regimi totalitari comunisti del blocco sovietico europeo, dell'Asia, e dell'America latina.\nReligione politica degli Stati Uniti d'America.\nUn caso molto studiato \u00e8 quello della politica degli Stati Uniti, la cui religione civile, inaugurata dalla rivoluzione americana, si nutre dell'aura sacrale che avvolge le figure dei grandi personaggi della storia statunitense, come i Padri Fondatori, Abraham Lincoln, Martin Luther King, e altri.\nDi essa sono partecipi i sentimenti di venerazione rivolti a luoghi di memoria collettiva, oggetti, riti civili, assurti a profondo valore simbolico per il rafforzamento della coesione sociale e la legittimazione dell'identit\u00e0 nazionale: esempi ne sono il rito collettivo dell'intonazione dell'Inno nazionale, i sentimenti rivolti alla bandiera degli Stati Uniti, luoghi come il \"Lincoln Memorial\" e altri monumenti presidenziali.\n\u00abReligioni civili\u00bb in Italia.\nReligiosit\u00e0 civile \"popolare\" secondo Bellah, Banfield e D'Agostino.\nIl caso italiano presenta elementi paradossali e peculiari, che Bellah prov\u00f2 a delineare in uno studio iniziato durante una sua venuta in Italia nel 1972: il suo approccio risiedeva nel tentativo di applicare il medesimo paradigma a un contesto sociologico come quello italiano, molto variegato e con differenze profonde rispetto a quello americano.\nAttingendo alla terminologia musicale, Bellah utilizz\u00f2 la metafora del \"religious ground bass\" (basso ostinato religioso, che \u00e8 stato tradotto in italiano come \"basso continuo religioso\"-BCR). Si trattava di un termine che Bellah aveva coniato con riferimento a un diverso ambiente, quello della cultura giapponese, per definire quel fondo di religiosit\u00e0 popolare non riducibile alle religioni ufficiali del Giappone (Shintoismo e Buddismo) Il concetto serviva a Bellah per individuare e definire un sostrato di religiosit\u00e0 popolare, distinta da quella ufficiale, che si sviluppa nel profondo della societ\u00e0 permeando la vita sociale con attenzione alle sue dimensioni pi\u00f9 particolariste (\"alla famiglia, al clan, ai gruppi di pseudo-parentela come la mafia, al villaggio, alla citt\u00e0, alla fazione e alla cricca\"\"): la sonorit\u00e0 diffusa di questo sottofondo di religiosit\u00e0 incede ostinata e ripetitiva, mentre le teologie e le filosofie formali si incaricano di elevare la melodia ai registri musicali superiori. Il sottofondo, tuttavia, secondo Bellah, \u00e8 in grado di sopravanzare e sopraffare le melodie eccelse intessute dal razionalismo dell'alta cultura italiana.\nIn questo quadro sociologico complesso, Bellah introduce altre quattro manifestazioni che egli individua nella religione civile degli italiani, che si affiancano al gi\u00e0 citato \"basso continuo religioso\": \nOltre all'indagine condotta da Edward C. Banfield ed alla nozione sociologica, da lui introdotta, di familismo amorale, che caratterizza parte della societ\u00e0 italiana, vanno ricordati gli studi compiuti da Federico D'Agostino, i quali hanno sostenuto la persistenza, nella cultura dell'Italia meridionale degli anni ottanta e novanta del Novecento, del sostrato del cattolicesimo popolare (il \"basso continuo religioso\"), resistente ai processi di modernizzazione.\nReligioni civili \"istituzionali\" e politiche.\nTentativi istituzionali di religione civile ufficiale \"laica\" simile a quella americana o francese furono altres\u00ec elaborati in ambito patriottico o nazionalista: esempi importanti sono il culto del Milite Ignoto all'Altare della Patria nel complesso del Vittoriano a Roma, l'attiva promozione dell'inno nazionale \"Il Canto degli Italiani\" dai primi anni 2000, il culto postumo della personalit\u00e0 di Garibaldi, la forte celebrazione di Dante e di Cesare Battisti in senso irredentista durante il fascismo, la mistica fascista (sempre negli anni del regime), la guardia d'onore alle tombe dei re d'Italia Vittorio Emanuele II e Umberto I al Pantheon di Roma, e la mummificazione della salma di Mazzini nel 1872, riesumata nel 1946 onde esporla come simbolo repubblicano (tentativo poi abbandonato)."}
{"id": "1516835", "revid": "1305772", "url": "https://it.wikipedia.org/wiki?curid=1516835", "title": "Trivia Whiz", "text": "Trivia Whiz \u00e8 un videogioco di quiz basato su domande di cultura generale per MS-DOS. Pubblicato da Apogee Software e sviluppato dalla Micro F/X di George Broussard, \u00e8 diviso in 5 capitoli (con 100 domande ciascuno), il primo inizialmente distribuito come shareware. Nel dicembre 2005 Apogee ha pubblicato il gioco come freeware."}
{"id": "1516839", "revid": "2091899", "url": "https://it.wikipedia.org/wiki?curid=1516839", "title": "L'avventura degli Ewoks", "text": "L'avventura degli Ewoks (\"The Ewok Adventure\") \u00e8 un film per la televisione del 1984, diretto da John Korty.\nIl film, trasmesso per la prima volta in America dalla ABC il 25 novembre 1984 e di cui venne successivamente realizzato un sequel ovverosia \"Il ritorno degli Ewoks\", \u00e8 da considerarsi uno spin-off facente parte dell'Universo espanso della saga fantascientifica \"Guerre stellari\" ed \u00e8 collocato cronologicamente tra \"L'Impero colpisce ancora\" e \"Il ritorno dello Jedi\".\nTrama.\nSulla Luna boscosa di Endor precipita una piccola astronave, con a bordo la famiglia Towani: i due genitori, Mace, ragazzo quattordicenne e la sorella minore, Cindel. Mentre i genitori vengono rapiti da un terribile mostro chiamato Gorax, che da anni semina il panico e la distruzione tra le trib\u00f9 del pianeta, Mace e la dolce Cindel vengono accolti da una trib\u00f9 dei pacifici Ewok, piccoli alieni simili a orsi. Il ragazzo, per\u00f2, \u00e8 deciso a ritrovare i genitori e, grazie all'aiuto degli Ewok, contatta un saggio che gli svela il luogo dove Gorax ha nascosto i suoi cari: una grotta di una montagna dalla quale nessuno ha mai fatto ritorno poich\u00e9 Gorax non ama gli ospiti. Mace \u00e8 convinto e vuole partire: con lui verranno anche la sorella e un gruppo di Ewok; nel gruppo, successivamente, si aggrega Ciukha Trok, Ewok proveniente da una diversa trib\u00f9.\nDopo diversi ostacoli e imprevisti, il gruppo arriva alle falde del monte. Per incontrare Gorax dovranno salire fino alla cima. Finalmente giunti nel luogo dove vengono tenuti intrappolati i genitori dei due fratelli, Mace libera i prigionieri mentre gli Ewok distraggono Gorax, il quale, infuriato, inizia a lottare contro il gruppo, ma ha la peggio, grazie all'ascia di Mace, che gli era stata data da Chuka, e precipita dal monte.\nLa famiglia, finalmente riunita, ritorna al villaggio, dove la trib\u00f9 li festeggia come eroi.\nProduzione.\nDopo aver ultimato \"Il ritorno dello Jedi\", George Lucas pens\u00f2 di espandere sistematicamente l'universo di \"Guerre stellari\" con videogiochi, fumetti, libri e prodotti televisivi. \"L'avventura degli Ewoks\", per\u00f2, non \u00e8 il primo tentativo di allargare gli orizzonti della saga: nel 1978, infatti, dopo il grande successo del film \"Guerre stellari\", in occasione del Giorno del ringraziamento, venne trasmesso in televisione lo \"Star Wars Holiday Special\". Lo speciale, per\u00f2, non piacque a George Lucas, in quanto non fu coinvolto personalmente nel progetto, ma lasci\u00f2 ad altri la realizzazione. Per questo film, dunque, scrisse il soggetto, lasciando a terzi la produzione, ma controllando di persona l'intero sviluppo, per assicurarsi della qualit\u00e0 del prodotto. Il film fu ultimato in sette settimane: sei di riprese e una di \"re-shoot\", durante la quale furono rigirate scene o sequenze che, secondo il produttore o il regista, non andavano bene. Il \"re-shoot\" venne effettuato dallo stesso Lucas, che gir\u00f2 e mont\u00f2 la parte finale del film, in quanto Korty era impegnato a dirigere un altro film e non poteva tornare a rifare le ultime scene.\nPer promuovere il film, l'ABC gir\u00f2 uno spot, ambientato in un drive-in anni cinquanta sulla Terra. Nel filmato sono presenti Mace, Cinder e un paio di Ewok, che invitano gli spettatori a guardare il telefilm. Lucas, per\u00f2, appena lo vide, blocc\u00f2 la messa in onda di tale spot, in quanto non gli piacque l'idea di vedere sulla Terra quei personaggi.\nAdattamento.\nNel 1985 Random House pubblic\u00f2 un adattamento a libri per bambini de \"L'avventura degli Ewoks\" di Amy Ehrlich, intitolato \"The Ewoks and the Lost Children\", che include immagini fisse del film.\nDistribuzione.\nHome video.\nIl film, dopo la messa in onda nel 1984, fu distribuito in VHS e Laserdisc solo nel 1990 attraverso la MGM. Il DVD dovette aspettare circa vent'anni. Tra questa versione e quella in laserdisc ci sono diverse differenze:\nIl 23 novembre 2004 venne pubblicata, solo negli Stati Uniti, una versione digitale contenente il film e il suo sequel, \"Il ritorno degli Ewoks\" (\"Ewoks: The Battle for Endor\"). La confezione era composta da un disco a doppio strato, con ciascun film su ogni lato.\nContenuti:"}
{"id": "1516845", "revid": "640277", "url": "https://it.wikipedia.org/wiki?curid=1516845", "title": "Orthopteroidea", "text": "Orthopteroidea \u00e8 un raggruppamento di Insetti inquadrato al rango di sezione nel superordine dei Polyneoptera (Pterygota Neoptera). Questo inquadramento sistematico non \u00e8 condiviso da diversi Autori.\nComprende gli ordini Grylloblattodea, Dermaptera, Phasmoidea, Orthoptera e Mantophasmatodea."}
{"id": "1516847", "revid": "110157", "url": "https://it.wikipedia.org/wiki?curid=1516847", "title": "Bol'\u0161aja Cheta", "text": "La Bol'\u0161aja Cheta (anche traslitterato come \"Bol'\u0161aja Heta\", \"Bol'\u0161aja Kheta\" o \"Bolshaya Kheta\") \u00e8 un fiume della Russia siberiana nordoccidentale (Kraj di Krasnojarsk), affluente di sinistra dello Enisej.\nNasce da modesti rilievi collinari all'estremit\u00e0 nordorientale del Bassopiano della Siberia Occidentale, scorrendo con direzione prevalentemente settentrionale in un territorio piatto e ricco di laghi (quasi 6.000 nell'intero bacino). Confluisce nello Enisej, a pochissimi chilometri dal suo sbocco nella baia omonima."}
{"id": "1516848", "revid": "80339", "url": "https://it.wikipedia.org/wiki?curid=1516848", "title": "Bol\u0161aja Cheta", "text": ""}
{"id": "1516849", "revid": "1013865", "url": "https://it.wikipedia.org/wiki?curid=1516849", "title": "Distretto di Quthing", "text": "Quthing \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 5 circoscrizioni e 10 comunit\u00e0:"}
{"id": "1516850", "revid": "80339", "url": "https://it.wikipedia.org/wiki?curid=1516850", "title": "Bol'\u0161aja Kheta", "text": ""}
{"id": "1516852", "revid": "80339", "url": "https://it.wikipedia.org/wiki?curid=1516852", "title": "Bol'\u0161aja Heta", "text": ""}
{"id": "1516853", "revid": "80339", "url": "https://it.wikipedia.org/wiki?curid=1516853", "title": "Bolshaya Kheta", "text": ""}
{"id": "1516858", "revid": "228587", "url": "https://it.wikipedia.org/wiki?curid=1516858", "title": "Antinopolis", "text": ""}
{"id": "1516859", "revid": "767487", "url": "https://it.wikipedia.org/wiki?curid=1516859", "title": "Oscar Ahumada", "text": "Carriera.\nNel 2001 ha partecipato con la squadra argentina ai mondiali Under-20 vincendoli. Ha fatto il suo esordio nel calcio professionistico nel 2002 con il River Plate. Nel 2004 ha militato per breve tempo in Germania nella squadra del . Torna in patria nel River Plate dopo un anno e nel 2010 si trasferisce in Messico nel Veracruz."}
{"id": "1516860", "revid": "576996", "url": "https://it.wikipedia.org/wiki?curid=1516860", "title": "Micropenia", "text": "La micropenia \u00e8 una condizione anatomica in cui un uomo ha un pene inferiore a 2,5 volte la deviazione standard rispetto alle dimensioni medie di un pene umano (8 centimetri di lunghezza da non eretto, 12-18cm in erezione).\nLe condizioni.\nLa micropenia pu\u00f2 venire diagnosticata fin dalla nascita. Alla nascita, la lunghezza media del pene disteso \u00e8 di circa 4\u00a0cm. Il 92% dei neonati ha un pene di dimensioni comprese tra 2,4 e 5,5\u00a0cm. La lunghezza media del pene al principio della pubert\u00e0 \u00e8 di 7\u00a0cm. In et\u00e0 adulta, la taglia media di un pene in erezione \u00e8 di circa 12,5\u00a0cm. Quindi, in et\u00e0 adulta sar\u00e0 classificato come micropene un pene che misuri meno di 7,5-8\u00a0cm.\nA parte le dimensioni ridotte, il pene non soffre di alcun altro problema fisiologico (in particolare per quanto riguarda il prepuzio e il canale dell'uretra). Il paziente pu\u00f2 per\u00f2 soffrire di problemi psicologici, a parte alcuni casi in cui, se le dimensioni sono particolarmente ridotte, si possono avere problemi nell'urinare.\nLe cause.\nLe cause possono essere molteplici:\nTrattamento.\nEsistono ricerche scientifiche riguardanti l'utilizzo di Diidrotestosterone per curare la micropenia durante l'adolescenza."}
{"id": "1516861", "revid": "38120", "url": "https://it.wikipedia.org/wiki?curid=1516861", "title": "Neo Getter Robot", "text": ""}
{"id": "1516862", "revid": "116414077", "url": "https://it.wikipedia.org/wiki?curid=1516862", "title": "Shin Getter Robot contro Neo Getter Robot", "text": " \u00e8 una serie di 4 OAV mecha basati sui personaggi della serie di \"Getter Robot\" di G\u014d Nagai e Ken Ishikawa (e in particolare su \"Getter Robot Go\" e \"Shin Getter Robot\").\nI 4 episodi sono usciti in Giappone dal 21 dicembre 2000 al 25 giugno 2001, mentre in Italia \u00e8 stato pubblicato solo il primo episodio in VHS e DVD dalla Dynamic Italia, che ha successivamente perso i diritti della serie a vantaggio della d/visual.\nIl 12 novembre 2013 Yamato Video ha pubblicato in DVD e Blu-Ray la serie completa.\nTrama degli episodi.\nEp 1\nL'anime si apre con una violenta battaglia che vede scontrarsi il Getter Robot pilotato solo da Musashi Tomoe ed i megasauri dell'imperatore Gorh che assieme ai suoi secondi Bath e Galilei assistono allo scontro di.\nLa terra in quel periodo \u00e8 rappresentata come un mondo sterile e morto dove alcune macchine modificano l'ambiente per riportare l'aria e l'acqua ai tempi dei dinosauri.\nIl resto della squadra \u00e8 bloccato nel laboratorio dove i due piloti Ryoma Nagare, Hayato Jin ed il dottor Saotome mentre cercano di attivare lo Shin Getter Robot senza per\u00f2 riuscirvi.\nIl grosso dell'episodio \u00e8 incentrato sull'eroica azione di Musashi che riesce tramite le varie trasformazioni ad abbattere vari nemici subendo per\u00f2 grossi danni.\nAlla fine dello scontro il pilota si sacrifica distruggendo il generatore di raggi getter che alimenta il robot facendo esplodere l'intera citt\u00e0 di New York.\nD'improvviso ci si ritrova ai tempi moderni dove il colonnello Jin controlla un'esercitazione che cerca di trovare un pilota per la New Eagle ossia la Get Machine One mentre le altre due sono occupate dai piloti Sho Tachibana per il Getter 2 e Gai Daido per il Getter 3.\nLa prova non riesce e quindi il colonnello \u00e8 costretto a cercare una nuova recluta, nel mentre l'Impero dei Dinosauri con l'imperatore Gohr riesce a rinascere sebbene sia molto indebolito dal punto di vista dell'organico quindi i nemici cercano di trovare umani da arruolare tra le proprie file ed uno di questi \u00e8 proprio la recluta scelta da Hayato chiamata Go Ichimonji, un giovane lottatore di lotta clandestina rimasto orfano a seguito dell'attacco dell'Impero dei Dinosauri.\nL'incontro tra i due avviene dopo la vittoria di Go su un dinosauro e la loro fuga dal megasusrus pilotato dallo stesso dinosauro del ring, il Getter Robot viene trasportato con tre Camion da cui decollano le tre Getter Machines pilotate da i due piloti e dal colonnello Jin che ceder\u00e0 il posto a Go a causa di una ferita riaperta.\nIl neopilota viene inizialmente guidato dal colonnello che gli impartisce lezioni di intelligenza in battaglia insegnandoli alcune mosse speciali come gli Shoulder Missiles, Chain Knuckle, ed infine il Plasma Thunder che distrugge definitivamente il mostro.\nEp 2\nL'episodio comincia con un intervento militare al laboratorio del Dottor Saotome il quale sotto minaccia si ritrova a non poter pi\u00f9 praticare il suo mestiere nel campo dei raggi getter.\nLa squadra getter invece sta facendo le prove di aggancio e di battaglia per abituare Go alle azioni belliche, l'addestramento va bene, ma ci\u00f2 viene rovinato dal professor Shinishiba che riempie Go di invadenti commenti ed interventi riguardanti le sue armi da guerra.\nDurante una conferenza con la squadra al controllo del robot americano Texas Mack che per\u00f2 dovranno lasciare la rimpatriata con Sho a causa di una improvvisa pioggia di meteoriti causata da un satellite modificato dai Dinosauri per renderlo un cannone spaziale.\nTexas Mack riesce ad evitare la collisione tra la casa bianca ed un asteroide ma poi si ritrova a dover combattere con un megasaurus troppo potente per lui.\nAd un soffio dalla fine Getter 2 riesce a salvare il robot americano che si risolleva distruggendo il satellite con un fucilone gigantesco contenuto in una bara sotto il Campidoglio mentre Getter viene richiamato i Giappone a difendere il laboratorio da un mostro anfibio con le sembianze di una tartaruga che ha gi\u00e0 distrutto varie armi di difsa navale e terrestre dell'esercito.\nGetter 3 riesce ad eliminare la tartaruga con il Plasma Break, ma nell'esultanza irrompe un'immagine di Gorh che appare nel cielo e promette di distruggere il genere umano."}
{"id": "1516863", "revid": "38120", "url": "https://it.wikipedia.org/wiki?curid=1516863", "title": "Neo Getter Robot contro Shin Getter Robot", "text": ""}
{"id": "1516867", "revid": "767487", "url": "https://it.wikipedia.org/wiki?curid=1516867", "title": "A Little Respect", "text": "A Little Respect \u00e8 una canzone del duo synth pop britannico Erasure, tratta dal loro terzo album del 1987 \"The Innocents\" e pubblicata come singolo nel 1988.\nConsiderato il singolo di maggior successo della band, debutt\u00f2 al quarto posto nelle classifiche del Regno Unito, e raggiunse il quattordicesimo nella Billboard Hot 100.\nScritta e composta da entrambi i membri del gruppo, Vince Clarke e Andy Bell, la canzone \u00e8 caratterizzata dalla presenza di una chitarra acustica che enfatizza, per contrasto, l'utilizzo del sintetizzatore, e dalla voce di Bell che sale in un alto falsetto durante il ritornello.\nLa canzone \u00e8 stata omaggiata in molte cover; di queste la pi\u00f9 celebre \u00e8 il rifacimento in chiave punk rock effettuato dal gruppo statunitense Wheatus, contenuto nel loro album d'esordio \"Wheatus\" del 2001, e diventato a sua volta una hit. Anche il gruppo argentino Attaque 77 ne ha realizzato una propria versione, cantata per\u00f2 in spagnolo ed intitolata \"Un Poco de Respeto\", inclusa nel loro album \"Otras Canciones\" del 1997.\nLa canzone \u00e8 altres\u00ec nota per essere divenuta una sorta di \"inno\" gay, in parte grazie alla dichiarata omosessualit\u00e0 del cantante Andy Bell, che fu uno dei primi artisti pop ad ammetterla in pubblico negli anni ottanta.\nIn tempi recenti, la canzone \u00e8 apparsa all'interno della nota serie TV \"Scrubs\", nella quale funge da vera e propria colonna sonora ad un intero episodio della prima serie, \"L'errore del mio migliore amico\", nel quale svariati personaggi cantano la \"loro\" versione del ritornello del brano. In tale episodio, si ascolta il personaggio di Chris Turk affermare che, a suo parere, \"Quella canzone \u00e8 come un virus!\".\n\"A Little respect\" \u00e8 comparsa anche nel film \"D.E.B.S. - Spie in minigonna\" nel quale viene cantata dal personaggio di Lucy Diamond dopo che questa si \u00e8 appena lasciata con Amy."}
{"id": "1516869", "revid": "1543377", "url": "https://it.wikipedia.org/wiki?curid=1516869", "title": "Regione di Bafat\u00e1", "text": "La regione di Bafat\u00e1 \u00e8 una regione della Guinea-Bissau, avente come capoluogo Bafat\u00e1.\nLa regione confina a nord con il Senegal; ad ovest con la Regione di Oio e la Regione di Quinara; ad est con la Regione di Gab\u00fa; a sud con la Regione di Tombali.\nSettori.\nLa Regione di Bafat\u00e1 \u00e8 divisa in 6 settori:"}
{"id": "1516875", "revid": "1013865", "url": "https://it.wikipedia.org/wiki?curid=1516875", "title": "Distretto di Thaba-Tseka", "text": "Thaba-Tseka \u00e8 uno dei 10 distretti che costituiscono il Lesotho.\nCircoscrizioni e Comunit\u00e0.\nIl distretto consta di 5 circoscrizioni e 13 comunit\u00e0:"}
{"id": "1516880", "revid": "107666253", "url": "https://it.wikipedia.org/wiki?curid=1516880", "title": "Luigi Sailer", "text": "Biografia.\nNoto ormai quasi esclusivamente per la poesia \"La farfalletta\", pi\u00f9 conosciuta come \"La vispa Teresa\", autentico successo dell'epoca, Luigi Sailer nacque a Milano nel 1825. Fu insegnante di scuola secondaria a Milano e a Siena, quindi presso l'Accademia Militare di Modena. Fu editore e direttore del periodico per giovinetti \"Le Prime Letture\" sulle cui pagine vennero per la prima volta pubblicate le \"Serate dello zio\" di Antonio Stoppani (gli scritti di Stoppani furono poi raccolti in volume col titolo \"Il Bel Paese, \"libro di grandissimo successo).\nNel 1865 pubblic\u00f2 per i tipi della casa editrice Giacomo Agnelli di Milano alcuni componimenti poetici per bambini col titolo \"L'arpa della fanciullezza\". Tra i componimenti \u00e8 compresa proprio \"La farfalletta\", composta tra il 1850 e il 1858, e dedicata ad una principessina di Savoia-Carignano ritenuta \u00abuna bambina incorreggibile, perch\u00e9 male avvezza\u00bb. II successo del componimento fu tale che a tre anni dalla sua prima pubblicazione si era gi\u00e0 alla terza edizione. Alla fine del decennio tutti conoscevano \"La Vispa Teresa\", ma quasi nessuno sapeva pi\u00f9 chi ne fosse l'autore. De \"La Vispa Teresa\" Trilussa compose nel 1917 una continuazione ironica.\nOltre alle opere citate, Sailer pubblic\u00f2 alcuni testi di lettura per le scuole ed un\"'Introduzione allo studio della letteratura\" del 1880.\nMor\u00ec sessantenne a Modena nel 1885.\nOpere.\nUn'edizione recente della \"Vispa Teresa\":"}
{"id": "1516883", "revid": "1305772", "url": "https://it.wikipedia.org/wiki?curid=1516883", "title": "MTV Pulse", "text": "MTV Pulse \u00e8 un canale televisivo musicale disponibile in edizione localizzata in vari Paesi del mondo:"}
{"id": "1516891", "revid": "638792", "url": "https://it.wikipedia.org/wiki?curid=1516891", "title": "Shin Getter Robot (serie animata)", "text": " \u00e8 una serie anime di 13 episodi del 2004, pubblicata in forma di OAV e basata sui personaggi della serie di \"Getter Robot\" di G\u014d Nagai e Ken Ishikawa (in particolare su \"Getter Robot\" e \"Getter Robot G\"), della quale \u00e8 una rivisitazione."}
{"id": "1516901", "revid": "167080", "url": "https://it.wikipedia.org/wiki?curid=1516901", "title": "Tumuli", "text": ""}
{"id": "1516902", "revid": "1211387", "url": "https://it.wikipedia.org/wiki?curid=1516902", "title": "Armoriale dei comuni del Kainuu", "text": "Questa pagina contiene le armi (stemma e blasonatura) dei comuni finlandesi appartenenti alla regione del Kainuu."}
{"id": "1516907", "revid": "6447", "url": "https://it.wikipedia.org/wiki?curid=1516907", "title": "Final Eight Coppa Italia 2002", "text": ""}
{"id": "1516908", "revid": "1516566", "url": "https://it.wikipedia.org/wiki?curid=1516908", "title": "Donnola (araldica)", "text": "In araldica la donnola, come la faina, \u00e8 simbolo di \"rapacit\u00e0\".\nPosizione ordinaria.\nLa donnola si presenta passante o rampante; e dunque, data l'alternativa, dev'essere blasonata sempre. Talvolta regge in bocca un rametto di ruta, per la credenza che questa pianta salvasse dai morsi venefici."}
{"id": "1516910", "revid": "287204", "url": "https://it.wikipedia.org/wiki?curid=1516910", "title": "Armoriale dei comuni della Carelia Settentrionale", "text": "Questa pagina contiene le armi (stemma e blasonatura) dei comuni finlandesi appartenenti alla regione della Carelia settentrionale."}
{"id": "1516913", "revid": "111909611", "url": "https://it.wikipedia.org/wiki?curid=1516913", "title": "Armoriale dei comuni del Savo Settentrionale", "text": "Questa pagina contiene le armi (stemma e blasonatura) dei comuni finlandesi appartenenti alla regione del Savo Settentrionale.\nRegione del Savo Settentrionale"}
{"id": "1516917", "revid": "1543377", "url": "https://it.wikipedia.org/wiki?curid=1516917", "title": "Regione di Biombo", "text": "La regione di Biombo \u00e8 una regione della Guinea-Bissau situata all'ovest del paese. Il suo capoluogo \u00e8 Quinhamel.\nLa regione confina a nord con la Regione di Oio e la Regione di Cacheu; ad est con il Settore Autonomo di Bissau; a sud e a ovest con l'Oceano Atlantico.\nSettori.\nLa regione di Biombo \u00e8 divisa in 3 settori:"}
{"id": "1516919", "revid": "38120", "url": "https://it.wikipedia.org/wiki?curid=1516919", "title": "I. liga (Cecoslovacchia)", "text": "I. liga \u00e8 il nome che assunse il massimo livello del campionato cecoslovacco di calcio dal 1956 al 1993 (anno in cui fu soppresso). Tale campionato fu fondato nel 1925 con il nome Asocia\u010dn\u00ed Liga e nel corso delle varie edizioni cambi\u00f2 pi\u00f9 volte denominazione. In precedenza (1896-1924) fu istituito un campionato nella regione della Boemia; questo campionato era aperto a tutte le societ\u00e0 della Cecoslovacchia ma nella maggior parte dei casi al campionato prendevano parte solo societ\u00e0 boeme (soprattutto praghesi), raramente \u00e8 successo che partecipassero anche squadre di altre regioni e la maggior parte di queste squadre proveniva dalla regione della Moravia. Il campionato in questione non ha mai messo in palio un titolo e per questo motivo \u00e8 ritenuto non ufficiale.\nStoria.\nLa prima edizione del campionato cecoslovacco si \u00e8 svolta ufficialmente nel 1925. Tuttavia alle prime edizioni parteciparono solo club provenienti dalla Boemia e dalla Moravia, le squadre slovacche, infatti, cominciarono a partecipare al campionato solo a partire dalla stagione 1935-36, per questo motivo tra il 1925 e il 1933 vi fu anche un campionato slovacco, anch'esso ritenuto non ufficiale in quanto non assegnava nessun titolo.\nTra il 1938 e il 1945, a causa occupazione tedesca, la Cecoslovacchia venne scissa in due stati: il Protettorato di Boemia e Moravia e la Repubblica Slovacca; le funzioni della federazione cecoslovacca vennero sospese e per questo il campionato scomparve temporaneamente.\nAl suo posto si disputarono due campionati separati, uno nel Protettorato di Boemia e Moravia e uno nella Repubblica Slovacca. Il campionato del Protettorato di Boemia e Moravia fu vinto 4 volte dallo Slavia Praga e 2 dallo Sparta Praga mentre quello della Repubblica Slovacca fu vinto 4 volte dallo Slovan Bratislava, ed una volta a testa da OPA Bratislava e Sparta.\nNel campionato boemo-moravo si distinse particolarmente Josef Bican, il quale fu capocannoniere in tutte e sei le edizioni siglando un totale di 252 reti.\nDal 1993, dopo la definitiva dissoluzione della Cecoslovacchia, si disputano invece il campionato ceco e il campionato slovacco.\nNel 2003 il comitato esecutivo dalla FA\u010cR (la Federazione calcistica della Repubblica Ceca), dopo un'analisi dalla Commissione per la storia e le statistiche della FA\u010cR, ha approvato un emendamento nel quale viene sancito che sono riconosciuti come campionati cecoslovacchi le edizioni 1912, 1913, 1919 e 1922 del campionato boemo con la motivazione che queste furono le uniche edizioni del campionato nelle quali parteciparono sia squadre boeme sia squadre provenienti da altre regioni della Cecoslovacchia. Nello stesso emendamento viene inoltre sancito che sono riconosciuti come campionati cecoslovacchi tutte le edizioni del campionato del Protettorato di Boemia e Moravia.\nAlbo d'oro.\nDi seguito \u00e8 riportato l'albo d'oro del campionato cecoslovacco di calcio. In \"corsivo\" le edizioni non riconosciute dalla federazione calcistica della Repubblica Ceca."}
{"id": "1516921", "revid": "117307265", "url": "https://it.wikipedia.org/wiki?curid=1516921", "title": "Ibn al-Shatir", "text": "Ab\u016b l-Hasan \u02bfAl\u0101\u02be al-D\u012bn b. \u02bfAl\u012b b. Ibr\u0101h\u012bm b. Muhammad b. al-Mut\u02bfim al-Ans\u0101r\u012b (), \u00e8 stato l'autore del \"Kit\u0101b nihayat al-su\u02be\u0101l f\u012b ta\u1e63\u1e25\u012b\u1e25 al-u\u1e63\u016bl\", o \"L'Intellezione delle Orbite\", un trattato filosofico-scientifico che sembra precedere le intuizioni di Galileo e Niccol\u00f2 Copernico.\nAnche se nella sua opera si dice tra l'altro che al centro dell'universo vi fosse la Terra, essa potrebbe essere stata successivamente rielaborata in forma eliocentrica da Niccol\u00f2 Copernico. Nel mondo musulmano, il lavoro di Ibn al-Sh\u0101\u1e6dir, quando fu esposto, fu praticamente ignorato.\nSappiamo che qualche copia del libro giunse per\u00f2 fino in Italia, sempre in epoca medievale."}
{"id": "1516924", "revid": "211373", "url": "https://it.wikipedia.org/wiki?curid=1516924", "title": "Sandro Ghiani", "text": "Biografia.\nSandro Ghiani \u00e8 nato a Carbonia, nel sud-ovest della Sardegna; ha compiuto i suoi studi in seminario, nell'Istituto di Don Orione a Tortona, dove, con i primi spettacoli a livello amatoriale, ha scoperto la sua passione per la recitazione. Ha lavorato per il cinema, per la televisione, per la radio e per il teatro. Ha avuto anche esperienze come doppiatore per il cinema e la televisione. \nCaratterista particolarmente attivo negli anni ottanta, i suoi ruoli pi\u00f9 noti sono quelli del poliziotto sardo ingenuo in numerosi film a fianco di Lino Banfi, Diego Abatantuono, Adriano Celentano, \nRenato Pozzetto, Jerry Cal\u00e0 e altri ancora.\nFilmografia.\nSceneggiature.\nSandro Ghiani \u00e8 anche autore di sceneggiature, tra le quali:"}
{"id": "1516925", "revid": "1472423", "url": "https://it.wikipedia.org/wiki?curid=1516925", "title": "Armoriale dei comuni dell'Ostrobotnia Meridionale", "text": "Questa pagina contiene le armi (stemma e blasonatura) dei comuni finlandesi appartenenti alla regione dell'Ostrobotnia meridionale.\nRegione dell'Ostrobotnia meridionale"}
{"id": "1516926", "revid": "131358", "url": "https://it.wikipedia.org/wiki?curid=1516926", "title": "FC Marila P\u0159\u00edbram", "text": ""}
{"id": "1516927", "revid": "838137", "url": "https://it.wikipedia.org/wiki?curid=1516927", "title": "Armoriale dei comuni del Pirkanmaa", "text": "Questa pagina contiene le armi (stemma e blasonatura) dei comuni finlandesi appartenenti alla regione del Pirkanmaa.\nRegione del Pirkanmaa"}
{"id": "1516928", "revid": "1318658", "url": "https://it.wikipedia.org/wiki?curid=1516928", "title": "Episodi di Dallas (serie televisiva 1978) (prima stagione)", "text": "Questa voce contiene trame, dettagli e crediti dei registi e degli sceneggiatori della prima stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 2 al 30 aprile 1978. In Italia \u00e8 stata trasmessa in prima visione da Rai 1 dal 4 al 25 febbraio 1981. L'episodio 4 \u00e8 stato trasmesso in prima visione da Canale 5 il 2 giugno.\nIl \"colpo di scena\" al termine della prima stagione non ha le caratteristiche del tipico \"cliffhanger\", soprattutto perch\u00e9 il \"mistero\" che solitamente accompagna i finali di stagione viene risolto subito.Durante un barbecue, viene data la notizia che Pamela aspetta un figlio. J.R. reagisce male alla notizia e si ubriaca. La donna si rifugia in un granaio per avere un po' di tranquillit\u00e0. J.R. la raggiunge e le chiede di convincere Bobby a non lasciare il ranch. La conversazione si fa accesa e Pamela, cercando di sfuggire all'uomo, cade al piano terra del granaio.\nRisoluzione: Pamela perde il bambino e non potr\u00e0 avere altri figli.\nMatrimonio a sorpresa.\nTrama.\nBobby Ewing torna al ranch di famiglia portando con s\u00e9 la sua neomoglie, Pamela Barnes. La notizia del matrimonio suscita reazioni contrastanti per vari motivi. Pamela, infatti, \u00e8 stata fidanzata con il mezzadro degli Ewing, Ray Krebbs; \u00e8 la figlia di un grande rivale del padre di Bobby (sia in affari che in amore), Digger Barnes, ed \u00e8 la sorella di Cliff, avvocato texano che sta conducendo un'accanita campagna contro la Ewing Oil, l'azienda della famiglia di Bobby. Il pi\u00f9 irritato tra i componenti \u00e8 sicuramente il fratello di Bobby, J.R., colui che si \u00e8 sempre considerato il capo indiscusso della compagnia dopo il ritiro del padre.\nL'educazione di Lucy.\nTrama.\nLucy, figlia viziata del secondogenito di casa Ewing, Gary (che ha abbandonato la casa paterna anni prima a causa del suo matrimonio non gradito con Valene), ha una relazione sessuale con Ray Krebbs, mezzadro di Southfork Ranch, ed ex di Pamela. Proprio quest'ultima prende la ragazza sotto la sua ala protettrice.\nUna spia \u00e8 fra noi.\nTrama.\nCliff Barnes corteggia Julie Grey, segretaria e amante di J.R., con lo scopo di ricevere notizie su eventuali affari poco puliti della Ewing Oil. La donna \u00e8 ai ferri corti con J.R. perch\u00e9 non ha mai accettato che l'uomo abbia sposato Sue Ellen e non lei, e accetta il corteggiamento del grande rivale di J.R. per vendicarsi del suo amante. Decide cos\u00ec di passare a Cliff un documento in cui si attesta che la Ewing Oil ha corrotto il senatore Orloff in cambio del suo sostegno. Cliff si rivolge allo Stato del Texas per le indagini, rendendo il documento di pubblico dominio e costringendo il senatore alle dimissioni.\nVento di vendetta.\nTrama.\nJ.R., Ray e le donne della famiglia Ewing vengono fatti prigionieri da Luther Frick e Payton Allen, dopo che questi hanno scoperto che J.R. e Ray hanno approfittato delle loro mogli. Durante la prigionia, per\u00f2, Frick scopre che J.R. non ha violentato sua moglie - come lui pensava - ma che questa era consenziente. Mentre Allen \u00e8 in procinto di violentare Lucy, Jock e Bobby fanno irruzione al Southfork Ranch e salvano la loro famiglia.\nBarbecue.\nTrama.\nDurante l'annuale barbecue al Southfork Ranch, Bobby e Pamela annunciano che la donna \u00e8 incinta. J.R. non \u00e8 felice dell'avvenimento perch\u00e9 vede la sua eredit\u00e0 vacillare, e se la prende con Pamela. Mentre tra Jock e Digger, il padre di Pamela ed ex-amante di Miss Ellie, i vecchi rancori prendono il sopravvento, J.R. cerca di scusarsi con sua cognata, rifugiatasi nel frattempo in uno dei fienili del ranch, ma durante l'animato scambio tra i due, Pam cade e perde il bambino. In seguito alla tragica fatalit\u00e0, Bobby decide di lasciare per sempre Southfork, ma Jock e Pamela lo convincono a rimanere."}
{"id": "1516929", "revid": "1516566", "url": "https://it.wikipedia.org/wiki?curid=1516929", "title": "Armoriale dei comuni del Satakunta", "text": "Questa pagina contiene le armi (stemma e blasonatura) dei comuni finlandesi appartenenti alla regione del Satakunta."}
{"id": "1516931", "revid": "838137", "url": "https://it.wikipedia.org/wiki?curid=1516931", "title": "Armoriale dei comuni dell'Ostrobotnia centrale", "text": "Questa pagina contiene le armi (stemma e blasonatura) dei comuni finlandesi appartenenti alla regione dell'Ostrobotnia centrale.\nRegione della Ostrobotnia centrale\n\"Sinisess\u00e4 kent\u00e4ss\u00e4 hopeinen, kultakyntinen ja -kielinen, k\u00e4velev\u00e4, taakseen katsova n\u00e4\u00e4t\u00e4, jonka saatteena yl\u00e4puolella kolme ja alapuolella kaksi hopeista naularisti\u00e4\"\n\"(d'azzurro, alla martora d'argento, con la testa rivoltata, unghiata d'oro, accompagnata da cinque crocette patenti e fitte d'argento, tre in capo e due in punta)\""}
{"id": "1516932", "revid": "1318658", "url": "https://it.wikipedia.org/wiki?curid=1516932", "title": "Episodi di Dallas (serie televisiva 1978) (terza stagione)", "text": "Questa voce contiene trame, dettagli e crediti dei registi e degli sceneggiatori della terza stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 21 settembre 1979 al 21 marzo 1980, posizionandosi al 6\u00ba posto nei rating Nielsen di fine anno con il 25,0% di penetrazione e con una media superiore ai 19 milioni di spettatori.\nIn Italia \u00e8 stata trasmessa in prima visione da Canale 5 a partire dal 22 settembre 1981. Nella prima trasmissione italiana, non \u00e8 stato seguito l'ordine cronologico originario degli episodi.\n\u00c8 la stagione del famoso \"Chi ha sparato a J.R.?\". Nell'ultimo episodio, infatti, molti personaggi hanno un valido motivo per vedere l'uomo morto. Nel buio della notte, qualcuno va nell'ufficio di J.R. e spara dei colpi di pistola sull'uomo.\nRisoluzione: J.R. rimane temporaneamente paralizzato in seguito all'attentato alla sua vita. Le indagini conducono dapprima a Sue Ellen ma la donna sospetta di sua sorella Kristin, l'affronta e il mistero viene risolto. Quella notte, infatti, Sue Ellen, ubriaca, si era recata da Kristin con una pistola. Kristin le aveva offerto un altro drink per mettere la donna k.o. Dopo aver messo Sue Ellen nella sua auto, Kristin le aveva sottratto la pistola, si era recata da J.R., gli aveva sparato e poi aveva nascosto la pistola da Sue Ellen. Quando J.R. scopre che Kristin \u00e8 incinta di lui, l'uomo si rifiuta di denunciarla. In seguito, la donna lascer\u00e0 Dallas e perder\u00e0 il bambino, ma rimarr\u00e0 incinta di Jeff Farraday. Approfitter\u00e0 quindi di questa gravidanza per ricattare l'uomo facendogli credere che \u00e8 ancora il suo bambino. Mary Crosby, interprete di Kristin sar\u00e0 ricordata nella storia della tv come la donna che finalmente spara a J.R. incarnando i desideri di migliaia di telespettatori.\nCos'\u00e8 accaduto al piccolo John? - Parte 1.\nTrama.\nSue Ellen, ormai fuori pericolo, pu\u00f2 fare ritorno a Shouthfork, lasciando il piccolo John Ross III ancora in ospedale. Mentre Cliff sostiene di essere lui il padre di John Ross, la famiglia Ewing nota che Sue Ellen - forse vittima di una depressione post-partum - non ha alcun interesse nel prendersi cura di suo figlio, evitando di recarsi in ospedale a fargli visita. Quando la donna va in ospedale con J.R. per portare il bambino a casa, scoprono con stupore che \u00e8 stato rapito.\nCos'\u00e8 accaduto al piccolo John? - Parte 2.\nTrama.\nMentre Bobby sospetta che sia Cliff il colpevole del rapimento del piccolo John Ross, J.R. riceve una richiesta di riscatto da parte di Jeb Ames e Willie Joe Garr che si autoproclamano i rapitori. Ma Pamela scopre che il bambino \u00e8 stato rapito da una donna che ha perso il proprio figlio recentemente.\nL'assassino silenzioso.\nTrama.\nDigger, di ritorno a Dallas, ha un mancamento e viene obbligato da Cliff e Pamela a fare un check-up. Il dottor Hollister rivela ai tre Barnes che la loro famiglia soffre di neurofibromatosi, una rara malattia genetica ereditaria che pu\u00f2 essere fatale per i loro figli. Pamela convince Cliff a non far trapelare questa informazione con Sue Ellen, nel caso sia lui il padre di John Ross, e gli promette che porter\u00e0 lei stessa il piccolo dal pediatra per un controllo urgente. Intanto, Kristin, la sorella di Sue Ellen, in visita alla famiglia Ewing, comincia a flirtare con J.R.\nSegreti.\nTrama.\nValene torna a Southfork per poter riconquistare sua figlia Lucy, ma la ragazza la respinge. Mentre J.R. cerca di allontanare di nuovo la donna dalla famiglia Ewing, Pamela scopre di essere incinta e - temendo che il nascituro possa soffrire di neurofibromatosi - contempla l'idea di abortire.\nLa vicenda Kristin.\nTrama.\nAll'insaputa della sua famiglia, J.R. accetta di ipotecare il Southfork Ranch pur di entrare in un rischioso affare di petrolio in Asia. Trama poi con il suo avvocato Alan Beam per attirare Cliff nella trappola di una corsa congressuale, che l'uomo non ha nessuna chance di vincere. In pi\u00f9, offre un lavoro a Kristin come segretaria e inizia una relazione sessuale con la stessa. Intanto, Pamela dice a Bobby di essere incinta, senza menzionare la malattia genetica della quale potrebbe soffrire il bambino.\nTiro al piccione.\nTrama.\nDurante una battuta di caccia, Jock, J.R., Bobby e Ray vengono attaccati da un agricoltore che afferma di essere stato ingannato da Jock 32 anni prima, forzandolo a vendergli i suoi terreni. Mentre vengono tenuti in ostaggio, Jock confida a J.R. che sua madre non \u00e8 la sua prima moglie, ma che \u00e8 stato brevemente sposato con un'altra donna prima di Ellie. Intanto, a Southfork, Ellie scopre di avere un nodulo al seno.\nPaternit\u00e0.\nTrama.\nQuando Pamela rimane vittima di un aborto spontaneo, la donna dice a Bobby della sua malattia genetica e dichiara di non voler pi\u00f9 rimanere incinta. Cliff intanto confida a suo padre di credere di essere il padre del piccolo John Ross. J.R., invece, comincia a diventare sospettoso di Sue Ellen e la fa seguire da un detective. In realt\u00e0, la donna ha iniziato una terapia presso il dottor Simon Elby, uno psichiatra.\nRodeo.\nTrama.\nDurante l'annuale rodeo ospitato dagli Ewing al Southfork Ranch, Sue Ellen conosce e flirta con Dusty Farlow, mentre J.R. coglie l'occasione sia per organizzare i suoi piani per distruggere Cliff sia per flirtare con Kristin. Anche Digger si reca a Southfork per poter vedere il piccolo John Ross, che lui pensa essere suo nipote.\nMastectomia - Parte 1.\nTrama.\nQuando Jock racconta della sua prima moglie a Miss Ellie, quest'ultima decide di non dirgli dell'intervento che deve subire al seno per togliere e far esaminare un nodulo. Ma Jock viene a sapere dell'intervento ed \u00e8 al suo fianco quando vengono resi noti i risultati: il tumore \u00e8 maligno ed Ellie deve sottoporsi a una mastectomia. Intanto, Sue Ellen incontra di nuovo Dusty.\nMastectomia - Parte 2.\nTrama.\nDopo l'intervento, Miss Ellie si trova ad affrontare la perdita del suo seno e anche la rabbia nei confronti di Jock che le ha nascosto la verit\u00e0 sulla sua prima moglie per 40 anni. Digger coglie l'occasione per spingere la donna a lasciare suo marito e a restare con lui. Nel frattempo, anche Dusty cerca di convincere Sue Ellen a lasciare J.R.\nPremesse.\nTrama.\nLucy tenta di sedurre l'avvocato di J.R., Alan Beam, e quest'ultimo cede alle sue avance perch\u00e9 vede nella ragazza un mezzo per fare la bella vita. Intanto, Bobby viene a sapere del rischioso affare di petrolio che J.R. sta portando avanti in Asia e, quando scopre che l'uomo ha ipotecato il Southfork Ranch per trovare il denaro occorrente per l'accordo asiatico, racconta tutto a Jock.\nIl buon senso di Ellie.\nTrama.\nUn tifone ritarda il progredire dell'affare asiatico e non permette di perforare i terreni e l'ipoteca sul Southfork Ranch che J.R. ha permesso in vista del business in Asia \u00e8 sempre pi\u00f9 realistica. L'unico modo per scongiurare la crisi in casa Ewing \u00e8 quello di permettere di estrarre il petrolio dalla Sezione 40 della terra di famiglia. Miss Ellie, l'unica beneficiaria di quelle terre, concede cos\u00ec il diritto di trivellamento alle banche per impedire che l'ipoteca sul ranch diventi esecutiva. Intanto, Cliff si prepara alla corsa per essere eletto al Congresso.\nMadre dell'anno.\nTrama.\nPer evitare di dover trivellare i terreni intorno al Southfork Ranch, Jock decide di vendere i contratti di locazione asiatici. Intanto, mentre Sue Ellen mostra sempre pi\u00f9 disinteresse nei confronti del piccolo John Ross, Pamela si attacca sempre pi\u00f9 al bambino fino a preoccupare pesantemente Bobby.\nConflitti.\nTrama.\nGary torna a Dallas e, con l'incoraggiamento di Miss Ellie, chiede a Valene di sposarlo una seconda volta. J.R., nonostante sia in \"viaggio d'affari\" con Kristin, cerca di impedire il matrimonio ma non vi riesce. Ellie, tormentata dai sensi di colpa per non aver mai difeso il rapporto tra Gary e Val, cerca di farsi perdonare regalando alla coppia una nuova casa a Knots Landing, in California.\nAmore e matrimonio.\nTrama.\nPer tenere lontano Jock dalla Ewing Oil, J.R. convince subdolamente suo padre a ridare a Bobby il suo vecchio posto. Allo stesso tempo, per cercare ancora di dividere Bobby e Pamela, convince il proprietario del \"The Store\" a trasferire la direttrice del negozio di Dallas a Huston, cos\u00ec da promuovere (e mettere in difficolt\u00e0) Pam. Intanto, dopo aver perso suo marito, Donna si riconcilia con Ray e accetta di sposarlo nell'arco di sei mesi.\nGioco di potere.\nTrama.\nKristin scorge Lucy e Alan in una discoteca e riferisce a J.R. della loro relazione. J.R. cerca di volgere la situazione a suo favore, sperando che Alan chieda a Lucy di sposarlo e la allontani da Dallas.\nLa sconfitta di Cliff.\nTrama.\nIncastrato da J.R., Cliff inizia ad avere problemi economici ed \u00e8 obbligato a rinunciare alla sua corsa al Congresso. Per vendicarsi, l'uomo afferma pubblicamente di essere il padre del piccolo John Ross III. Ma un test di paternit\u00e0 stabilisce una volta per tutte che il padre del bambino \u00e8 J.R.\nIl ritorno di Jenna.\nTrama.\nPamela mette a dura prova il suo rapporto con Bobby quando accetta di andare a Parigi per lavoro con Harrison Page. Bobby, preso dallo sconforto, si butta di nuovo tra le braccia di Jenna Wade, appena tornata a Dallas. Intanto, J.R., fortemente adirato dai continui pernottamenti fuori casa da parte di Sue Ellen, cerca in tutti i modi di tenerla lontana da Dusty. Kristin cerca di approfittare della situazione fragile fra i due per poter entrare definitivamente nella vita di J.R.\nLa scelta di Sue Ellen.\nTrama.\nSue Ellen, innamorata di Dusty, chiede il divorzio a J.R. Questi accetta ma solo in cambio della custodia di John Ross. Il rapporto tra Pam e Bobby continua a essere teso, soprattutto a causa della presenza di Jenna nella vita di Bobby. Ray \u00e8 ancora dubbioso sul rapporto con Donna, ma la donna cerca di fargli cambiare idea sul matrimonio.\nNuovi pensieri.\nTrama.\nJ.R. continua a fare pressione su Alan affinch\u00e9 sposi al pi\u00f9 presto Lucy, ma quando Jock offre ad Alan un posto come socio nello studio legale Smithfield &amp; Bennett a Dallas, i piani di J.R. falliscono. Intanto Cliff decide di lasciare il suo lavoro all'Ufficio per la Gestione del Territorio per dedicarsi totalmente alla sua carriera politica. Ma, a causa del malvagio intervento di J.R., l'uomo rimane senza appoggi finanziari per la sua corsa.\nDivorzio stile Ewing.\nTrama.\nMentre pianifica un'azione di divorzio contro J.R., facendolo pedinare da un detective privato, Sue Ellen cerca di recitare al meglio il ruolo della moglie perfetta. Quando l'uomo scopre i piani della donna, si vendica cercando di convincere la famiglia che Sue Ellen \u00e8 di nuovo schiava dell'alcol. Intanto, Alan Beam cerca di vendicarsi di J.R., dopo che questi ha fatto in modo che lo studio legale Smithfield &amp; Bennett non lo voglia pi\u00f9 come socio.\nIl tentativo di Jock - Parte 1.\nTrama.\nApprofittando della sua posizione come nuovo assistente del procuratore distrettuale di Dallas, Cliff chiede di investigare sullo scheletro di un uomo ritrovato al Southfork Ranch. Le prove trovate accuserebbero Jock, che viene arrestato. Intanto, Sue Ellen, pronta per lasciare sia J.R. che suo figlio, viene a sapere di un incidente aereo in cui Dusty ha perso la vita. Digger Barnes viene ricoverato a causa del suo abuso d'alcol.\nIl tentativo di Jock - Parte 2.\nTrama.\nMentre Jock cerca di affrontare al meglio le accuse di omicidio, involontariamente appesantite da una testimonianza di J.R., Digger - in punto di morte - confida a Pamela che \u00e8 stato lui ad uccidere l'uomo trovato al Southfork. Era l'amante di sua moglie ed \u00e8 il vero padre di Pam. Intanto, Sue Ellen ricomincia a bere per cercare di dimenticare Dusty.\nIl timoniere.\nTrama.\nMentre il resto della famiglia si reca in Colorado per far visita alla prima moglie di Jock, rinchiusa in un ospedale psichiatrico, J.R. prepara un piano per entrare in un affare di petrolio in Asia pi\u00f9 imponente e importante del precedente. Nel frattempo, Pamela \u00e8 determinata a trovare sua madre, che la donna ha sempre creduto morta.\nDiscordia in famiglia.\nTrama.\n\u00c8 il famoso episodio che fu lanciato dalla CBS con il claim \"Chi ha sparato a J.R.?\", in riferimento al grande mistero intorno al primo \"cliffhanger\" della serie. L'episodio infatti si chiude con il tentato omicidio di J.R., il malvagio rampollo della famiglia Ewing. Vari personaggi della serie hanno un buon motivo per sbarazzarsi dell'uomo: \n\u2013 Sue Ellen, moglie di J.R. Schiava dell'alcol anche e soprattutto a causa delle malefatte di J.R. L'uomo la minaccia di farla rinchiudere (per la seconda volta) in una clinica per alcolisti.\n\u2013 Kristin Shepard, sorella di Sue Ellen ed ex amante di J.R. Le viene intimato di lasciare la citt\u00e0 entro 24 ore, se non vuole essere arrestata con la falsa accusa di prostituzione.\n\u2013 Vaughn Leland, partner d'affari di J.R. Leland, che aveva prestato a J.R. 20 milioni di dollari per entrare nell'affare di petrolio in Asia, lo accusa di sapere che i pozzi asiatici stavano per essere nazionalizzati ma non ha avvertito i suoi partner, che cos\u00ec hanno perso i loro investimenti.\n\u2013 Cliff Barnes, fratello di Pamela, cognata di J.R. J.R. ha fatto chiudere il pozzo Ewing 23 che, secondo un contratto stipulato tra Jock e Digger molti anni addietro, permette ai suoi eredi (quindi anche Cliff) di avere cospicue entrate.\n\u2013 Alan Beam, ex-avvocato di J.R. \u00c8 stato licenziato su due piedi dall'uomo, dopo che Alan ha rinunciato a sposare Lucy, accettando un lavoro offertogli da Jock. Ha tramato con Kristin contro J.R., e quest'ultimo lo obbliga a lasciare la citt\u00e0 entro 24 ore, se non vuole essere (falsamente) accusato di violenza carnale.\n\u2013 Marilee Stone, moglie vedova di un ex associato di J.R. L'uomo si \u00e8 suicidato dopo che \u00e8 stato ingannato da J.R. durante l'affare asiatico.\n\u2013 Bobby e Pamela, fratello e cognata di J.R. Dopo svariate macchinazioni da parte dell'uomo per dividerli e per rovinare il fratello di Pam, Cliff, lasciano Southfork furenti.\nLa soluzione all'enigma viene data nel quarto episodio della quarta stagione della serie, \"Chi ha sparato a J.R.?\"."}
{"id": "1516933", "revid": "1516566", "url": "https://it.wikipedia.org/wiki?curid=1516933", "title": "Armoriale dei comuni della Finlandia centrale", "text": "Questa pagina contiene le armi (stemma e blasonatura) dei comuni finlandesi appartenenti alla regione della Finlandia centrale."}
{"id": "1516937", "revid": "109893", "url": "https://it.wikipedia.org/wiki?curid=1516937", "title": "Episodi di Dallas (serie televisiva 1978) (quarta stagione)", "text": "Questa voce contiene trame, dettagli e crediti dei registi e degli sceneggiatori della quarta stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 7 novembre 1980 al 1\u00ba maggio 1981, posizionandosi al 1\u00ba posto nei rating Nielsen di fine anno con il 34,5% di penetrazione e con una media di 27.600.000 spettatori.\nIn Italia \u00e8 stata trasmessa in prima visione da Canale 5 a partire dal 19 gennaio 1982.\nMentre Cliff va al Southfork Ranch per incontrare Bobby, scorge un corpo di donna nella piscina di casa Ewing. Cerca di soccorrere la donna (la cui identit\u00e0 non viene rivelata allo spettatore, facendogli supporre che la donna sia Pamela) e vede J.R. al balcone soprastante la piscina. Nota inoltre che la ringhiera del balcone \u00e8 in parte divelta (probabilmente \u00e8 il punto da cui la donna \u00e8 caduta). Cliff crede J.R. colpevole e gli urla \"\u00c8 morta, brutto bastardo!\".\nRisoluzione: la donna morta \u00e8 Kristin Shepard, ma la sua morte \u00e8 accidentale (la donna \u00e8 annegata perch\u00e9 sotto l'effetto di droghe). In seguito, suo figlio Christopher viene venduto dal padre - in debito con alcuni spacciatori - a Bobby e Pamela, che lo adotteranno.\nConvalescenza - Parte 1.\nTrama.\nUna donna delle pulizie trova il corpo di J.R. esanime e ferito da due colpi di pistola. Trasportato in ospedale, l'uomo \u00e8 tra la vita e la morte. Iniziano le indagini e la polizia spera in un celere risveglio dell'uomo affinch\u00e9 possa dare validi indizi per trovare il colpevole. Bobby e Pamela, che avevano deciso di abbandonare per sempre Southfork e gli Ewing, tornano sui loro passi, mentre Lucy avverte Gary e sua madre dell'attentato a J.R.\nConvalescenza - Parte 2.\nTrama.\nGary arriva a Dallas per fare visita a J.R. e alla sua famiglia. Mentre J.R. viene sottoposto a un secondo intervento chirurgico, Bobby prende le redini della Ewing Oil, con il benestare di Jock. Sue Ellen, intanto, combatte contro il suo senso di colpa in quanto la donna crede di essere stata lei a sparare a suo marito, sotto l'effetto dell'alcol. Cliff viene preso sotto custodia quando una pistola viene rinvenuta nel suo appartamento. Lucy conosce Mitch Cooper, studente in medicina.\nL'incubo.\nTrama.\nJ.R. \u00e8 rimasto paralizzato dopo l'attentato. Jock, nel frattempo, trova l'arma che \u00e8 stata usata per sparare a suo figlio, e sospetta che il colpevole sia da ricercare nella ristretta cerchia familiare. Quando la polizia analizza la pistola, trovano le impronte digitali di Sue Ellen, che viene arrestata.\nChi ha sparato a J.R.?\nTrama.\nSue Ellen viene abbandonata dall'intera famiglia Ewing. Misteriosamente qualcuno paga la sua cauzione e la donna si rifugia da sua sorella Kristin. Per cercare di capire se sia davvero stata lei a sparare a suo marito, la donna accetta di sottoporsi ad alcune sessioni di ipnosi per mano del dottor Elby. Proprio durante queste sessioni, la donna riesce a capire chi ha sparato a J.R.: sua sorella Kristin.\nIl gusto del successo.\nTrama.\nQuando Kristin comunica di aspettare un figlio da J.R., l'uomo fa cadere tutte le accuse contro di lei. La donna si trasferisce cos\u00ec in California, dove verr\u00e0 mantenuta da J.R. Intanto Bobby, nuovo presidente della Ewing Oil, si impegna duramente sul lavoro per acquistare una raffineria di petrolio che suo padre ha sempre voluto possedere. Quando J.R. viene a saperlo, cerca di sabotare il suo piano.\nPetrolio dal Venezuela.\nTrama.\nI conflitti tra J.R. e Bobby si accentuano fortemente, in quanto Bobby non vuole lasciare il posto della presidenza della Ewing Oil a suo fratello. Jock, preso tra due fuochi, ritiene che Bobby stia facendo un lavoro migliore per l'azienda di famiglia, come un accordo con il Venezuela per una nuova raffineria.\nIl quarto figlio.\nTrama.\nIl naufragio di una petroliera e la perdita di oltre 18 milioni di dollari mette a rischio la presidenza di Bobby alla Ewing Oil. Intanto, Ray Krebbs riceve la visita inaspettate di Amos, suo padre. L'uomo ha delle notizie scioccanti: il padre biologico di Ray \u00e8 Jock Ewing.\nPericolo al Pozzo 23.\nTrama.\nLa minaccia di far esplodere il Pozzo 23 della Ewing Oil da parte di un estorsore d\u00e0 la possibilit\u00e0 a J.R. di tornare alla presidenza dell'azienda di famiglia. Intanto, Ray cerca di affrontare al meglio la rivelazione di essere figlio di Jock e al contempo di salvare il suo rapporto con Donna, sempre pi\u00f9 vicina a Cliff.\nMadre prodiga.\nTrama.\nMentre Pamela pensa di aver finalmente ritrovato sua madre, Lucy chiede a Mitch di sposarla. J.R. invece \u00e8 sempre pi\u00f9 preso dai suoi piani meschini per estromettere suo fratello dalla Ewing Oil una volta per tutte.\nLa moglie di riserva.\nTrama.\nPamela si sente trascurata da Bobby - troppo impegnato a mantenere la sua posizione alla Ewing Oil - e accetta la corte di Alex Ward. J.R. cerca di convincere Jock a concludere un investimento, ben sapendo che questo interferir\u00e0 con altri affari che Bobby ha intenzione di ultimare. Lucy annuncia il suo fidanzamento con Mitch, anche se la famiglia non approva.\nFine di una strada - Parte 1.\nTrama.\nCon i suoi piani meschini, J.R. riesce a mettere Bobby in difficolt\u00e0. Questi infatti si trova di fronte a un ottimo accordo petrolifero che potrebbe riportare la Ewing Oil ai vecchi fasti. Ma l'accordo entrerebbe in conflitto con gli investimenti predisposti da Jock. Intanto, J.R. si sente attratto dalla sorella di Mitch, Afton, appena giunta a Dallas per il matrimonio di suo fratello con Lucy.\nFine di una strada - Parte 2.\nTrama.\nDurante il matrimonio di Lucy con Mitch, vari eventi rovinano l'atmosfera: J.R. flirta in modo spudorato con Afton (tanto che dormiranno insieme) e Sue Ellen, per ripicca, accetta la corte di un suo ex fidanzato, Clint Ogden. Bobby d\u00e0 le dimissioni da presidente della Ewing Oil, cadendo nello sconforto. Miss Ellie e Jock sono ai ferri corti, a causa del trattamento che quest'ultimo riserva a Gary.\nCome si diventa Presidente.\nTrama.\nTornato alla presidenza della Ewing Oil, J.R. assume un'esperta di pubbliche relazioni, Leslie Stewart, per dare nuovo lustro alla sua immagine. Intanto, Sue Ellen scopre che Pamela ha un appuntamento con Alex. Miss Ellie dice a Jock che non riesce a perdonargli di avere avuto un altro figlio (Ray) con un'altra donna.\nLa rivoluzione.\nTrama.\nJ.R. si adopera per finanziare un rovesciamento del governo asiatico dopo che questo ha nazionalizzato i suoi giacimenti di petrolio in Asia. Nel contempo, l'uomo continua a corteggiare Leslie Stewart ma la donna resiste alle sue avances. Bobby decide di investire nel campo dell'energia solare, anche se Pam lo ritiene un azzardo. Dave Culver, chiamato al Senato degli Stati Uniti, propone a Donna di ricoprire il suo ruolo di governatore a Austin, ma la donna declina.\nLa caccia.\nTrama.\nJ.R. continua imperterrito a sedurre Leslie, ma senza successo, mentre Alex rinuncia a Pamela una volta per tutte. Donna persuade Bobby a correre per il Senato, facendo infuriare Cliff. Sue Ellen affronta la persona che la sta pedinando da un po' di tempo e fa una scoperta scioccante.\nAmore, ritorna.\nTrama.\nSue Ellen scopre che Dusty non \u00e8 morto, ma \u00e8 rimasto paralizzato durante l'incidente aereo ed \u00e8 costretto su una sedia a rotelle. Per questo motivo, l'uomo respinge la donna. Dopo un duro scontro sul Progetto Takapa (che vede contrapposti Jock con Ray ed Ellie con Donna), Ray e Donna si riappacificano e l'uomo le chiede di sposarlo. Il colpo di Stato in Asia, finanziato da J.R., \u00e8 stato un successo e i pozzi petroliferi, fino ad allora nazionalizzati, tornano ai loro rispettivi proprietari.\nLa nuova signora Ewing.\nTrama.\nMentre Bobby vince la corsa al senato e assolda Cliff come suo consigliere legale, Leslie interferisce negli affari di J.R., facendo saltare un accordo alla Ewing Oil e facendo adirare l'uomo. Sue Ellen, depressa dopo il rifiuto di Dusty, si butta tra le braccia di Clint, finendoci a letto. Ray e Donna si sposano. Durante il cocktail organizzato per festeggiare il matrimonio di Donna e Ray, Ellie annuncia che il Progetto Takapa \u00e8 stato temporaneamente bloccato dal tribunale, e scopre - con suo gran disappunto - che dietro a quel progetto c'\u00e8 Jock.\nIl marchio di Caino.\nTrama.\nBobby incontra delle difficolt\u00e0 come senatore, in quanto Ewing. Viene infatti assegnato alla commissione che deve decidere cosa fare del territorio intorno al Takapa Lake, un progetto che ha diviso la stessa famiglia Ewing. Mentre Jock e Ray hanno infatti investito nel progetto di sviluppo della zona, Miss Ellie e Donna lottano per preservarne la terra. Intanto, Leslie dice a J.R. che ceder\u00e0 alle sue avances solo quando divorzier\u00e0 da Sue Ellen. Rebecca, la madre di Pamela, rimane vedova e si trasferisce a Dallas. Lucy, che ha vinto un concorso di bellezza (nel precedente episodio), inizia la carriera di modella.\nTerremoto in casa Ewing.\nTrama.\nIl Progetto Takapa ha creato una profonda frattura nel rapporto tra Jock ed Ellie, tanto che i due cominciano a contemplare l'idea del divorzio. Vista la situazione, J.R. escogita un piano per vendere la Ewing Oil al magnate del petrolio Jeremy Wendell, per evitare che l'azienda venga suddivisa tra tutti i componenti della famiglia. Tra Mitch e Lucy iniziano le prime incomprensioni, dovute soprattutto al nuovo lavoro di modella della ragazza. Intanto, Cliff comincia a sospettare che nel colpo di Stato in Asia ci sia lo zampino di J.R. Rebecca si presenta a Cliff senza rivelargli di essere sua madre.\nEwing contro Ewing.\nTrama.\nDonna e Ray cercano di far riappacificare Jock e Miss Ellie, ma prendono atto che i problemi tra i due non sono legati solo a opinioni divergenti riguardo al progetto del Takapa Lake. Quando J.R. scopre che Miss Ellie ha gi\u00e0 contattato un avvocato, l'uomo accelera il suo piano di vendita della Ewing Oil. Cliff incontra Afton per la prima volta, mentre Pamela gli rivela che Rebecca \u00e8 la loro madre. Bobby riesce a trovare un compromesso riguardo al Takapa Lake che mette tutti d'accordo. L'episodio si chiude con la definitiva riappacificazione tra Jock e Miss Ellie.\nUn nuovo inizio.\nTrama.\nMentre Jock e Miss Ellie partono per la loro seconda luna di miele, Sue Ellen, affrontata dalla moglie di Clint, mette definitivamente fine alla relazione con l'uomo. Jeremy Wendell giura vendetta a J.R. quando quest'ultimo decide di non vendergli pi\u00f9 la Ewing Oil. Cliff trascorre la notte con Afton e - essendo la segretaria di J.R. - cerca di carpirle informazioni sugli affari della Ewing Oil. Un raro momento di pace tra J.R. e Sue Ellen viene interrotto da una chiamata di Kristin dalla California: il bambino che ha concepito con J.R. \u00e8 nato.\nIl cerchio si chiude.\nTrama.\nMentre Cliff \u00e8 impegnato su vari fronti (perdona e incontra sua madre e - grazie all'aiuto di Jeremy Wendell - presenta alla commissione del Senato le prove che J.R. \u00e8 implicato nel colpo di Stato asiatico), Kristin torna a Dallas e ricatta Jordan Lee, facendogli credere di essere il padre del bambino della donna. Sue Ellen, intanto, incontra di nuovo Dusty e scopre che ha ripreso a camminare. Pamela \u00e8 scioccata dalla notizia di non poter avere figli. Lucy e Mitch si separano.\nRapimento.\nTrama.\nGrazie all'aiuto di Afton, che permette a J.R. di sbirciare tra i documenti che Cliff ha presentato al Senato, l'uomo riesce a convincere la commissione che lui non ha avuto niente a che fare con il colpo di Stato asiatico. L'uomo finalmente riesce a conquistare definitivamente Leslie, sebbene rimanga deluso dal rapporto sessuale con la donna. Kristin, intanto, cerca di ottenere maggiore denaro dall'uomo minacciandolo di creare altri scandali. Dusty convince Sue Ellen a lasciare J.R., ma quest'ultimo le impedisce di portare via con s\u00e9 John Ross. Quando Cliff va al Southfork Ranch per parlare con Bobby, accusato dal cognato di aver aiutato J.R. presso la commissione del Senato, l'uomo trova il corpo di una donna che galleggia senza vita nella piscina della residenza degli Ewing."}
{"id": "1516938", "revid": "1543377", "url": "https://it.wikipedia.org/wiki?curid=1516938", "title": "Regione di Bolama", "text": "La regione di Bolama \u00e8 una regione della Guinea-Bissau situata ad ovest del paese. La regione comprende soprattutto le isole Bijagos. La sua capitale \u00e8 Bolama.\nSettori.\nLa Regione di Bolama \u00e8 divisa in 4 settori:"}
{"id": "1516939", "revid": "1516566", "url": "https://it.wikipedia.org/wiki?curid=1516939", "title": "Armoriale dei comuni del Varsinais-Suomi", "text": "Questa pagina contiene le armi (stemma e blasonatura) dei comuni finlandesi appartenenti alla regione del Varsinais-Suomi."}
{"id": "1516941", "revid": "1318658", "url": "https://it.wikipedia.org/wiki?curid=1516941", "title": "Episodi di Dallas (serie televisiva 1978) (quinta stagione)", "text": "Questa voce contiene trame, dettagli e crediti dei registi e degli sceneggiatori della quinta stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 9 ottobre 1981 al 9 aprile 1982, posizionandosi al 1\u00ba posto nei rating Nielsen di fine anno con il 28,4% di penetrazione e con una media di 23.146.000 spettatori.\nIn Italia \u00e8 stata trasmessa in prima visione da Canale 5 durante la stagione televisiva 1982/1983.\nLa relazione tra Cliff e Sue Ellen (ricominciata durante questa stagione) fallisce miseramente perch\u00e9 Sue Ellen decide di tornare da J.R. e risposarlo (i due avevano divorziato nella stagione precedente). A causa di J.R., inoltre, Cliff conduce la compagnia di sua madre alla bancarotta. L'uomo tenta allora il suicidio, ma viene salvato in tempo. Mentre \u00e8 in coma in ospedale, Sue Ellen avverte J.R. che se Cliff muore lei non lo risposer\u00e0.\nRisoluzione: Cliff esce dal coma e Sue Ellen risposa J.R.\nL'erede scomparso.\nTrama.\nIl corpo della donna trovato da Cliff nella piscina del Southfork Ranch, nel cliffhanger della precedente stagione, \u00e8 quello di Kristin, la sorella di Sue Ellen. Cliff e J.R. si accusano l'un l'altro dell'accaduto. Quest'ultimo chiede a Sue Ellen di tornare a vivere con lui, ma la donna decide di restare al Farlows' Southern Cross Ranch con Dusty e John Ross. La donna \u00e8 riuscita a riavere il bambino grazie all'aiuto di Pamela. Intanto, Lucy lascia definitivamente Mitch.\nUn grosso paese.\nTrama.\nMentre J.R. e Cliff rilasciano le loro testimonianze durante l'inchiesta sulla morte di Kristin, Sue Ellen decide di voler concludere definitivamente il suo matrimonio con J.R. Intanto, Bobby e Pamela decidono di adottare un bambino, sebbene il processo di adozione sia burocraticamente lungo. J.R. cerca di far portar via John Ross a Sue Ellen quando la donna lascia il ranch dei Farlow per poter organizzare il funerale di sua sorella. Il tempestivo intervento di Dusty fa fallire il piano di J.R.\nResa dei conti a San Angelo.\nTrama.\nMiss Ellie torna al Southfork Ranch senza Jock. L'uomo \u00e8 stato reclutato dal Dipartimento di Stato per una missione in Sudamerica. Mentre Bobby e Pam sono sempre pi\u00f9 frustrati dalla lunga attesa per adottare un bambino, Rebecca persuade Cliff a dirigere la \"Wentworth Tool and Die\", una delle compagnie del suo ultimo marito. Miss Ellie e Clayton, padre di Dusty, si incontrano per la prima volta quando la donna si reca con J.R. al Southern Ranch dei Farlow per far visita a John Ross.\nIl bambino perduto.\nTrama.\nJ.R. e Sue Ellen si battono per la custodia temporanea di John Ross. Miss Ellie dice al figlio di non usare sotterfugi per mettere in cattiva luce Sue Ellen. L'avvocato di J.R. cerca di puntare il dito sull'immoralit\u00e0 del rapporto della donna con Dusty, in quanto sposata, ma l'avvocato della controparte afferma pubblicamente che tra i due non c'\u00e8 niente di immorale in quanto Dusty \u00e8 diventato impotente in seguito al suo incidente. La corte si esprime in favore di Sue Ellen e obbliga J.R. a pagare 10.000 dollari al mese per il mantenimento del bambino. Intanto, arriva a Dallas la figlia di Rebecca, Katherine, mentre Pamela - probabilmente affetta da depressione - scompare.\nIl sapore della vendetta.\nTrama.\nDopo varie ricerche, Pamela viene trovata in cima ad un edificio mentre minaccia di saltare nel vuoto. L'intervento di Bobby la salva da morte certa. Dopo il ricovero della donna al Dallas Memorial Hospital, l'uomo riceve una foto di Kristin e suo figlio allegata ad una lettera anonima, in cui informano Bobby che vi sono informazioni al riguardo \"in vendita\". Per vendicarsi di Sue Ellen, J.R. blocca alcune spedizioni di petrolio verso le raffinerie Farlow e convince altri fornitori a fare lo stesso.\nIl fallimento.\nTrama.\nVaughn Leland accetta di finanziare il malefico piano di J.R. per tagliare ogni fornitura di petrolio verso i pozzi dei Farlow. Jeff Farraday, l'uomo che aveva spedito la fotografia di Kristin e suo figlio a Bobby, contatta Bobby e gli riferisce che lui era il compagno di Kristin in California e che sa dove si trova Christopher, il bambino di Kristin. Bobby scopre, tra i documenti acquistati da Farraday, che gli assegni inviati alla donna per il mantenimento del figlio erano di Jordan Lee. Pamela, intanto, conosce la sua sorellastra Katherine.\nUn gioco pericoloso.\nTrama.\nJordan Lee ammette con Bobby di aver fatto sesso con Kristin ma gli mostra un test di paternit\u00e0 che nega che lui possa essere il padre di Christopher. J.R. assicura a Clayton che sbloccher\u00e0 il rifornimento di petrolio per la sua azienda se e quando caccer\u00e0 Sue Ellen e John Ross III dal Southern Cross Ranch, ma l'uomo rifiuta.\nLa divisione.\nTrama.\nJ.R. affronta Dusty, dicendogli che vuole indietro sua moglie e che lui non potr\u00e0 mai farla felice. Miss Ellie riceve un documento da parte di Jock - ancora in Sudamerica per conto del Dipartimento di Stato - con il quale il patriarca degli Ewing divide l'azienda di famiglia tra i vari componenti: il 30% a Miss Ellie; il 20% a J.R.; il 20% a Bobby; il 10% a Gary; il 10% a Ray; il 10% a John Ross III. Jock predispone che la parte lasciata a John Ross sia controllata da Miss Ellie mentre il bambino \u00e8 lontano da casa Ewing. Dal momento in cui il figlio di J.R. sar\u00e0 di nuovo a Southfork, il controllo di quel 10% passer\u00e0 sotto il controllo di quest'ultimo. Intanto, mentre Bobby rinuncia a ricandidarsi al Senato, Donna pubblica la biografia del suo ex marito, Sam Culver e Afton decide di non lavorare pi\u00f9 per J.R., svelando a Cliff tutto quello che sa sui suoi affari.\nCinque dollari al barile.\nTrama.\nJ.R. naviga in cattive acque, economicamente, e chiede un prolungamento sulla scadenza di un prestito. Cliff approfitta delle sue difficolt\u00e0 per riuscire ad appropriarsi di uno dei vecchi pozzi petroliferi della Barnes-Ewing. Sul fronte della divisione della Ewing Oil, Gary decide di lasciare la sua parte a Lucy, mentre Ray rifiuta di cedere la sua a J.R. Mentre Pamela ottiene il permesso temporaneo di lasciare l'ospedale per far visita alla famiglia a Southfork, Farraday accetta di vendere Christopher a Bobby.\nL'inizio.\nTrama.\nBobby \u00e8 ormai certo che Christopher sia figlio di J.R. e accetta di comprare il bambino per mettere suo fratello davanti alle sue responsabilit\u00e0. Quando Pam vede il bambino, per\u00f2, presuppone erroneamente che il bambino sia stato adottato da Bobby per lei. Miss Ellie si impegna a prestare a Ray 3 milioni di dollari presi dalle casse della Ewing Oil per aiutarlo in un suo progetto, ma scopre che J.R. ha esaurito le riserve della societ\u00e0. Sue Ellen giunge alla conclusione che Dusty non sar\u00e0 mai felice con lei e abbandona il Southern Cross.\nL'affidamento.\nTrama.\nMiss Ellie chiede ai componenti della famiglia di votare a favore o a sfavore di J.R. come presidente della Ewing Oil. Bobby vuole adottare Christopher ma non vuole che Pamela scopra che \u00e8 il figlio di Kristin e J.R. Intanto, quest'ultimo trama contro Sue Ellen - ora che ha abbandonato i Farlow - per ottenere l'affidamento di John Ross. Ma i giudici votano a favore della donna.\nUna telefonata.\nTrama.\nIl successo di Donna come scrittrice comincia a irritare Ray. Intanto, Sue Ellen e John Ross si trasferiscono in un appartamento a Dallas. Miss Ellie organizza un barbecue a Southfork per festeggiare Jock, in procinto di tornare dal Sudamerica. Durante il barbecue, Sue Ellen e Cliff si riavvicinano, e quest'ultimo si rende conto di amare ancora la donna. Anche Lucy cerca di riavvicinarsi a Mitch, ma l'uomo viene chiamato urgentemente in ospedale. Katherine, dal canto suo, comincia a sentirsi attratta da Bobby. Miss Ellie riceve un'allarmante telefonata durante la quale la informano che un elicottero su cui viaggiava Jock si \u00e8 schiantato in Sudamerica.\nLe ricerche.\nTrama.\nJ.R., Bobby e Ray si recano in Sudamerica, nel luogo dove \u00e8 caduto l'elicottero sul quale viaggiava Jock, per dare una mano nelle ricerche. L'unica cosa che riescono a trovare per\u00f2 \u00e8 il suo vecchio medaglione. Nel frattempo, a Southfork, le donne della famiglia Ewing si abbandonano ai ricordi e ai bei momenti trascorsi con Jock.\nIl rifiuto.\nTrama.\nLa morte di Jock si rivela devastante per J.R. e Bobby \u00e8 costretto a sostituirlo alla Ewing Oil. Bobby cerca anche di convincere Miss Ellie a dichiarare Jock legalmente morto, ma la donna non \u00e8 ancora pronta ad accettare la perdita. J.R. dice a Sue Ellen che, per colpa sua, suo padre \u00e8 morto sapendo che John Ross era stato portato via da Southfork e le promette che si riprender\u00e0 suo figlio. Il successo editoriale di Donna continua a minare il suo rapporto con Ray. \nA capo della famiglia.\nTrama.\nMentre J.R. e Ray sono sempre pi\u00f9 depressi e apatici, Bobby deve occuparsi sia della Ewing Oil, sia del Southfork Ranch. Per questo motivo, cerca di dare una scrollata al suo fratello maggiore dicendoglio che tutto quello che Jock ha costruito rischia di andare in malora. Sue Ellen, intanto, cede alle avance di Cliff.\nGli eredi degli Ewing.\nTrama.\nJ.R. torna al lavoro alla Ewing Oil. Preoccupato per come l'azienda possa essere suddivisa, in base al testamento di Jock, cerca di tornare nelle grazie del Cartello. Ray, invece, continua a trascurare i suoi compiti al Southfork Ranch. Mentre Pamela comincia a farsi domande sulle origini di Christopher, Cliff aiuta Afton a intraprendere la carriera di cantante.\nTrappola per Cliff.\nTrama.\nMentre trama per far terminare il rapporto tra Sue Ellen e Cliff una volta per tutte, J.R. cerca di acquisire il diritto di voto di Ray alla Ewing Oil. Intanto Bobby riesce a fare progressi per riuscire ad adottare Christopher. Donna inizia a lavorare sul suo nuovo libro.\nL'anniversario.\nTrama.\nMentre Sue Ellen \u00e8 intenta a guardare una vecchia videocassetta della sua partecipazione a Miss Texas 14 anni prima, J.R. le confessa che sente la sua mancanza e la bacia. Intanto, Wally Hampton, che sta aiutando J.R. a rovinare Cliff, propone a quest'ultimo un lavoro alle Olco Industries a Tulsa, in Oklahoma. Donna, spinta da J.R., trova Ray a letto con Bonnie in un motel. Lucy affronta Evelyn, l'altra donna nella vita di Mitch.\nL'adozione.\nTrama.\nDonna affronta Bonnie e le offre 5.000 dollari per lasciare Dallas e Ray. Quando la ragazza rifiuta, le due donne vengono alle mani. Ray viene fatto arrestare da J.R. dopo una sbronza. Questi va poi a trovarlo in cella per convincerlo a cedergli le sue quote alla Ewing Oil. Cliff scopre che dietro alla fasulla offerta di lavoro di Wally Hampton c'\u00e8 lo zampino di J.R. Dopo aver confessato a Sue Ellen che Christopher \u00e8 il figlio di Kristin e J.R., Bobby dice a Pam che hanno ottenuto la custodia temporanea del bambino.\nIl vortice.\nTrama.\nDopo aver saputo che Christopher \u00e8 il figlio di J.R. e sua sorella, Sue Ellen \u00e8 furiosa e accantona l'idea di un'eventuale riconciliazione con il suo ex-marito, finendo di nuovo a letto con Cliff. Intanto anche J.R. viene informato dal suo avvocato che Christopher potrebbe essere suo figlio. Nonostante abbia provato a mantenere il rapporto su una base pi\u00f9 professionale, Lucy finisce di nuovo a letto con Roger, il fotografo che la sta aiutando nella sua carriera di modella e che \u00e8 profondamente ossessionato dalla ragazza. Ray interrompe la sua relazione con Bonnie. J.R. incontra per la prima volta Katherine Wentworth, la sorellastra di Pam e Cliff.\nLa presidenza di Cliff.\nTrama.\nLucy confida a Pamela che Roger \u00e8 ossessionato da lei. La donna affronta l'uomo e gli intima di lasciare la ragazza in pace. Katherine discute animatamente con Cliff riguardo al suo lavoro per l'azienda di suo padre, la \"Wentworth Tool and Dye\", di cui Cliff \u00e8 il presidente. Non potendo avere la meglio, la donna chiede aiuto a J.R. Donna scopre un segreto che lega il suo ex-marito a Jock Ewing. Afton dice a Sue Ellen che Clayton \u00e8 innamorato di lei.\nLa vendetta.\nTrama.\nMiss Ellie consiglia a Sue Ellen di essere cauta nella sua relazione con Cliff. Quest'ultimo chiede alla donna di sposarlo, ma Sue Ellen gli risponde che ha bisogno di tempo per pensarci su. J.R. riesce a incastrare Cliff in un investimento fallimentare. Mitch dice a Lucy che il loro matrimonio \u00e8 definitivamente finito. Quando la ragazza comunica a Roger di voler cambiare fotografo, l'uomo si altera e la rapisce. Mentre Bobby continua a essere vittima dei ricatti di Jeff Farraday, J.R. ha la conferma che Christopher \u00e8 suo figlio.\nRicatto.\nTrama.\nJ.R. ricatta Bobby sulla verit\u00e0 riguardo a Christopher: se non gli ceder\u00e0 le sue quote della Ewing Oil, riveler\u00e0 tutto a Pamela. Donna confida a Miss Ellie che anni prima un affare tra Jock e Sam Culver port\u00f2 al suicidio di un'altra persona. Miss Ellie le proibisce di inserire questa storia nella biografia che Donna sta scrivendo sul suo ex-marito. Mentre Lucy tenta invano di sfuggire alle grinfie di Roger, Bobby si reca da Farraday ma lo trova morto.\nLe indagini.\nTrama.\nDopo aver perso Sue Ellen (la donna rifiuta la sua proposta di matrimonio) e le sue fortune (a causa di un investimento sbagliato architettato da J.R.), Cliff rischia di perdere anche il suo lavoro alla Wentworth Oil quando Rebecca scopre che si \u00e8 appropriato indebitamente del denaro della compagnia. Intanto, Bobby e Pamela riescono a trovare e a liberare Lucy. Ricoverata in ospedale per dei controlli, la ragazza riceve la visita di Mitch e i due si accordano riguardo al divorzio. Dopo aver fatto visita a Cliff e avergli mostrato tutto tranne che compassione per i suoi fallimenti, J.R. va da Sue Ellen e le dice di tornare a Southfork con lui. Bobby aiuta la polizia nelle indagini sulla morte di Farraday e scopre che l'uomo era uno spacciatore e che probabilmente \u00e8 stato ucciso da un suo cliente.\nRose per Sue Ellen.\nTrama.\nMentre J.R. cerca di riconquistare Sue Ellen, Miss Ellie affronta con estremo dolore la morte di Jock e accetta la sua perdita. Fa poi visita a Donna per dirle che ha il suo appoggio riguardo al libro su Sam Culver che sta scrivendo. Rebecca decide di licenziare Cliff dalla Wentworth Oil. Bobby organizza una trappola con la polizia per acciuffare gli assassini di Farraday. Mitch lascia Dallas e si trasferisce ad Atlanta.\nAddio Cliff Barnes?\nTrama.\nCliff fa visita a Sue Ellen per convincerla a tornare con lui, ma la donna rifiuta perch\u00e9 ha accettato di risposarsi con J.R. Sconvolto dalla notizia, l'uomo tenta il suicidio imbottendosi di barbiturici. Quando una furiosa Rebecca si reca da Miss Ellie per giurare vendetta alla famiglia Ewing, in nome del figlio, Miss Ellie le promette che toglier\u00e0 il posto di Presidente della Ewing Oil a J.R. Dopo aver detto tutto a Pamela riguardo a Christopher, Bobby e la donna scoprono che Kristin aveva abortito il figlio di J.R. a causa di sopravvenute complicazioni nella gravidanza e che il padre di Christopher non \u00e8 J.R. ma lo stesso Farraday. Cliff lotta tra la vita e la morte e Sue Ellen - devastata dai sensi di colpa - dice a J.R. che, se l'uomo muore, lei non lo risposer\u00e0."}
{"id": "1516942", "revid": "13152964", "url": "https://it.wikipedia.org/wiki?curid=1516942", "title": "Vill'albese", "text": ""}
{"id": "1516945", "revid": "125930899", "url": "https://it.wikipedia.org/wiki?curid=1516945", "title": "Episodi di Dallas (serie televisiva 1978) (sesta stagione)", "text": "Questa voce contiene trame, dettagli e crediti dei registi e degli sceneggiatori della sesta stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 1\u00ba ottobre 1982 al 6 maggio 1983, posizionandosi al 2\u00ba posto nei rating Nielsen di fine anno con il 24,6% di penetrazione e con una media superiore ai 20 milioni di spettatori.\nIn Italia la messa in onda della stagione era in programma su Canale 5 a partire dal 22 marzo 1983, ma a causa di uno sciopero dei doppiatori la trasmissione salt\u00f2. La serie riprese le sue trasmissioni regolari a partire da marted\u00ec 19 aprile 1983.\nSecondo un'indagine Istel (Indagine Sull'ascolto delle Televisioni) del 10 maggio 1983, la prima parte della stagione fu seguita da una media di pi\u00f9 di 13 milioni di spettatori.\nSue Ellen, ubriaca, ha un incidente automobilistico vicino a Southfork Ranch mentre \u00e8 con il cugino di Ray, Mickey Trotter. La donna ne esce indenne, ma Mickey resta paralizzato e in coma. Dopo aver scoperto che alla guida dell'altra auto c'era Walt Driscoll (che aveva intenzione di uccidere J.R.), Ray va da quest'ultimo per affrontarlo. Durante la discussione, i due hanno una colluttazione. Un candelabro cade e inizia un incendio. J.R allora cerca di salvare la moglie (di nuovo ubriaca) e il figlio. Sfortunatamente, l'uomo viene colpito da una trave mentre Southfork va totalmente a fuoco.\nRisoluzione: J.R. riesce a salvare John Ross e insieme saltano da una finestra nella piscina sottostante. Bobby salva Sue Ellen. Mickey si sveglia dal coma ma, scoraggiato dalla sua paralisi, peggiora e cade di nuovo in coma. Ray allora stacca i macchinari che lo tengono in vita. Per questo motivo verr\u00e0 accusato di omicidio, ma la sentenza verr\u00e0 sospesa.\nIl cambio della guardia.\nTrama.\nCome promesso a Rebecca Barnes, Miss Ellie toglie la presidenza della Ewing Oil a J.R. e la passa a Bobby. Bobby mostra a J.R. i documenti che provano che Christopher non \u00e8 suo figlio ma figlio di Farraday. Holly Harwood, giovane erede di una compagnia petrolifera, la Harwood Oil, propone a J.R. di aiutarla a dirigere la sua compagnia. L'uomo accetta in cambio del 25% delle azioni. Intanto Cliff esce dal coma. Sue Ellen non \u00e8 pi\u00f9 molto convinta di voler risposare J.R. Lucy scopre di essere incinta.\nIl testamento.\nTrama.\nJ.R. fa in modo che Serena - una delle sue tante amanti - seduca John Baxter, avvocato, collaboratore e genero di Harv Smithfield, cos\u00ec da ricattarlo e obbligarlo a sottrarre il testamento di Jock dallo studio di Harv per poterlo leggere prima che venga reso pubblico. Prima di recarsi per qualche giorno al Southern Cross Ranch di Clayton, Sue Ellen invita a pranzo Afton per rassicurarla sul fatto di non essere innamorata di Cliff. Uscito dall'ospedale, Cliff riceve un'allettante proposta di lavoro da parte di Marilee Stone, che include anche la vendetta su J.R. Lucy confida a Pamela di essere incinta di Roger e di voler abortire. Punk Anderson e sua moglie Mavis cercano di convincere Ellie ad andare con loro al ballo annuale della Oil Baron.\nIl codicillo.\nTrama.\nDopo aver letto il testamento di Jock, J.R. fa pressione sull'avvocato Harv affinch\u00e9 venga reso pubblico, ma Harv gli conferma che prima Jock deve essere dichiarato legalmente morto. Ellie riceve un invito formale per il Ballo della Oil Baron. Pamela accompagna Lucy dal dottor Grovner per un controllo. Questi cerca di farla riflettere su un eventuale aborto, ma la ragazza \u00e8 irremovibile. Ray propone a Donna di non spedire il suo nuovo libro su Sam Culver al suo editore, ma di portarlo di persona a New York con lui al suo fianco. Rebecca vuole ridare il vecchio posto da dirigente alla Wentoworth a Cliff, ma - per ripicca - questi le dice di aver deciso di accettare l'offerta di Marilee Stone come vicepresidente nel settore operativo della sua azienda. J.R. convince Nelson Harding, suo amico e funzionario del fisco, ad andare da Bobby e fare pressione affinch\u00e9 gli Ewing si affrettino a dichiarare Jock morto, se non vogliono incappare in sanzioni e ulteriori tassazioni da parte del governo. L'avvocato degli Ewing avverte Bobby che Harding \u00e8 un osso duro, e che l'unico modo per toglierlo di mezzo \u00e8 risolvere la questione della morte di Jock. Cliff incontra Marilee e le comunica che accetta la sua proposta ma che non ha nessuna intenzione di mettersi di nuovo contro J.R. Miss Ellie accetta di andare al Ballo della Oil Baron, ma vuole che tutta la famiglia l'accompagni. J.R. \u00e8 molto insistente riguardo alla dichiarazione di morte di Jock, e Bobby comincia a sospettare che dietro a Harding ci sia la sua mano. Ray riceve una telefonata da sua zia Lily che gli comunica che il suo patrigno Amos \u00e8 morto. L'uomo decide di andare al suo funerale, e Donna rinuncia al loro viaggio a New York per accompagnare suo marito. J.R va a trovare Sue Ellen al ranch di Farlow e la invita al Ballo dell'Oil Baron. La donna accetta.\nIl grande ballo.\nTrama.\nDopo una visita di Dusty con la sua nuova moglie al Southern Cross, Sue Ellen decide di lasciare il ranch dei Farlow. Ray e Donna vanno in Kansas al funerale del Amos e qui incontrano Mickey Trotter, giovane cugino di Ray. Al Ballo della Oil Baron, Miss Ellie incontra Frank Crutcher mentre Pamela scopre che sua madre sta frequentando Clayton. Dopo il Ballo, Ellie decide di dichiarare Jock legalmente morto.\nLe volont\u00e0 di Jock.\nTrama.\nMiss Ellie discute la procedura per dichiarare Jock legalmente morto con l'avvocato di famiglia. Rebecca minaccia di distruggere gli Ewing una volta per tutte e Pamela \u00e8 combattuta tra l'amore per Bobby e quello per sua madre. Ray e Donna tornano a Southfork dal Kansas e portano Mickey con loro. Gli Ewing si riuniscono per la lettura del testamento di Jock: l'uomo vuole che J.R. e Bobby lavorino fianco a fianco alla Ewing Oil e colui che avr\u00e0 ottenuto maggiori successi per la Compagnia nell'arco di un anno avr\u00e0 il controllo dell'azienda di famiglia.\nLe conseguenze.\nTrama.\nLe volont\u00e0 di Jock, che mettono Bobby e J.R. l'uno contro l'altro per il controllo della Ewing Oil, preoccupano Miss Elli e Pam. Rebecca comunica a J.R. di non aver dimenticato tutto quello che ha fatto a suo figlio Cliff. Mentre Lucy decide di tornare a fare la modella, l'adozione di Christopher da parte di Bobby e Pamela diventa finalmente legale. Rebecca acquisisce il controllo di una compagnia petrolifera per Cliff. Intanto alla Ewing Oil, Bobby prende in considerazione un accordo con una compagnia di petrolio canadese, mentre J.R. prende la strada del ricatto nei confronti di un membro della Commissione della Gestione del Territorio.\nToccata e fuga.\nTrama.\nRebecca acquista la Wade Luce Oil, incorporandola nella Barnes-Wentoworth Oil e ne cede la presidenza a Cliff per farlo entrare nel Cartello e renderlo anche abbastanza forte e potente per combattere gli Ewing e la loro compagnia. Mentre J.R. continua la sua battaglia contro Bobby per ottenere il possesso della Ewing Oil, l'uomo organizza un incidente con omissione di soccorso nel quale coinvolge Carol, moglie di Walt Driscoll. In questo modo, J.R. offre all'uomo il suo aiuto per poter tirare la donna fuori dai guai. Miss Ellie accetta un invito a pranzo da parte di Frank Crutcher, ma \u00e8 imbarazzata dall'idea di uscire con un uomo che non sia Jock. Lucy riprende il suo lavoro da modella, ma la ragazza \u00e8 scossa dalla telefonata del suo avvocato che la informa che i documenti per il divorzio da Mitch sono pronti. Per evitare che gli Ewing e i Barnes si facciano la guerra, attraverso le loro compagnie, Pamela decide di parlare con sua madre, ma Rebecca non \u00e8 disposta a perdonare J.R. Cliff convince gli altri componenti del Cartello a non trattare con la Ewing Oil per nessuna ragione. Dave Culver invita Donna a presentare il suo nuovo libro a un meeting politico, e la donna accetta quando Ray acconsente ad accompagnarla. Sia Bobby che Cliff ricevono un'offerta di greggio a basso prezzo da parte di un'azienda canadese. Nonostante Bobby sia dubbioso, l'uomo accetta l'offerta.\nLa scalata.\nTrama.\nJ.R. approfitta del \"debito\" che Walt Driscoll ha con lui per chiedergli la quota extra che gli permetterrebbe di estrarre maggiore petrolio dai pozzi della Ewing Oil che sono sotto il suo controllo. Cliff, dopo varie indagini, \u00e8 pronto ad accettare l'offerta dei canadesi McLeish per ottenere il loro greggio, ma viene a sapere che l'offerta non \u00e8 pi\u00f9 valida perch\u00e9 gi\u00e0 accettata da Bobby. Quando l'uomo scopre che il suo rivale \u00e8 stato aiutato da Pamela, Cliff va su tutte le furie. Il tribunale per i minori finalmente legalizza l'adozione di Christopher da parte di Bobby e Pamela. Sue Ellen fa colazione con Clayton e consiglia all'uomo di lasciare il Southern Cross Ranch e trasferirsi a Dallas. In pi\u00f9, chiede all'uomo di accompagnarla all'altare il giorno del suo secondo matrimonio con J.R. Clayton accetta con piacere. Miss Ellie cerca di convincere Rebecca a deporre le armi, ma le due donne non trovano nessun punto d'accordo per evitare la guerra. J.R. acquista la compagnia petrolifera Petrolstate, utile all'uomo per poter tornare a essere l'unico proprietario della Ewing Oil. Miss Ellie avverte la famiglia che ha organizzato una cena con Punk e Mavis Anderson, e che ha invitato anche Frank Crutcher. Dopo la cena, Bobby confida a sua madre che gli \u00e8 sembrato strano vederla con un altro uomo, ma Miss Ellie lo rassicura dicendogli che nessuno potr\u00e0 mai prendere il posto di Jock e che Frank \u00e8 solo un amico. Recatosi a Huston, Bobby scopre che l'ordine di alcuni pezzi di ricambio per far funzionare i pozzi sotto il suo controllo \u00e8 stato disdetto da J.R. Questi intanto cerca di convincere Lois a non rinnovare i contratti di fornitura di grezzo per la sua raffineria. Poi chiede a Gil Thurman di vendergli la sua raffineria per riuscire a gestire il greggio extra che sta pompando dai suoi pozzi. Il tribunale concede il divorzio a Mitch e Lucy. Donna convince Miss Ellie ad accompagnarla a un meeting politico. Durante questo meeting, Miss Ellie scopre che Walt Driscoll ha concesso a J.R. la quota extra per l'estrazione del petrolio. Donna consiglia ai politici presenti di creare una nuova commissione, non corrotta, e Dave Culver propone proprio a lei la gestione.\nLa raffineria.\nTrama.\nPer riuscire a convincere Gil Thurman a vendergli la sua raffineria, J.R. chiede a Sue Ellen di organizzare una cena nel suo appartamento e di usare il suo fascino per far capitolare l'uomo. Gil Thurman, intanto, conosce Afton al locale dove la ragazza si esibisce e le racconta dell'affare che sta per concludere con J.R. Frank Crutcher deve tornare a New York per affari e chiede ad Ellie di accompagnarlo. La donna rifiuta e gli dichiara che tra loro c'\u00e8 solo amicizia. Dopo aver saputo da Afton dell'affare quasi concluso tra Thurman e J.R., Cliff convince il Cartello a fare un'offerta a Thurman per la sua raffineria. Sue Ellen e Pamela sono d'accordo nel cercare di evitare di farsi coinvolgere dalla guerra tra Bobby e J.R. Pamela, inoltre, prova a convincere sua madre ad andare a Southfork per fare visita a lei e Christopher, ma la donna non vuole perch\u00e9 non riesce a perdonare gli Ewing per le malefatte ai danni di Cliff. Punk Anderson, amministratore del patrimonio di Jock, rivela a Bobby che sia lui che l'intera comunit\u00e0 petrolifera sono allarmati per come J.R. sta gestendo la sua parte della Ewing Oil, soprattutto perch\u00e9 ha misteriosamente aumentato la produzione di petrolio dai suoi pozzi. Giunto a casa di Sue Ellen per la cena, Gil Thurman - ubriaco - comincia a flirtare pesantemente con la donna. Sue Ellen lo respinge, e Gil rifiuta di concludere l'affare con J.R. La donna quindi accusa il suo ex-marito di averla lasciata appositamente con l'uomo per i suoi interessi. Gil Thurman fa capire ad Afton che se accetta la sua corte, Cliff potr\u00e0 avere la sua raffineria. Ellie confida a Ray di aver paura che la rivalit\u00e0 tra Bobby e J.R. possa mettere a repentaglio la pace in famiglia. Anche Pamela \u00e8 preoccupata e, quando dice a Bobby di abbandonare tutto e di lasciare Southfork con lei e Christopher, i due hanno un litigio. Quando Gil Thurman concede la sua raffineria a Cliff, questi fa visita a J.R. per informarlo della sua vittoria.\nUn nuovo matrimonio.\nTrama.\nClayton arriva a Southfork Ranch per le prove del matrimonio tra J.R. e Sue Ellen. In quel frangente, J.R. afferma a sorpresa che ha scelto Bobby come testimone. J.R. avverte Holly che vuole vendere una sua societ\u00e0 alla Petrol State perch\u00e9 sta intaccando il capitale della Harwood Oil. Jordan Lee informa Bobby che J.R. sta rovinando la reputazione della Ewing Oil perch\u00e9 non sta rispettando le \"quote riserva\" estraendo greggio in eccesso e aggiunge che tra i petrolieri gira la voce che J.R. vincer\u00e0 la sua battaglia contro Bobby. Mickey chiede informazioni su Lucy a Ray, ma quest'ultimo lo avverte di non ronzarle intorno. Sam Culver informa Donna che, grazie al suo intervento, \u00e8 riuscito a creare una Commissione per l'Energia del Texas per contrastare J.R. dopo che questi ha corrotto l'Ufficio Suoli. Quando Punk Anderson chiede a J.R. perch\u00e9 sta estraendo cos\u00ec tanto petrolio, questi gli dice che il suo scopo \u00e8 di produrre in un anno profitti tali che Bobby non otterrebbe in dieci. Punk lo avverte che se non gioca secondo le regole gli impedir\u00e0 di diventrare il proprietario unico della Ewing Oil. Clayton e Miss Ellie escono fuori a cena, e Rebecca - nello stesso ristorante con Cliff - rimane turbata quando vede Clayton prendere la mano della donna. Sam informa Donna che il varo della Commissione \u00e8 in difficolt\u00e0 per via di un pareggio nelle votazioni e per l'astensione di 5 votanti. L'unico modo per sbloccare la situazione \u00e8 quella di far entrare nella Commissione qualcuno con una notevole reputazione morale e tutti sono d'accordo nel proporre il posto a Donna. Lucy informa Ellie che non ha intenzione di partecipare al matrimonio di J.R. e Sue Ellen perch\u00e9 non vuole vedere di nuovo Sue Ellen mettersi nei guai con suo zio. Dopo aver avuto i preoccupanti rapporti da parte di geologi e commercialisti riguardo all'estrazione di greggio da parte di J.R., Bobby affronta suo fratello durante un cocktail in famiglia. Ellie cerca di sedare la discussione ma Bobby la avverte che J.R. sta portando la Ewing Oil verso la rovina. Donna dice a Ellie che le \u00e8 stato proposto un ruolo importante all'interno della Commissione per l'Energia, e questo significa che sar\u00e0 in prima linea per mettere J.R. in ginocchio. Miss Ellie le dice di fare ci\u00f2 che ritiene giusto, anche se questo significa annientare suo figlio. J.R. invita al matrimonio anche Cliff che alla fatidica frase: parli adesso o taccia per sempre si alza in piedi lasciando tutti con il fiato sospeso.\nLuna di miele per Sue Ellen.\nTrama.\nIl ricevimento di nozze di J.R. e Sue Ellen si trasforma in una rissa tra Cliff e J.R.. Bobby e il cartello petrolifero sospettano che J.R. stia vendendo petrolio a una nazione sottoposta ad embargo. Cliff e Rebecca uniscono il cartello in un piano per convincere tutti i proprietari della raffineria in Texas a non trattare con J.R.. Durante la loro luna di miele, Sue Ellen fa in modo che J.R. le faccia la promessa di \"fedelt\u00e0 totale\". Holly confessa a Bobby che J.R. possiede il 25% della Harwood Oil. Pam consiglia a Lucy di cercare un professionista per farsi aiutare. Bobby affronta J.R. riguardo il suo coinvolgimento nella Harwood Oil.\nBarbecue tre.\nTrama.\nL'annuale barbecue di Ewing \u00e8 teatro di un rabbioso confronto tra J.R. e un gruppo di petrolieri texani guidati da Cliff. Bobby intanto continua la sua indagine su dove J.R. sta vendendo il petrolio. Mickey chiede a Lucy un appuntamento, ma lei lo rifiuta. J.R. annuncia che sta aprendo una catena di distributori di benzina a tariffa ridotta che gli daranno enormi profitti. Bobby giura di \"combattere sporco\" proprio come J.R. per ottenere il controllo di Ewing Oil. La signorina Ellie si chiede se Jock abbia preso la decisione giusta dividendo la compagnia tra J.R. e Bobby. Dopo lo scontro al barbecue tra il cartello del petrolio e gli Ewings, Miss Ellie decide che \u00e8 necessario intraprendere un'azione drastica.\nLa cara signora Ellie.\nTrama.\nBobby si schiera con riluttanza con J.R. quando la signorina Ellie minaccia un'azione legale per contestare la volont\u00e0 di Jock. Cliff e il cartello discutono su come battere i prezzi ridotti della benzina di J.R. Pam decide di sostenere la signorina Ellie nella lotta per ribaltare la volont\u00e0 di Jock. Bobby e J.R. dicono a Miss Ellie che si oppongono ai suoi piani. J.R. guadagna l'attenzione dei media con i suoi prezzi della benzina. Donna incontra la resistenza dei membri della commissione per l'energia quando cerca di ritirare la variante del petrolio di J.R. Cliff ignora il desiderio di matrimonio di Afton. Bobby affronta Pam sul suo schierarsi contro di lui per quanto riguarda la volont\u00e0 di Jock.\nTempesta in casa Ewing.\nTrama.\nLa signorina Ellie deve prendere una decisione difficile quando deve decidere se danneggiare la memoria di Jock o vedere la sua famiglia distrutta a causa della sua volont\u00e0. Pam sostiene la posizione determinata di Miss Ellie, che crea una frattura tra lei e Bobby. Trova un forte alleato in Mark Graison. J.R. e Sue Ellen si alienano ulteriormente quando vanno in televisione per difendere la posizione di J.R. nell'industria petrolifera e in Ewing Oil. Holly si rende conto che il suo accordo con J.R. ha messo la sua azienda in una posizione insostenibile e si rivolge a Bobby per un consiglio. Bobby deve a malincuore inimicarsi il cartello nel suo bisogno di battere J.R .. Lucy \u00e8 segretamente divertita dalla sua faida con Mickey. Donna \u00e8 scoraggiata quando la commissione per l'energia cede a J.R .. Ray le d\u00e0 il supporto tanto necessario che porta al conflitto con J.R ..\nIl testamento impugnato.\nTrama.\nL'azione per ribaltare la volont\u00e0 di Jock provoca un grande dolore emotivo per Miss Ellie, oltre a mettere in moto altre correnti sotterranee nella famiglia Ewing. Se l'ultimo testamento di Jock viene dichiarato non valido, uno precedente lascer\u00e0 la Ewing Oil a Ellie, Ray e Gary. Ellie assicura a Ray che otterr\u00e0 la sua parte di denaro, ma Ray dice che non accetter\u00e0 questa forma di beneficenza. J.R. attacca Pam per aver interferito e chiede a Sue Ellen di cercare di convincere Pam a sostenere la posizione di Bobby contro sua madre. Sue Ellen scopre l'ovvia attrazione di Mark per Pam, e J.R. lo vede come un'arma da usare nella sua lotta con Bobby. Rebecca chiede a Cliff e al cartello di sospendere qualsiasi azione contro J.R. fino alla decisione del tribunale sulla volont\u00e0 di Jock. Donna continua la sua lotta con la commissione petrolifera, consapevole che il risultato influenzer\u00e0 i futures sulla benzina di J.R.\nUno Ewing \u00e8 uno Ewing.\nTrama.\nAll'indomani della sentenza della corte sul testamento di Jock, Miss Ellie fugge dalla tensione che c'\u00e8 a Southfork con un viaggio a Galveston, dove si imbatte in Clayton, ancora furioso per com'\u00e8 stata usata Sue Ellen da parte di J.R. per ottenere il suo greggio in eccesso raffinato. Intanto Cliff riesce a far penzolare una carota politica di fronte a J.R. per portarlo via da Dallas. Il cartello accetta le richieste di Bobby per la sua parte del campo di Wellington. Bobby scopre che il membro della commissione per l'energia George Hicks ha legami con J.R.. Holly che adesso ha capito chi \u00e8 veramente J.R. Ewing lo minaccia per stabilire un nuovo rapporto di lavoro. Mark fa una visita a sorpresa a Pam nel suo studio.\nCrash of '83.\nTrama.\nBobby \u00e8 costretto a copiare suo fratello in uno sporco affare, cosa che gli fa rivoltare lo stomaco e disgusta Pam. Lo scopo di Bobby \u00e8 convincere George Hicks a cambiare la sua posizione sulla varianza di J.R. con la commissione per l'energia. J.R. nega modestamente di avere aspirazioni politiche mentre cerca disperatamente una raffineria per continuare la produzione di benzina a basso costo che lo pu\u00f2 rendere un eroe popolare. Rebecca giura di usare tutta l'influenza di Wentworth per impedirgli di acquisire una raffineria. Cliff scopre che Afton ha avuto una relazione con Bill Thurman. J.R. \u00e8 arrabbiato per l'amicizia di sua madre con Clayton. Afton riceve alcune notizie scioccanti.\nRequiem.\nTrama.\nCliff si incolpa per lo schianto dell'aereo della compagnia Wentworth, che sua madre aveva preso come passeggero al suo posto. L'incidente di Rebecca \u00e8 l'ultimo episodio causato indirettamente dalla guerra in corso tra Cliff e J.R .. Prima che Rebecca muoia, fa promettere a Pam di proteggere Cliff. Katherine vola per unirsi a Pam e Cliff per il funerale e si scaglia contro Cliff per aver lasciato che la madre combattesse le sue battaglie con gli Ewing. J.R. \u00e8 sbalordito quando la commissione per l'energia revoca la sua variante per pompare petrolio e si mette rapidamente in contatto con Driscoll per stabilire un accordo petrolifero nei Caraibi. Holly cerca di usare la sentenza sulla variazione per forzare la mano di J.R. in sua compagnia, ma sottolinea che ora controlla Harwood Oil. A Southfork, Pam fa un annuncio scioccante a Bobby.\nL'eredit\u00e0.\nTrama.\nPam lascia Bobby e Southfork, per la gioia di J.R. e Katherine. J.R. vede la rottura di Bobby con Pam come un vantaggio per se stesso nella loro rivalit\u00e0 commerciale. Katherine ha le sue ragioni per interferire nella vita della sua sorellastra. Il testamento di Rebecca riserva delle sorprese quando viene letto, con Katherine che complotta di nuovo contro Cliff e Pam. Lucy salva Mickey da una rissa in un bar e iniziano a stringere un'amicizia. Donna e Ray sono sorpresi dall'atteggiamento del cartello nei confronti di Bobby. Clayton consiglia a Ellie di dimenticare i problemi familiari e andare avanti con la sua vita. Dice a Sue Ellen che vede delle qualit\u00e0 in Ellie che una volta pensava di vedere in lei. Un nervoso J.R. offre a Bobby un compromesso.\nFratelli e sorelle.\nTrama.\nBobby e Pam sono l'obiettivo dei reciproci complotti che mettono a dura prova la loro relazione. Con Katherine che insegue Bobby e Mark che insegue Pam, la coppia separata ha difficolt\u00e0 a raggiungersi. Miss Ellie scopre che aiutare Clayton a trovare una nuova casa a Dallas dopo la vendita della Southern Cross la soddisfa, con grande sgomento per di JR. Intanto la popolarit\u00e0 di JR fa capire a Donna e Ray che il risultato della sua corsa e di Bobby per la Ewing Oil potrebbe influenzare il futuro di Dave Culver al Senato. Holly va di nuovo da Bobby per un consiglio. Lucy e Mickey nel frattempo raggiungono un'intesa.\nIntrigo ai Caraibi.\nTrama.\nBobby scopre prove che dimostrano che JR spedisce illegalmente petrolio in una nazione soggetta a embargo. JR, nel frattempo pensa di nuovo di candidarsi per una carica pubblica. Sue Ellen \u00e8 preoccupata che il suo passato possa danneggiare JR per la sua possibile elezione. Intanto Pam viene spinta ulteriormente nel percorso di Mark da Cliff e Katherine. Holly va di nuovo da Bobby per un consiglio, ma JR la costringe a eseguire i suoi ordini nonostante il consiglio di Bobby. Mickey coinvolge Lucy con le sue incomprensioni con Donna e Ray. Ray si precipita ad aiutare Bobby a definire il coinvolgimento di JR nelle spedizioni illegali di petrolio.\nLa stangata.\nTrama.\nBobby fa scattare la sua trappola su JR, eguagliando i due fratelli nella corsa per Ewing Oil a meno che JR non possa neutralizzare il danno fatto al suo accordo con i Caraibi. Katherine si offre di fornire informazioni a JR per aiutarlo nella loro comune rivalit\u00e0 con Cliff, cos\u00ec come Bobby. La signorina Ellie si rende conto che la separazione di Bobby e Pam potrebbe non essere temporanea. Lucy ripone la sua fiducia in Mickey, facendogli capire il motivo della sua passata freddezza. Il cartello \u00e8 felice di vedere Cliff di nuovo in piedi, il che \u00e8 dovuto in gran parte a Pam e Mark. Bobby incontra Mark nell'appartamento di Pam e lo scontro porta a un'ulteriore spaccatura nel matrimonio con Pam. Driscoll giura vendetta su JR, cos\u00ec come Holly, e JR affronta il fatto che sono solo due di una lunga lista.\nFuoco sotto alle ceneri.\nTrama.\nJ.R. si prepara per il suo viaggio a Cuba. Dopo aver subito una perdita di 17 milioni di dollari, Holly dice a Bobby che \u00e8 determinata eliminare i fratelli Ewing dalla sua vita. Lucy si diverte di nuovo a fare la modella e continua a vedere Mickey. Bobby incontra altri problemi meteorologici sul suo contratto canadese. JR incoraggia Katherine a muoversi su Bobby. Holly dichiara una tregua con JR e cerca di sedurlo. Bobby e Pam trascorrono la notte insieme, ma quando vuole che torni a Southfork, lei gli dice che la notte \u00e8 stata \"solo un momento\" e quindi si lasciano di nuovo. JR cerca di costringere Driscoll a dirgli il nome del suo uomo riguardante il contratto nei Caraibi. JR e Sue Ellen appaiono di nuovo in televisione per preparare il terreno per il viaggio cubano. Ray offre a Bobby il suo sostegno finanziario nella battaglia con JR. Bobby dice a Donna e Ray che \u00e8 troppo tardi per salvare il suo matrimonio. Katherine esorta Mark a portare Pam in Francia. Holly racconta a Sue Ellen della sua relazione con JR. Il Dipartimento di Stato autorizza il viaggio di JR a Cuba. Sue Ellen trova la prova dell'infedelt\u00e0 coniugale di JR.\nViaggio a Cuba.\nTrama.\nJR scopre che il nome Ewing non significa molto a Cuba quando arriva l\u00ec per negoziare le spedizioni di petrolio sue e di Holly. Prima di partire per i Caraibi, Holly promette a JR un'ampia ricompensa se riuscir\u00e0 a recuperare i loro soldi. Mentre JR \u00e8 via, Sue Ellen affronta Holly per smentire la sua infedelt\u00e0. La madre di Mickey fa una visita a Southfork su invito di Donna e Ray. Mickey \u00e8 imbarazzato nel presentare sua madre a Lucy. Katherine mostra a Bobby un possibile modo per risolvere il suo dilemma canadese. Bobby e Cliff si incontrano accidentalmente e hanno un confronto sull'accordo canadese e sul matrimonio travagliato di Bobby. Nel frattempo, Pam e Mark si godono la Riviera insieme. Miss Ellie e Clayton sono oggetto di molte speculazioni. Ellie ha sentimenti che non vuole affrontare.\nRagnatela.\nTrama.\nL'accordo cubano di JR crea una serie di eventi che coinvolgono Bobby, Pam, Sue Ellen e Holly. Le illusioni di Bobby sulla gara alla pari che sta avendo con JR per Ewing Oil vengono infrante da una scatola di sigari cubani. Bobby scopre che Pam \u00e8 in Francia con Mark, dove vengono scoperti da amici di Dallas. Ray confessa a Lil che Jock era suo padre. Afton difende Cliff e ordina a Katherine di uscire dalla loro casa. La signorina Ellie \u00e8 preoccupata per la relazione tra Clayton e Sue Ellen e non \u00e8 sicura di credere alla spiegazione di Clayton. Sue Ellen fa una scoperta devastante.\nL'incidente.\nTrama.\nSue Ellen torna a bere dopo aver scoperto JR nella camera da letto di Holly. Sue Ellen chiede aiuto a Clayton e Miss Ellie non riesce a capire quando li trova insieme. Pam torna per affrontare Bobby e affronta la decisione di aiutare suo marito nella sua lotta per Ewing Oil, e forse perderlo per sempre, o non aiutarlo e forse perderlo a causa di Katherine. Lucy e Mickey cercano di aiutare Sue Ellen, con tragici risultati.\nPenultimo atto.\nTrama.\nLucy incolpa amaramente Sue Ellen per l'incidente che ha ferito Mickey. Il clan Ewing si riunisce all'ospedale di emergenza dove Sue Ellen e Mickey sono stati portati dopo l'incidente d'auto sulla strada di Southfork. Lucy \u00e8 particolarmente arrabbiata perch\u00e9 i dottori non la lasciano entrare nella stanza in cui stanno curando Mickey e si scaglia contro Sue Ellen per la sua guida in stato di ebbrezza. Ray si incolpa per aver portato Mickey in Texas dalla sua casa in Kansas. Clayton affronta JR per le azioni che hanno riportato Sue Ellen a cercare rifugio nell'alcol. Bobby incolpa Holly per l'intrigo che ha organizzato. \nInferno in casa Ewing.\nTrama.\nRay fa pressioni sullo sceriffo Washburn per trovare l'automobilista che si \u00e8 schiantato contro l'auto in cui si trovavano Sue Ellen e Mickey. Holly vuole pagare a rate i suoi 20 milioni di dollari a JR ma JR si oppone. JR riceve uno schiaffo in faccia da Pam durante una discussione sul suo viaggio in Francia. Le condizioni di Mickey continuano ad essere molto gravi e Lil arriva addirittura a dire che forse sarebbe stato meglio se fosse morto sul colpo. JR dice a Bobby che dovrebbero prendere in considerazione di fermare la lotta per il controllo di Ewing Oil. Pam vuole il divorzio. Clayton convince Ellie a prendersi una pausa dai problemi familiari e ad andare via con lui. Katherine cerca di consolare Bobby dopo che ha ricevuto la notizia del divorzio. Ray scopre che Walt Driscoll stava guidando l'auto che ha colpito Mickey e Sue Ellen, spingendolo a incolpare JR per le ferite di Mickey. Ray e JR si impegnano in una terribile rissa provocando un grave incendio a Southfork. JR, Ray, Sue Ellen e John Ross sono intrappolati mentre le fiamme avvolgono il ranch."}
{"id": "1516947", "revid": "125931984", "url": "https://it.wikipedia.org/wiki?curid=1516947", "title": "Episodi di Dallas (serie televisiva 1978) (settima stagione)", "text": "Questa voce contiene trame, dettagli e crediti dei registi e degli sceneggiatori della settima stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 30 settembre 1983 al 18 maggio 1984, posizionandosi al 1\u00ba posto nei rating Nielsen di fine anno con il 25,7% di penetrazione e con una media di quasi 22 milioni di spettatori.\nIn Italia \u00e8 stata trasmessa in prima visione da Canale 5 nel 1984.\nIl personaggio di Miss Ellie \u00e8 assente dai primi 11 episodi della stagione, a causa di un intervento al cuore subito dalla sua interprete, Barbara Bel Geddes.\nCome nella terza stagione, anche questa termina con un tentato omicidio ai danni di J.R. A differenza del precedente \"cliffhanger\", per\u00f2, l'uomo che viene colpito \u00e8 Bobby, mentre \u00e8 seduto di spalle alla scrivania del fratello.\nRisoluzione: in realt\u00e0, le ipotesi che fosse J.R. il bersaglio erano solo delle false piste. Era proprio Bobby l'uomo che volevano uccidere. Il colpevole, anche stavolta, \u00e8 una donna: Katherine Wentworth, sorella di Pamela e Cliff, innamorata dell'uomo ma respinta. Bobby comunque sopravvive e la donna viene arrestata.\nLa via del ritorno.\nTrama.\nBobby salva JR, Ray, Sue Ellen e John Ross dall'incendio di Southfork. I problemi che Bobby ha dovuto affrontare a causa dell'incendio riportano lui e Pam di nuovo insieme. Sue Ellen sente per caso una discussione tra Pam e JR e scopre di non essere l'unica responsabile dell'incidente d'auto che ha ferito Mickey. Sue Ellen dice a Clayton che \u00e8 fuori gioco perch\u00e9 non si sente pi\u00f9 in colpa e decide di dedicare la sua vita alla crescita di John Ross. Ray continua a incolpare JR per il calvario di Mickey. JR sottolinea che lui, Bobby e Ray condividono la responsabilit\u00e0 poich\u00e9 Bobby e Ray hanno organizzato l'operazione che ha mandato Driscoll in prigione, contribuendo cos\u00ec a creare la situazione che ha spinto Driscoll a inseguire JR. Harv Smithfield spiega a JR e Bobby che la lotta per la Ewing Oil non potr\u00e0 terminare fino a quando non saranno rispettate le condizioni imposte secondo la volont\u00e0 di Jock. \nUna riconciliazione difficile.\nTrama.\nSue Ellen dice a JR che vuole un matrimonio aperto, con camere da letto separate a Southfork. Bobby chiede a Pam di tornare da lui, ma deve scegliere tra proteggere la signorina Ellie o preservare il suo matrimonio poich\u00e9 Pam dice che non potrebbe mai pi\u00f9 vivere a Southfork. JR e Katherine sono furiosi per la possibile riconciliazione di Bobby e Pam. JR dice a Pam che far\u00e0 tutto ci\u00f2 che \u00e8 in suo potere per ferire Bobby e distruggere Cliff se Pam far\u00e0 rivivere il suo matrimonio. Mickey intanto entra in depressione quando il dottore le dice che sar\u00e0 paralizzato per tutta la vita.\nLa lettera.\nTrama.\nJR pianta il seme della distruzione di Pam con Katherine, che far\u00e0 di tutto per cercare di vincere su Bobby. Quando Katherine non riesce a convincere Pam a non tornare da Bobby, decide di falsificare una lettera di Pam su Mark che getterebbe una nuova luce su una riconciliazione. La lettera ha l'effetto voluto da Katherine. Pam incontra Bobby per un appuntamento solo per scoprire che Bobby ora vuole uscire dal loro matrimonio. John Ross si ritira a causa dei litigi dei suoi genitori, dell'incendio a Southfork e viene portato da uno psicologo, il che irrita JR, ma alla fine \u00e8 d'accordo. Al campo diurno, John Ross incontra il suo consigliere, Peter Richards.\nLa trappola si chiude.\nTrama.\nBobby e Pam sono con gli avvocati a discutere i termini del divorzio, Mickey invita Lucy a non andarlo a trovare in ospedale, inoltre confida a Ray che non intende continuare a stare attaccato ad una macchina che lo tiene in vita. J.R. improvvisamente diventa il \"Custode\" (keeper) di Bobby, si finge premuroso per controllare che non incontri la moglie nei giorni prima del divorzio..\nLa scelta della disperazione.\nTrama.\nCliff propone a Pam di lavorare con lui nel campo del petrolio, Mickey torna in coma e Ray \u00e8 divorato da sensi di colpa per il fatto di aver portato il cugino in Texas. Katherine trova regolarmente pretesti per incontrarsi con Bobby, Cliff nel frattempo ricatta la segretaria di J.R. al fine di spiare i suoi affari. Ray decide di fermare l'apparecchio che fa respirare Mickey...\nL'ultima mossa.\nTrama.\nSiamo alla fine della gara durata un anno voluta da Jock per stabilire chi tra Bobby e J.R. guider\u00e0 la Ewing Oil, nel frattempo Ray \u00e8 stato arrestato per l'omicidio del cugino. Cliff grazie allo spionaggio di Sly soffia il giacimento Murphy a J.R. Donna chiede al suo\nvecchio amico Paul Morgan di difendere il marito in tribunale. Sue Ellen consiglia a Bobby di non fidarsi delle parole di J.R. sul fatto di spartirsi la compagnia a prescindere di chi abbia portato pi\u00f9 guadagni, Finalmente viene letta la lettera sigillata di Jock..\nProcesso a Ray.\nTrama.\nJR soffoca la sua delusione per aver perso la battaglia per Ewing Oil. Ma il cartello accetta di pensare alla sua proposta di fare di nuovo affari con lui. Nel frattempo, Bobby incontra una vecchia ragazza, Jenna Wade, che lavora nel bar in cui si trova, e si offre di accompagnarla a casa. Jenna rifiuta l'invito di Bobby perch\u00e9 non vuole essere coinvolta e ferire di nuovo. Bobby si presenta da Pam per andare a prendere Christopher, dove si scusa con Katherine per aver rotto l'appuntamento per la cena. Pam \u00e8 pi\u00f9 arrabbiata nel sentire che era con Jenna. Il processo di Ray inizia e tre medici, Lucy e Bobby, testimoniano. Lil viene chiamato alla sbarra ma Ray balza in piedi e obietta con forza.\nBallo all'Oil Baron Club.\nTrama.\nIn aula, Lil ammette di aver chiesto a Ray di staccare la spina del sistema di supporto vitale di Mickey. Ma il giudice dichiara comunque Ray colpevole e lo condanna. Sue Ellen e JR fanno l'amore ancora una volta, ma in seguito JR si lamenta di essere usato solo come stallone. Al Ballo all'Oil Baron's, n\u00e9 Bobby n\u00e9 Pam sono contenti di vedersi. Pi\u00f9 tardi nel bagno delle donne, c'\u00e8 uno scontro tra Pam e Jenna con Katherine che alimenta l'attacco. Cliff \u00e8 stato nominato Oil Man of the Year e mentre sale per ritirare il premio dice a JR che ha intenzione di raccontare la vera storia di Jock Ewing e Digger Barnes. JR inizia ad alzarsi dal suo posto.\nLa mattina dopo.\nTrama.\nCliff annuncia sul podio all'Oil Baron's Ball che Digger ha meritato il plauso che Jock ha ricevuto poich\u00e9 \u00e8 stato lui a trovare il petrolio che gli Ewing hanno preso da allora. Quando Cliff finisce il discorso, inizia una lotta a tutto campo con pugni e cibo che vola tra Bobby, Mark, Ray, JR, Cliff e Peter partecipano tutti. Jenna cura le ferite di Bobby e stanno insieme tutta la notte, ma non fanno sesso. Pam inizia a lavorare alla Barnes-Wentworth Oil ma chiede che la faida Barnes/Ewing debba finire. Pam e Cliff acquistano una nuova compagnia di servizi petroliferi, ma Pam sente che Cliff ha usato il suo sex appeal per concludere l'accordo con il signor Kesey. Sue Ellen e Peter hanno un colloquio privato sulla loro relazione e Sue Ellen dice che non potrebbe succedere nulla tra loro per molte ragioni e supplica Peter di continuare a vedere John Ross come suo consigliere. Ma il giorno dopo, Peter non \u00e8 al campo. Quando Sue Ellen lo rintraccia, insiste sul fatto che devono parlare ancora un po' e, senza preavviso, Peter la bacia improvvisamente.\nIl gioco delle coppie.\nTrama.\nSue Ellen e JR hanno un'accesa discussione sulla relazione di Sue Ellen con Peter. Pam \u00e8 infastidita quando scopre che Bobby, Jenna, Christopher e Charlie hanno trascorso la giornata insieme. JR \u00e8 determinato a scoprire chi lo sta ingannando sui suoi affari. Katherine si offre di mettere la vita di Jenna a posto a Houston, ma Jenna rifiuta e dice a Bobby che Katherine lo vuole. Bobby, Ray e Mark partecipano tutti al rodeo. Successivamente, Tracy trascina Mark sulla pista da ballo e poi Bobby e Pam ballano. Ognuno di loro sente la tensione e il dolore dei forti sentimenti che ancora provano l'uno per l'altro ma non dicono nulla. Jenna si sente gelosa e ricambia dando a Bobby un profondo bacio in pubblico dopo il suo giro sul toro meccanico. Pam poi prende Mark e se ne va. Vanno a casa e passano la notte insieme per la prima volta.\nCaccia alla spia.\nTrama.\nPam si sente disturbata dopo la notte con Mark perch\u00e9 si sente ancora pi\u00f9 attaccata a Bobby. Quando Bobby arriva a prendere Christopher, parlano della loro relazione. Bobby diventa molto depresso quando scopre che Pam \u00e8 andata a letto con Mark. JR chiede al detective McSween di controllare tutti i telefoni del suo ufficio e di quello di Cliff. Ma \u00e8 lo stesso JR che manovra abilmente Cliff fuori dal suo ufficio e mette la microspia elettronica sul telefono di Cliff. JR scopre quindi che la spia \u00e8 Sly e le presenta le foto di Cliff e lei insieme. Dice a Sly che le informazioni che trasmetter\u00e0 a Cliff saranno ora controllate da lui. Sue Ellen dice a Peter che non possono essere amici perch\u00e9 \u00e8 ovviamente troppo attratta da lui.\nIl barbecue in casa Ewing.\nTrama.\nJR fa passare Cliff attraverso Sly quando passa l'accordo di Travis Boyd a Cliff. Sly scopre che Cliff non ha nulla a che fare con la libert\u00e0 vigilata di suo fratello, quindi JR suggerisce a Sly di chiedere soldi a Cliff. Cliff accetta di sostenerla mentre si prende cura di suo fratello. Jenna rifiuta la richiesta di Bobby di rinunciare al suo lavoro, ma accetta un invito a cena a Southfork. A cena, la signorina Ellie e Clayton fanno una visita a sorpresa. JR \u00e8 furioso quando Clayton si siede a mangiare sulla sedia di suo padre. JR inizia a stringere un accordo con mezzi subdoli con un funzionario del governo chiamato Edgar Randolph. All'annuale barbecue di Ewing, Pam dice a Miss Ellie che ama ancora Bobby. Mark e Bobby chiedono una tregua. Sue Ellen e Peter si baciano appassionatamente dietro uno dei fienili. Nel frattempo a Roma, Katherine \u00e8 delusa nello scoprire che il certificato di nascita di Charlie nomina Bobby come padre. Mentre gli ospiti iniziano a lasciare il barbecue, Clayton annuncia che lui e la signorina Ellie sono fidanzati. JR \u00e8 furioso per la notizia.\nIl passato di Clayton.\nTrama.\nL'annuncio di Clayton del suo imminente matrimonio con Miss Ellie porta viene congratulato. Ellie rifiuta il diamante fino a quando i \"problemi\" non vengono risolti, incluso il suggerimento di Clayton che Ellie lasci Southfork. Cliff, prendendo inconsapevolmente l'esca di JR, vuole maggiori informazioni su Randolph, un agente governativo di leasing petrolifero offshore. Non volendo essere una donna mantenuta, Jenna mostra la sua indipendenza fuggendo quando Bobby annuncia di averle appena comprato la boutique che stanno visitando. Katherine indaga sul passato di Jenna. JR colpisce un punto dolente nel passato di Clayton. Sue Ellen scopre che Peter ha lasciato la scuola.\nLa morale di Peter.\nTrama.\nLa preoccupazione di Sue Ellen cresce quando Peter decide di lasciare la scuola. Lei accetta di vederlo se questo lo terr\u00e0 a scuola e in citt\u00e0. La proposta di Cliff per una joint venture nelle trivellazioni offshore in Giordania e Marilee non viene ascoltata. La scoperta di JR mette a disagio Clayton minacciando in riferirlo a miss Ellie. J.R. per\u00f2 non si ferma e porta la sorella poco conosciuta di Clayton ai cocktail di famiglia. Dopo aver visto Cliff e Marilee, Afton corre da Pam per cercare conforto. Pam, preoccupata che l'ossessione di Cliff di diventare un magnate del petrolio possa ricominciare la faida familiare, organizza un incontro con Bobby per discuterne. Mark e Jenna pesano molto di pi\u00f9 delle discussioni d'affari in corso.\nGreggio sul mare.\nTrama.\nBobby e JR parlano del desiderio di Cliff di competere con gli Ewing e JR \u00e8 divertito, dicendo che non \u00e8 interessato a competere con Cliff. Sue Ellen dice a John Ross di aver trovato Peter. JR affronta Sue Ellen e lei gli ricorda che hanno un matrimonio aperto. Sue Ellen cerca di evitare di vedere Peter, ma finisce per passare la giornata a Southfork con lui e prendere accordi per incontrarlo pi\u00f9 tardi. JR fornisce informazioni a Cliff tramite Sly che si occuper\u00e0 da solo delle offerte offshore. JR offre una tangente a Randolph in cambio di informazioni sulle offerte. Cliff \u00e8 estasiato dalla notizia che JR parteciper\u00e0 all'asta da solo, se necessario. Cerca di convincere Marilee a investire con lui.\nLa boutique.\nTrama.\nPeter riesce a convincere Sue Ellen a non interrompere la loro relazione, ma quando viene scambiata per sua madre, la sua determinazione diventa pi\u00f9 ferma. JR vuole avere un altro figlio, cosa che Sue Ellen si rifiuta di fare. La signorina Ellie e Clayton parlano del loro recente viaggio e del loro imminente matrimonio, poi hanno un grave malinteso. Bobby vuole acquistare un'altra societ\u00e0 contro il consiglio di JR. Sly prepara di nuovo Cliff. Rinuncia all'accordo offshore dopo che Pam gli ha parlato di Marilee. Bobby e Jenna raggiungono un accordo, anche se Katherine lavora su Bobby e JR lavora su di lei. Mark va misteriosamente in ospedale.\nL'ultimo dubbio.\nTrama.\nBobby e Jenna trascorrono la notte insieme. Clayton affronta Miss Ellie sul suo trattamento brutale la sera prima, ma lei insiste sul fatto che non c'\u00e8 niente di cui discutere e gli dice di andarsene. JR \u00e8 scioccato dal fatto che Bobby abbia concluso l'accordo con Boyd, ma decide di firmare per mantenere la pace. Peter accetta di andare a una festa con Lucy, e quando viene a prenderla, Sue Ellen si imbatte in lui ed \u00e8 scossa. Quando Afton parte per vedere suo fratello, Cliff organizza un appuntamento con Marilee. La decisione di Ellie di non sposare Clayton fa piacere a JR, ma continua ancora a scavare nel suo passato. Pam e Bobby si incontrano a pranzo dopo l'annullamento di Mark. Cliff ottiene informazioni finanziarie che verificano che gli Ewing potrebbero investire in offshore. JR spinge Randolph a \"sbloccare\" le offerte e rivelare le informazioni sul miglior offerente.\nIl limite delle 12 miglia.\nTrama.\nJR fa in modo di vendere i rapporti del suo geologo sui tratti offshore a Cliff, che con riluttanza spende i soldi per loro dopo che Marilee ne ha posto una condizione per entrare con lui nell'impresa. Miss Ellie e Clayton ammettono entrambe, ma non l'una all'altra, di essere spaventate dall'intimit\u00e0 che il loro imminente matrimonio comporter\u00e0. JR riceve ulteriori rapporti sul passato di Clayton e usa Sue Ellen per confermarli. Donna e Ray scoprono Randolph privo di sensi per un'overdose di alcol e pillole. Accusano JR di averlo spinto al suicidio. JR dice a Randolph che la sua morte non eliminer\u00e0 l'umiliazione per la sua famiglia. Katherine continua a cercare di vincere su Jenna ed \u00e8 angosciata quando scopre che Jenna e Bobby sono intimamente coinvolti. Mark chiede a Pam di sposarlo.\nDov'\u00e8 pap\u00e0?\nTrama.\nJR si precipita all'ospedale dove Sue Ellen \u00e8 stata portata in condizioni di incoscienza dopo un piccolo incidente davanti alla boutique di Jenna. Sue Ellen aveva precedentemente accettato di interpretare l'amorevole moglie di JR alla festa di anniversario degli Anderson. Sue Ellen abortisce un bambino che non sapeva di avere. Marilee accetta una partnership con Cliff fintanto che gli altri membri del cartello non lo sanno. Bobby vuole che Clayton diventi una parte importante della famiglia partecipando a trivellazioni offshore con lui. JR continua a molestare Katherine sapendo che le piacciono le relazioni pericolose.\nQuando il ramo si spezza.\nTrama.\nJR e Peter sono entrambi convinti di aver generato il bambino che Sue Ellen ha perso nell'incidente. Bobby ha i suoi dubbi sui genitori di Charlie e si rende conto che l'argomento \u00e8 sospeso tra lui e Jenna. Katherine rintraccia Naldo Marchetta, l'ex marito di Jenna, e lo paga per confermare i suoi sospetti su Jenna. JR fa ripensare a Marilee sul diventare il partner di Cliff. Clayton abbandona l'impresa offshore con gli Ewing. Mark spinge Pam per una risposta alla sua proposta di matrimonio. Sue Ellen dice a Peter che tra loro \u00e8 finita.\nConfessioni.\nTrama.\nKatherine organizza un confronto tra Naldo, Jenna e Bobby su Charlie, ma non \u00e8 soddisfatta dei risultati. Ray e Donna indagano sul passato di Randolph e scoprono il segreto che JR sta usando per ricattarlo. Lucy chiede a Peter di fare la modella con lei a Southfork. JR convince Marilee ad accettare di ritirare il suo accordo con Cliff dopo che il vincitore \u00e8 stato dichiarato per i contratti di locazione petrolifera offshore.\nE il vincitore \u00e8....\nTrama.\nCliff \u00e8 stato nuovamente incastrato da JR e dalla sua spia, Sly, ed \u00e8 confuso dopo che le offerte sono state aperte per i contratti di locazione sui tratti offshore: ha offerto milioni rispetto all'offerta sorprendentemente bassa di JR. Randolph confessa a Ray e Donna di aver fornito informazioni a JR, il che li confonde quando sembra che JR non abbia usato la conoscenza per vincere i contratti di locazione. La signorina Ellie vuole un piccolo matrimonio con solo la famiglia e gli amici intimi, ma Clayton \u00e8 sconvolto dal fatto che sua sorella Jessica sia stata invitata. Katherine si rende conto che potrebbe aver superato in astuzia se stessa portando Jenna fuori dalla vita di Bobby. JR ascolta per caso una conversazione incriminante tra Sue Ellen e Peter.\nIl secondo fine.\nTrama.\nCliff scopre che deve raccogliere 260 milioni di dollari per completare i suoi obblighi di perforazione offshore. Nonostante le obiezioni di Afton, Cliff va da Vaughn Leland per l'enorme prestito ignaro che JR e Leland stanno cospirando contro di lui. JR complotta anche per far sposare Katherine con Bobby. La signorina Ellie invita la sorella di Clayton, Jessica, a rimanere a Southfork per il matrimonio imminente. Charlie va da Bobby sconvolto per la sua rottura con sua madre. JR assume Peter come consigliere privato di John Ross; allo stesso tempo, sta indagando sul suo passato. Pam scopre alcune informazioni allarmanti su Mark.\nL'imprevisto.\nTrama.\nJR \u00e8 particolarmente colpito da Jessica e dal suo regalo a lui; la spada del reggimento del suo defunto marito. L'ospitalit\u00e0 di Ellie sembra essere sprecata sia per Jessica che per Clayton. JR e Vaughn intrappolano Cliff facendogli firmare documenti di prestito che hanno il potenziale per distruggerlo. Pam prende la decisione di sposare Mark per piet\u00e0 quando scopre che \u00e8 malato. Una Katherine trionfante chiede a JR di darle i nastri che ha usato per ricattarla. Bobby non \u00e8 in grado di augurare buona fortuna a Pam e ammette a Jenna di essere combattuto tra i suoi sentimenti per Pam e il suo bisogno di tenersi stretta a lei e Charlie. JR continua con il suo piano per distruggere Peter e dare una lezione a Sue Ellen.\nStrani legami.\nTrama.\nJR e Jessica scoprono di condividere gli stessi sentimenti sui piani di matrimonio di Ellie e Clayton. JR dice a Sue Ellen che sar\u00e0 felice quando Clayton si unir\u00e0 alla famiglia, ma Sue Ellen dubita della sua sincerit\u00e0. La determinazione di Lucy a scoprire perch\u00e9 Peter non \u00e8 interessato a lei rende Sue Ellen preoccupata. Pam \u00e8 spaventata dal fatto che il suo matrimonio con Mark le far\u00e0 perdere Bobby per sempre, anche se cerca di impedire a Mark di scoprire la verit\u00e0 sulla sua salute. Bobby \u00e8 finalmente in grado di augurare felicit\u00e0 a Pam e Mark. Tuttavia, il suo futuro \u00e8 offuscato quando Jenna gli dice che non lo aspetter\u00e0 per sempre. Sly continua a guidare Cliff e JR chiede a Vaughn di mettere Cliff pi\u00f9 lontano su un braccio finanziario. JR fa piani per incastrare Peter.\nUn party per Jessica.\nTrama.\nMark \u00e8 cos\u00ec orgoglioso di Pam che vuole che tutti i suoi amici assistano al loro matrimonio. Pam \u00e8 preoccupata per la sua salute. JR e Jessica cospirano per sabotare il matrimonio di Miss Ellie e Clayton. Jenna e Bobby accettano di provare un nuovo inizio. JR cerca di acquistare i giacimenti petroliferi di Wentworth da Katherine, ma si offre invece di venderli a Bobby. I pozzi di Cliff continuano a prosciugarsi e non riesce a capire perch\u00e9 ha bisogno di mettere cos\u00ec tante garanzie per prendere in prestito pi\u00f9 soldi. Cerca di chiedere aiuto a Mark ma Pam non glielo permette. JR decide che \u00e8 il momento di mettere fine a Peter dopo che Sue Ellen ha una brutta scena con una Lucy ubriaca. Donna diventa sospettosa di Jessica.\nLa svolta.\nTrama.\nClayton cerca di impedire a sua sorella di cospirare con JR, senza successo. Pam alla fine cede a Mark e accetta un grande matrimonio. JR \u00e8 furioso con Katherine per aver avuto a che fare con Bobby sulla vendita di alcune propriet\u00e0 di Wentworth. Afton si rende conto che Cliff \u00e8 in grossi guai quando cerca di rubare il suo conto in banca. Cliff deve vendere alcuni dei suoi beni per ottenere denaro per la sua perforazione senza sapere che JR \u00e8 l'acquirente e sta tirando le fila in background. JR fa arrestare Peter quando la polizia trova della cocaina nella sua auto. Jessica ha una reazione insolita all'amicizia di Clayton con Ray.\nStorie d'amore.\nTrama.\nBobby propone a Jenna di sposarlo e lei accetta. JR incasina Katherine e lei confessa la sua relazione con JR a Bobby, che riconosce il suo inganno. JR finge di essere preoccupato per l'arresto di Peter. Jessica attacca Clayton per aver venduto la Croce del Sud e aver lasciato Dusty senza un'eredit\u00e0. Cliff si rende conto che sta per perdere tutto ci\u00f2 che possiede. Mark scopre la verit\u00e0 sulla sua salute. Clayton spinge la signorina Ellie a sposarsi prima che JR e Jessica possano interferire.\nIl segno della follia.\nTrama.\nIl ficcanasare di JR nel passato di Clayton e Jessica gli fa capire che sua madre potrebbe essere in grave e immediato pericolo. La preoccupazione degli Ewing per la sicurezza di Miss Ellie aumenta dopo che viene appreso che non \u00e8 mai arrivata a una sfilata di moda a cui avrebbe dovuto partecipare con Jessica e Donna. La morte di Mark colpisce gli Ewing in vari modi e Bobby e Jenna affrontano il bisogno di Pam dell'aiuto di Bobby. Katherine acquista la quota di Wentworth Tool &amp; Die di Cliff in modo che possa continuare la sua perforazione offshore. Pam scopre la doppiezza di Katherine nella sua relazione con Bobby. Clayton fa una rivelazione scioccante sulla vera madre di Dusty. Gli Ewing temono che Ellie sia in guai seri quando Donna arriva per informarla di essere stata attaccata da Jessica e che Ellie \u00e8 stata rapita da lei.\nLa fine dei giochi.\nTrama.\nLa tensione aumenta a Southfork mentre la ricerca di Miss Ellie e Jessica continua. Bobby affronta JR sul suo complotto con Jessica per fermare il matrimonio. Cliff cerca l'aiuto di Jordan Lee per ottenere un altro equipaggio per la sua perforazione offshore. Ellie viene salvata dalle grinfie di Jessica. Pam scopre che Jenna e Bobby si sposeranno e lascia Dallas con Christopher senza dire a nessuno dove sta andando. Clayton e Miss Ellie si sposano e vanno in crociera nel Mediterraneo per la loro luna di miele. Katherine ha un confronto arrabbiato con Bobby dopo che lui l'ha rifiutata di nuovo. JR rivela a Cliff che lo ha incastrato e che sta per perdere tutto. Cliff si ubriaca e butta Afton fuori dall'appartamento e giura vendetta contro JR. Donna riceve una telefonata che dice che Edgar Randolph \u00e8 tornato a Dallas cercando di regolare i suoi conti con JR. Dopo aver rivelato il suo piano per incastrare Peter, JR ricatta Sue Ellen facendogli tornare nel suo camera da letto ma un Peter furioso minaccia di ucciderlo. Cliff finalmente colpisce il petrolio nel suo tratto offshore, ma non riesce a trovarlo per ricevere la notizia. Di notte, un aggressore sconosciuto entra negli uffici della Ewing Oil e spara tre proiettili sullo schienale della sedia di JR; ma \u00e8 Bobby che \u00e8 stato colpito..."}
{"id": "1516948", "revid": "71155", "url": "https://it.wikipedia.org/wiki?curid=1516948", "title": "Hesp\u00e8rion XXI", "text": "Hesp\u00e8rion XXI \u00e8 un gruppo musicale spagnolo di musica antica.\nStoria.\nNel 1974 Jordi Savall fond\u00f2, assieme alla moglie Montserrat Figueras, a Lorenzo Alpert e a Hopkinson Smith l'Ensemble \"Hesp\u00e8rion XX\", poi \"Hesp\u00e8rion XXI\" dall'anno 2000, che aveva per scopo la riscoperta, la valorizzazione e la diffusione del patrimonio musicale dell'Europa del Mediterraneo dall'antichit\u00e0 al XVIII secolo.\n\"Hesperia\" era infatti il nome latino di una regione europea comprendente l'Italia, la penisola iberica e la Francia Meridionale.\nLe registrazioni effettuate dall'ensemble nel corso degli anni comprendono musiche del periodo antico tratte da manoscritti medievali (come il \"Llibre Vermell de Montserrat\", il \"Cancionero de palacio\", il \"Cancioniero de la Colombina\" e il \"Manuscrit du roi\"), ma anche di compositori del periodo rinascimentale e barocco spagnolo (Antonio de Cabez\u00f3n, Juan Cabanilles, Juan del Encina), francese (Fran\u00e7ois Couperin), inglese (John Dowland, Anthony Holborne, Henry Purcell), tedesco (Samuel Scheidt) e italiano. In talune registrazioni l'ensemble si unisce a La Capella Reial de Catalunya.\nIl gruppo ha dato spazio anche alla tradizione musicale sefardita, a quella araba, nonch\u00e9 alla riscoperta dei \"villancicos\" del patrimonio melodico e vocale dell'America Latina. Pi\u00f9 recentemente, l'Hesp\u00e8rion XXI ha affrontato il repertorio di autori di paesi variamente collegati all'area mediterranea, come la Turchia.\nDiscografia.\nInizialmente il gruppo negli anni '70 ha inciso per la EMI \"Reflexe\" (registrazioni riedite in cd da Virgin Classics), oltre a sporadiche incursioni in altre case discografiche. In seguito si \u00e8 affidato alla etichetta francese Astr\u00e9e, poi Na\u00efve Records. Nel 1998 Jordi Savall ha dato vita ad una propria etichetta discografica indipendente, la Alia Vox, che ha pubblicato nuovi album (anche in formato SACD) e nuove raccolte di musiche di precedenti registrazioni (non sono presenti in questa lista)."}
{"id": "1516949", "revid": "125932879", "url": "https://it.wikipedia.org/wiki?curid=1516949", "title": "Episodi di Dallas (serie televisiva 1978) (ottava stagione)", "text": "Questa voce contiene trame, dettagli e crediti dei registi e degli sceneggiatori della ottava stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 28 settembre 1984 al 17 maggio 1985, posizionandosi al 2\u00ba posto nei rating Nielsen di fine anno con il 24,7% di penetrazione e con una media di quasi 21 milioni di spettatori.\nIn Italia \u00e8 stata trasmessa in prima visione da Canale 5 durante stagione televisiva 1985/1986.\nBobby e Pamela vogliono risposarsi. Ma prima di farlo, i due decidono di dirlo all'attuale fidanzata dell'uomo, Jenna Wade. Mentre si recano a Southfork per parlare alla donna, sono vittime di un incidente stradale. Pamela esce indenne ma Bobby viene ricoverato d'urgenza all'ospedale, dove muore.\nRisoluzione: L'incidente che provoca la morte di Bobby \u00e8 causato da Katherine. Anche lei sembra perire nell'incidente, fin quando non ricomparir\u00e0 nella nona stagione.\nChi ha sparato?\nTrama.\nAfton scopre il corpo di Bobby nell'ufficio di JR e chiama un'ambulanza. JR non \u00e8 preoccupato quando Ray gli dice che Randolph \u00e8 tornato a Dallas. Quando viene a sapere della sparatoria di Bobby, JR presume che il bersaglio fosse lui, non Bobby. Cliff scopre di aver colpito il petrolio. Katherine \u00e8 sotto shock quando sente che Bobby si sta riprendendo. Bobby \u00e8 accecato dalla ferita da proiettile. Marilee \u00e8 arrabbiata con JR perch\u00e9 l'ha dissuasa dal collaborare con Cliff. Randolph cerca di sparare a JR ma manca e viene quindi arrestato come sospetto tiratore, ma quando viene scagionato dalla polizia, Bobby e JR si rendono conto che il vero tiratore \u00e8 ancora latitante.\nLa faida continua.\nTrama.\nBobby dice a Donna e Ray che il suo telefono dell'ufficio era guastato. Bobby dice a Jenna che non la sposer\u00e0 a meno che non riacquisti la vista. Cliff dice a Sly che vuole che continui a spiare JR, ma Sly torna indietro e riferisce tutto a JR per il quale sta davvero spiando. Pam dice a Bobby che Katherine ha scritto la lettera che ha spinto il loro divorzio. Donna si trasferisce nell'ufficio di Bobby per gestire i suoi interessi mentre \u00e8 in ospedale, il che rende JR furioso. Clayton viene a sapere della sparatoria di Bobby, ma promette di non dirlo a Miss Ellie fino al ritorno dalla luna di miele. Cliff viene arrestato per il tentato omicidio di Bobby dopo che la polizia ha trovato la pistola nella sua casa.\nIl secondo tentativo.\nTrama.\nJR racconta a Bobby dell'arresto di Cliff e confessa di aver incastrato Cliff e Randolph. Pam dice a JR che ha intenzione di aiutare Cliff a rovinarlo. Bobby decide di sottoporsi a un intervento chirurgico rischioso per ripristinare la sua vista. Lucy ottiene un lavoro da cameriera al The Hot Biscuit, dove lavorava sua madre Valene. Mandy Winger alla polizia identifica Cliff come l'uomo con cui era al momento della sparatoria di Bobby. Katherine reagisce con forza a un rapporto radiofonico secondo cui Cliff \u00e8 stato prosciolto dalle accuse. Harv Smithfield informa gli Ewing che il fratello separato di Jock, Jason Ewing, \u00e8 morto per un apparente attacco cardiaco in Alaska. Katherine entra nella stanza d'ospedale di Bobby per fargli un'iniezione.\nJamie.\nTrama.\nKatherine sta per fare un'iniezione fatale a Bobby quando si sveglia e inizia a urlare. Il rumore riporta JR nella stanza di Bobby dove riesce a impedire a Katherine di uccidere Bobby. Katherine ammette di aver tentato di uccidere Bobby e viene portata in prigione. La vista di Bobby ritorna e una settimana dopo torna alla Ewing Oil. Donna dice a Bobby di aver investito parte dei suoi soldi in una piccola compagnia petrolifera, ma non l'ha ancora detto a Ray. JR spiega perch\u00e9 ha intercettato il telefono di Bobby. Ray scopre il lavoro di cameriera di Lucy al ristorante, ma lei gli giura di mantenere il segreto. Jamie Ewing arriva a Southfork e annuncia di essere la figlia del fratello di Jock, recentemente scomparso.\nLa famiglia.\nTrama.\nJamie dice agli Ewing che suo padre \u00e8 morto senza un soldo e che anche lei ha un fratello. JR vuole la prova che Jamie \u00e8 davvero un Ewing. Bobby dice a JR che non riesce a togliersi dalla testa Pam. Cliff accetta di prendere in considerazione un'offerta di Jeremy Wendell che coinvolge l'acquisizione di Barnes-Wentworth Oil da parte di WestStar. Jenna \u00e8 perplessa quando Jamie le dice che a Jason piaceva il padre di Jenna, il che contraddice l'impressione di Jenna che i due uomini si odiassero. Pam e Jackie rimangono perplessi quando individuano l'auto di Mark fuori dagli uffici di Barnes-Wentworth.\nL'ombra del dubbio.\nTrama.\nVolendo impedire una potente unione tra WestStar e Barnes-Wentworth, JR dice a Sly di confermare i sospetti errati di Cliff di essere lui dietro l'offerta. Pam scopre che la conservazione dei beni di Mark \u00e8 necessaria fino a quando la sua propriet\u00e0 non sar\u00e0 risolta. Bobby \u00e8 pronto a organizzare il matrimonio con Jenna. Cliff rifiuta l'offerta di Wendell. Pam riceve dei fiori con un biglietto che dice che provengono da Mark, il che le fa credere che sia davvero vivo. \nRitorno a casa.\nTrama.\nJR si lamenta con Bobby per aver perso tre dipendenti a causa della Barnes-Wentworth Oil ed esprime preoccupazione per la potenzialmente formidabile alleanza Cliff/Pam. Bobby vuole togliere il ritratto di Jock a Southfork prima che Miss Ellie e Clayton tornino dalla loro luna di miele, ma JR non \u00e8 d'accordo dicendo che disonorerebbe la memoria di Jock. Pam assume uno specialista del salvataggio per cercare il relitto dell'aereo nella speranza di determinare il destino di Mark. La signorina Ellie e Clayton tornano a casa. Pam decide di uscire con Dave Straton, anche se pensa ancora che sia pi\u00f9 preoccupato per la fusione con WestStar. Eddie Cronin, un cliente del ristorante dove lavora Lucy, scopre che Lucy \u00e8 una Ewing. La signorina Ellie inizia a rendersi conto che Clayton \u00e8 sensibile ai simboli della sua vita con Jock.\nAnnuncio al ballo.\nTrama.\nIncapace di gestire il suo ruolo di spia di JR, Sly chiede qualche mese di ferie dal lavoro. Bobby non riesce a convincere Pam ad abbandonare la missione di salvataggio e ad accettare la morte di Mark. La signorina Ellie regala a Clayton una notte in hotel e in seguito lo sorprende con nuovi mobili per la camera da letto. Clayton ammette di sentirsi a disagio a Southfork con l'ombra della memoria di Jock. Cliff teme che Pam stia per avere un esaurimento nervoso. JR vede Mandy al ballo del barone dell'olio e vuole incontrarla. Successivamente \u00e8 sorpreso di vedere Mandy con Cliff. JR annuncia che Bobby e Jenna si sposeranno tra un mese e Pam \u00e8 devastata dalla notizia.\nIl ritratto di Jock.\nTrama.\nQuando Bobby attacca verbalmente JR per aver annunciato la data del matrimonio all'Oil Baron's Ball, JR giura che non era sua intenzione mettere in imbarazzo Pam. La signorina Ellie vede che Clayton \u00e8 ancora a disagio per Jock. JR assume un investigatore privato per indagare su Mandy. Donna suggerisce alla signorina Ellie di rimuovere il ritratto di Jock. Lo fa, dicendo che ora appartiene a Ewing Oil. Lucy accetta di uscire con Eddie.\nCharlie.\nTrama.\nBobby consiglia a Jenna di dire a Charlie che Naldo Marchetta \u00e8 suo padre. Jamie promette a Sue Ellen che prender\u00e0 in considerazione l'idea di accettare un lavoro alla Ewing Oil. Cliff \u00e8 convinto che JR e Wendell abbiano unito le forze per rovinarlo. Ray racconta a Donna del lavoro di Lucy come cameriera. Charlie scompare e Marchetta \u00e8 sospettata. JR si presenta a Mandy. Cliff, sentendo che JR ha fatto un tentativo con Mandy, la incoraggia ad accettare le avances di JR e a spiare per lui. Ray trova Charlie addormentato nella stalla del suo cavallo. Charlie in seguito dice a Jenna e Bobby che era confusa quando ha visto il suo certificato di nascita nominare Bobby come suo padre.\nScrittura privata.\nTrama.\nCon l'approvazione di Cliff, Mandy tiene un appuntamento a pranzo con JR. Pam fa visita al sensitivo di Mandy che afferma che Mark \u00e8 vivo. Cliff affronta Wendell riguardo all'accordo con JR, ma Wendell suggerisce che Cliff sia paranoico e nega che JR fosse dietro l'offerta di fusione. Marchetta annuncia che intende risposare Jenna. Ray va al barbecue da solo quando gli affari di Donna le impediscono di partecipare. JR \u00e8 contento quando si rende conto che Mandy ha fornito una nuova \"corda\" alla testa di Cliff. Quando JR ordina a Jamie di lasciare il ranch, lei produce un documento legale in cui si afferma che Ewing Oil \u00e8 di propriet\u00e0 congiunta di Jock, suo padre e Digger Barnes.\nUn matrimonio a casa Ewing.\nTrama.\nEddie seduce Lucy in una stalla deserta. JR e Bobby decidono di acquistare i campi WestStar dopo aver letto un rapporto favorevole. JR dice a Mandy che spera che Cliff si preoccupi di dimostrare che il documento di Jamie \u00e8 legale in modo che possa trasferirsi e distruggere la Barnes-Wentworth Oil. Mandy trasmette i pensieri di JR a Cliff. Jenna \u00e8 in preda al panico quando scopre che Marchetta \u00e8 andata a prendere Charlie a scuola. Jenna non si presenta alla sua cerimonia di matrimonio. Pi\u00f9 tardi, Bobby e JR trovano un biglietto a casa di Jenna in cui si dice che non pu\u00f2 sposare Bobby perch\u00e9 ama qualcun altro.\nL'inganno.\nTrama.\nJR e Bobby hanno in programma di cercare Jenna, che credono sia scappata con Marchetta. Cliff dice a Mandy che non vuole che Bobby e Pam si riconcilino pi\u00f9 di quanto non faccia JR. Pam deve nascondere la sua felicit\u00e0 alla notizia del matrimonio annullato di Bobby. Cliff e JR accettano di lavorare individualmente per tenere separati Pam e Bobby. Marchetta dice a Jenna che Charlie \u00e8 su un aereo per Roma e che ora deve fare quello che dice se vuole riaverla. JR paga un pilota charter, Gerald Kane, per indurre Pam a cercare Mark nei Caraibi. Jenna e Marchetta si sposano mentre Bobby guarda dall'altra parte della strada.\nOmicidio.\nTrama.\nJR cerca di consolare Bobby per il matrimonio di Jenna con Marchetta. Mandy dice a Cliff che le piace JR e finge di essere presa in giro anche se potrebbe essere davvero seria. JR dice a Bobby che a Pam non importa di lui perch\u00e9 \u00e8 ossessionata dall'idea di trovare Mark. Jenna, tenuta prigioniera da Marchetta, cerca di chiedere aiuto a Bobby. Jenna segue Marchetta in una stanza poco illuminata e la mano di un uomo le passa sul viso. Una Jenna stordita, con la pistola in mano, viene messa alle strette dalla polizia quando vede Marchetta, che giace morta sul pavimento nelle vicinanze.\nArresto in Laredo.\nTrama.\nGli Ewing vengono informati che Jenna \u00e8 stata arrestata a Laredo per aver ucciso Marchetta. Bobby fa visita a Jenna che gli dice che Charlie potrebbe essere a Roma. Jenna si dichiara non colpevole dell'accusa di omicidio, ma il giudice si rifiuta di rilasciarla su cauzione. Pam continua a cercare Mark nelle cliniche dei Caraibi. Eddie accetta di prendere in considerazione il suggerimento di Lucy di diventare partner in un progetto di costruzione. L'avvocato di Jenna, Scotty Demerest, la interroga e lei dice che potrebbe aver subito il cloroformio. Jamie vede JR coccolare Serena durante il pranzo. Sue Ellen sente Jamie che fa esplodere JR per il suo comportamento con Serena, e Jamie annuncia che dopotutto potrebbe usare il suo documento che divide Ewing Oil.\nLa guerra ha inizio.\nTrama.\nDemerest dice a Bobby che una serie completa di impronte digitali di Jenna \u00e8 stata trovata sulla pistola che ha ucciso Marchetta. La complice di Marchetta, Veronica, chiama e organizza un incontro con Bobby in California per discutere del rilascio di Charlie. Bobby in seguito scopre che lei vuole 50.000 dollari e accetta di pagarli. Una voce nel diario di Sam Culver indica che \u00e8 stato firmato un accordo che divideva la propriet\u00e0 di Ewing Oil tra Jock, Digger e Jason. Sue Ellen dice a JR che vuole che abbiano camere da letto separate. Cliff si rende conto che JR ha corteggiato Mandy per trasmettergli false informazioni. Cliff vince su Jamie che accetta di aiutarlo a sconfiggere J.R..\nLa cauzione.\nTrama.\nMandy riattacca con JR mentre cerca di avere un appuntamento con lei. Successivamente affronta JR per averla usata contro Cliff, ma JR le ricorda che \u00e8 colpevole dello stesso crimine. Jenna viene rilasciata su cauzione e si trasferisce nella guest house di Southfork. Bobby vuole sposarla in silenzio, ma Jenna non riesce a pensare al matrimonio fino alla fine del processo. Eddie \u00e8 sconvolto dai suggerimenti di Ray per le specifiche del condominio. Pam confessa che avrebbe sposato Mark solo perch\u00e9 era malato terminale. Gerald Kane incontra Pam per dirle che JR lo ha pagato per indurla a cercare Mark.\nL'eredit\u00e0 contesa.\nTrama.\nPam unisce le forze con Cliff e Jamie per distruggere Ewing Oil. Bobby \u00e8 preoccupato per i suoi sentimenti riaccesi per Pam. Mandy si sente in colpa per aver dormito con JR e aver continuato a spiare per conto di Cliff. L'avvocato di Cliff ritiene che il documento resister\u00e0 al controllo nel processo per dividere la Ewing Oil. Lucy \u00e8 accecata dal suo desiderio di compiacere Eddie. Mandy decide che non vuole avere niente a che fare con Cliff o JR. Bobby, JR e Miss Ellie vengono convocati a un'udienza per tentare di congelare tutti i beni di Ewing Oil.\nLa colpa dei padri.\nTrama.\nMandy non \u00e8 ancora sicura di aver superato Cliff, ma dice a JR di chiamarla tra qualche giorno. Cliff ottiene una piccola vittoria quando il giudice concede temporaneamente un'ingiunzione contro Ewing Oil. Un preoccupato JR incontra Carl Hardesty, che in precedenza aveva creato per lui societ\u00e0 di holding fittizie. La vittoria di Cliff \u00e8 di breve durata quando il giudice revoca l'ingiunzione. Demerest dice a Bobby e Jenna che le impronte di Jenna erano sull'arma del delitto. Cliff trova la copia di Brindle del documento che conferma che Jock ha dato a Digger un terzo di Ewing Oil.\nI fratelli Ewing.\nTrama.\nCliff si crogiola nel trionfo dell'acquisizione della copia del documento di Digger. JR brama la compassione da Sue Ellen, ma lei non prova simpatia per lui. Ray accompagna Brindle all'aeroporto con le istruzioni di JR di chiamare se ricorda qualcos'altro dell'accordo. Pam convince Sue Ellen a unirsi a lei a Hong Kong, dove Pam continuer\u00e0 la sua ricerca di Mark. Eddie dice a Betty che Lucy \u00e8 solo una brava ragazza con un sacco di soldi.\nSogni infranti.\nTrama.\nJR si confida con Mandy del dolore che prova a causa della divisione tra la famiglia. Donna e Ray discutono sulle tattiche di JR per salvare Ewing Oil. Veronica Robinson, spaventata, accetta di testimoniare al processo di Jenna. Pam confessa di provare ancora forti sentimenti per Bobby. JR incontra Conrad Buckhouser sulla conversione di alcuni dei suoi beni in contanti che verranno depositati su un conto bancario svizzero. Lucy \u00e8 scioccata quando scopre che Eddie sta avendo una storia d'amore sia con lei che con Betty. Cliff cerca di vincere punti con Jamie offrendole un lavoro alla Barnes-Wentworth Oil. Bobby e Jenna scoprono il cadavere di Veronica nel gabinetto dell'aereo.\nViaggio a Hong Kong.\nTrama.\nPam e Sue Ellen prendono tutto il colore locale in un mercato all'aperto di Hong Kong durante la loro ricerca di Mark. Jamie viene assunto alla Barnes-Wentworth Oil come esperto residente di trivellazioni a basse temperature. Pam scopre che il paziente, che crede sia Mark, non vuole vedere nessuno. Eddie si scusa per aver ferito Lucy. Donna cerca di capire la motivazione di Ray per entrare in contatto con JR. JR e Cliff si scontrano per Mandy a una festa. Donna trova il petrolio.\nIl processo.\nTrama.\nDurante il processo, il D.A. promette di mettere Jenna dietro le sbarre per il suo crimine. Pam sospetta che JR sia dietro la sua caccia all'oca selvaggia a Hong Kong. Bobby riceve una citazione per testimoniare per l'accusa. Pam accetta il fatto che Mark sia morto. A causa delle pressioni edilizie a casa, Donna dice a Miss Ellie che ha deciso di lasciare la sua casa.\nIl verdetto.\nTrama.\nBobby si prepara per il suo viaggio a Los Angeles per convincere la sorella di Veronica a testimoniare per Jenna. L'Ewing 17 \u00e8 stato chiuso dalla Texas Energy Commission a causa delle infiltrazioni di petrolio nell'acqua potabile. Ray tenta di convincere Donna a tornare a casa. La sorella di Veronica d\u00e0 a Bobby una lettera da leggere in tribunale. JR d\u00e0 il benvenuto a Sue Ellen a casa, ma si rende conto che le cose sono ancora tese tra loro. Jenna viene dichiarata innocente per omicidio, ma colpevole di omicidio colposo.\nLa sentenza.\nTrama.\nBobby giura di far uscire Jenna di prigione. JR ricatta un membro della Texas Energy Commission per garantire la sua futura collaborazione con loro. Cliff e Jamie ammettono la loro reciproca attrazione. Quando Jenna viene condannata a sette anni, Bobby si fa avanti e dice di essere il padre di Charlie per impedirle di diventare un reparto dello stato. Sue Ellen \u00e8 umiliata dall'ostentazione pubblica di JR della sua relazione con Mandy. Sue Ellen minaccia di divorziare da JR. JR dice a una Pam sconvolta che Bobby ha affermato di essere il padre di Charlie come misura precauzionale. Cliff \u00e8 furioso quando scopre che il suo Pozzo 340 \u00e8 stato spento a causa di perdite. Jenna dice a Bobby che vuole che sia libero.\nLo sconosciuto.\nTrama.\nJR ha in programma di riunire Pam e Bobby, sperando che non si schierer\u00e0 pi\u00f9 con Cliff nella lotta contro Ewing Oil. JR \u00e8 sconvolto quando vede Mandy dare il suo numero di telefono a qualcuno. Durante la visione di un nastro del volo di Veronica, Bobby, Ray e Norman notano un uomo che mette droghe nella sua bevanda. JR accetta di incontrare un uomo che dice di avere informazioni preziose sulla causa Ewing Oil, ma vuole il 10 percento della Ewing Oil in cambio delle informazioni. JR insulta Sue Ellen, il che la rende solo pi\u00f9 determinata a sopravvivere nel matrimonio. Cliff regala a Jamie un anello di fidanzamento. Lucy riceve una risposta alla sua lettera da Mitch. Il caso di Jenna viene riaperto. Il fratello di Jamie, Jack, viene a Dallas.\nJohn Ross.\nTrama.\nJR presenta l'accordo da fare con Jack a Bobby e Ray. Se le sue informazioni sono valide, Bobby e JR divideranno la richiesta di Jack per il 10 percento di Ewing Oil. Lucy \u00e8 entusiasta della sua visita a Mitch. Jack si rivela a JR, Bobby e Ray come il figlio di Jason. Donna dice a Miss Ellie che il divorzio \u00e8 l'unica risposta per lei e Ray. John Ross resta a casa da scuola con una leggera febbre. Pi\u00f9 tardi, quando sviene, Clayton e la signorina Ellie lo portano di corsa in ospedale. La diagnosi \u00e8 appendicite. JR abusa verbalmente di Sue Ellen per essere una cattiva madre e lei si rivolge al alcol per conforto.\nFatti e misfatti.\nTrama.\nJR \u00e8 segretamente contento che Sue Ellen stia bevendo di nuovo. Pam presta i soldi di Cliff quando ha un problema con il flusso di cassa dopo che i suoi pozzi sono stati chiusi. JR assicura a Mandy che Sue Ellen uscir\u00e0 presto dalla sua vita e da Southfork. Jack dice agli Ewing che un uomo di nome Windham pu\u00f2 verificare che Cliff e Jamie non abbiano alcun diritto legale sulla Ewing Oil. Cliff e Jamie vengono sposati da un giudice di pace. Lucy e Mitch riflettono sul perch\u00e9 il loro matrimonio \u00e8 fallito. Donna non ha la possibilit\u00e0 di dire a Ray che \u00e8 incinta.\nLa fine di un incubo.\nTrama.\nBobby e un detective della polizia interrogano il sicario non collaborativo che sostiene la sua innocenza. JR alimenta deliberatamente la determinazione di Cliff a procedere con la causa. Cliff sospetta che JR e Jack stiano lavorando insieme. Pam e Bobby dichiarano il loro amore reciproco. Donna e Ray litigano di nuovo e lei non gli dice che \u00e8 incinta. Bobby formula un piano per far confessare l'assassino. Mitch chiede a Lucy di andare a vivere con lui. Viene presa una decisione in merito alla Ewing Oil. JR vuole istituzionalizzare Sue Ellen per il suo problema con l'alcol.\nIl canto del cigno.\nTrama.\nSue Ellen si ubriaca alla festa della vittoria degli Ewing. Donna racconta a Ray della sua gravidanza. JR rassicura Mandy che il problema con Sue Ellen sar\u00e0 risolto. Bobby \u00e8 confuso su chi dovrebbe sposare. Sue Ellen assicura a Clayton e Miss Ellie che ha smesso di bere. Mitch e Lucy si risposano. Cliff considera l'annullamento del suo matrimonio con Jamie. Dusty riappare. JR chiede a Sue Ellen di accettare di porre fine al loro matrimonio. Bobby propone a Pam di risposarsi e lei accetta. Jamie sorprende Cliff durante la loro conversazione sull'annullamento. Mentre Bobby lascia la casa di Pam, un'auto va dritta verso di lei; Bobby spinge Pam da parte e l'auto lo colpisce; l'auto si schianta e si scopre che l'autista \u00e8 Katherine Wentworth, che \u00e8 morta. Con Pam, Jenna, JR, Miss Ellie, Clayton, Ray e Donna al capezzale dell'ospedale, Bobby muore per gravi ferite interne."}
{"id": "1516950", "revid": "1784492", "url": "https://it.wikipedia.org/wiki?curid=1516950", "title": "Fudbalski Klub Sileks Kratovo", "text": "Il Fudbalsi Klub Sileks Kratovo (), meglio noto come Sileks Kratovo, \u00e8 una societ\u00e0 calcistica macedone con sede nella citt\u00e0 di Kratovo. Milita nella Prva liga, la massima serie del campionato macedone di calcio.\nIl club gioca le partite casalinghe allo Stadio Sileks di Kratovo.\nOrganico.\nRosa 2017-2018.\n\"Aggiornata al 1\u00ba gennaio 2018.\""}
{"id": "1516951", "revid": "767487", "url": "https://it.wikipedia.org/wiki?curid=1516951", "title": "Episodi di Dallas (serie televisiva 1978) (nona stagione)", "text": "Questa voce contiene trame, dettagli e crediti dei registi e degli sceneggiatori della nona stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 27 settembre 1985 al 16 maggio 1986, posizionandosi al 6\u00ba posto nei rating Nielsen di fine anno con il 21,9% di penetrazione e con una media di quasi 19 milioni di spettatori.\nIn Italia la stagione \u00e8 stata trasmessa nel corso di due stagioni televisive (tra l'8 aprile 1986 e il 24 marzo 1987), subito seguita (dal 31 marzo 1987) dalla decima stagione, rendendo nulla la suspense del \"cliffhanger\" di fine stagione.\nAngelica Nero porta una valigetta nell'auto di Jack e nell'ufficio di J.R. e attiva due bombe. Fortunatamente, la donna viene fermata dalla polizia mentre minaccia l'uomo con una pistola nei corridoi del palazzo. J.R. chiama Jack e mentre sono al telefono, si sente un'esplosione. Jack si affaccia alla finestra e vede che l'auto di Jamie sta andando a fuoco con lei dentro. J.R. corre quindi da Jack. Nel frattempo Sue Ellen si sta recando nell'ufficio di J.R. Proprio in quel momento, la bomba esplode. Subito dopo, vediamo Pamela che si sveglia nel suo letto, mentre qualcuno sta facendo la doccia. Pensando che sia Mark, apre la porta della doccia e trova Bobby, vivo e vegeto.\nRisoluzione: Gli eventi accaduti in questo finale (e in tutta l'ottava stagione) vengono risolti come un sogno di Pamela, stratagemma usato dagli sceneggiatori per reintrodurre nella serie il personaggio di Bobby. Questo deus ex machina (che poco piacer\u00e0 ai fan del serial) porta profondi cambiamenti alle storie di alcuni personaggi. Cos\u00ec, l'adozione di un bambino sordo da parte di Ray e Donna non \u00e8 mai avvenuta; Jamie e Sue Ellen non sono morte con le bombe di Angelica Nero, Katherine - morta nell'incidente che ha ucciso Bobby - \u00e8 ancora viva; Jack Ewing, personaggio introdotto nella serie come sostituto di Bobby, diventa ridondante e viene cancellato, cos\u00ec come il nuovo partner di Pamela, Mark Graison. Vengono inoltre a crearsi degli errori di continuit\u00e0 con lo spin-off \"California\". Per questo motivo, dal 1986 in poi le due serie vivranno in due universi paralleli."}
{"id": "1516953", "revid": "66387", "url": "https://it.wikipedia.org/wiki?curid=1516953", "title": "Identification Friend or Foe", "text": ""}
{"id": "1516954", "revid": "1573940", "url": "https://it.wikipedia.org/wiki?curid=1516954", "title": "Rhinolophus ferrumequinum", "text": "Il ferro di cavallo maggiore (Rhinolophus ferrumequinum ) \u00e8 un pipistrello della famiglia dei Rinolofidi diffuso nell'Ecozona paleartica.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 56 e 79\u00a0mm, la lunghezza dell'avambraccio tra 54,8 e 62,1\u00a0mm, la lunghezza della coda tra 30 e 44\u00a0mm, la lunghezza del piede tra 9,9 e 14\u00a0mm, la lunghezza delle orecchie tra 20 e 28,5\u00a0mm e un peso fino a 34\u00a0g.\nAspetto.\nLa pelliccia \u00e8 lunga, soffice e lanuginosa. Le parti dorsali bruno-grigiastre o marroni, pi\u00f9 o meno con dei riflessi rossastri e la base dei peli chiara, mentre le parti ventrali variano dal bianco-grigiastro al bianco-giallastro. Le orecchie sono corte. La foglia nasale presenta una lancetta triangolare, con i bordi leggermente verso la punta smussata, un processo connettivo arrotondato, una sella piccola, con i bordi leggermente concavi, l'estremit\u00e0 arrotondata e curvata in avanti. La porzione anteriore non copre completamente il muso ed ha delle fogliette laterali poco sviluppate ed un incavo centrale profondo alla base. Il labbro inferiore ha uno oppure tre solchi longitudinali. Le membrane alari sono marroni chiare o bruno-grigiastre, la prima falange del quarto dito \u00e8 relativamente lunga. La coda \u00e8 lunga ed inclusa completamente nell'ampio uropatagio. Il primo premolare superiore \u00e8 piccolo e situato fuori la linea alveolare. \nEcolocazione.\nEmette ultrasuoni ad alto ciclo di lavoro con impulsi di lunga durata a frequenza costante di 77\u201383\u00a0kHz.\nBiologia.\nComportamento.\nIn estate si rifugia in fessure rocciose, cavit\u00e0 degli alberi e gallerie minerarie relativamente caldi ed umidi, negli attici degli edifici nella parte pi\u00f9 settentrionale dell'areale e in templi antichi e rovine nella parte orientale, dove forma vivai fino a 1.000 femmine, con i maschi che tendono ad essere solitari. Da settembre ad aprile entrambi i sessi si aggregano ed entrano in ibernazione all'interno di ambienti sotterranei naturali od artificiali. Tale stato pu\u00f2 essere interrotto pi\u00f9 volte, particolarmente per procurarsi cibo. L'attivit\u00e0 predatoria inizia al tramonto. Il volo \u00e8 lento, fluttuante, altamente manovrato ed effettuato fino a 6 metri dal suolo. \u00c8 una specie sedentaria con spostamenti massimi fino a 320\u00a0km, principalmente tra siti estivi ed invernali.\nAlimentazione.\nSi nutre di coleotteri, falene, ragni, cavallette e crisope catturati in volo o raccolti al suolo sopra prati e tra gli alberi fino a 2\u20133\u00a0km dai rifugi. Vengono divorati su specifici posatoi. Talvolta pu\u00f2 individuare la preda anche da fermo, scandagliando lo spazio circostante con gli ultrasuoni, muovendo soltanto la testa.\nRiproduzione.\nDanno alla luce un piccolo alla volta tra giugno e i primi di agosto dopo una gestazione di 72 giorni. Gli accoppiamenti avvengono alla fine dell'estate e si protraggono fino a tutta la primavera successiva. I nascituri aprono gli occhi dopo una settimana e sono in grado di volare dopo circa un mese, diventando indipendenti a due mesi di et\u00e0. Le femmine raggiungono la maturit\u00e0 sessuale a 3-4 anni di vita, mentre i maschi non prima del secondo anno. L'aspettativa di vita massima registrata \u00e8 di 30 anni, la pi\u00f9 alta tra tutti i chirotteri europei.\nDistribuzione e habitat.\nQuesta specie \u00e8 diffusa nell'Ecozona paleartica, dall'Europa occidentale e sud-orientale, Africa nord-occidentale, vicino oriente e Caucaso attraverso l'Asia centrale e la parte settentrionale del Subcontinente indiano fino alla Cina orientale, la Penisola coreana e l'Arcipelago giapponese. In Italia \u00e8 presente su tutto il territorio.\nVive nelle boscaglie temperate decidue, pascoli, foreste montane, boschi e arbusteti mediterranei in prossimit\u00e0 di specchi d'acqua fino a 3.000 metri di altitudine, solitamente non oltre gli 800 metri.\nTassonomia.\nSono state riconosciute 7 sottospecie:\nStato di conservazione.\nLa IUCN Red List, considerata l'abbondanza, il vasto areale e la popolazione stabile, classifica \"R.ferrumequinum\" come specie a rischio minimo (LC)."}
{"id": "1516955", "revid": "1543377", "url": "https://it.wikipedia.org/wiki?curid=1516955", "title": "Regione di Cacheu", "text": "Cacheu \u00e8 una regione della Guinea-Bissau situata nella zona nord del paese. Il suo capoluogo \u00e8 Cacheu.\nConfina a nord con il Senegal; ad est con la Regione di Oio; a sud con la Regione di Biombo e ad ovest con l'Oceano Atlantico.\nSettori.\nLa Regione di Cacheu \u00e8 divisa in sei settori:"}
{"id": "1516956", "revid": "66387", "url": "https://it.wikipedia.org/wiki?curid=1516956", "title": "Radar Warning Receiver", "text": ""}
{"id": "1516958", "revid": "767487", "url": "https://it.wikipedia.org/wiki?curid=1516958", "title": "Episodi di Dallas (serie televisiva 1978) (decima stagione)", "text": "Questa voce contiene trame, dettagli e crediti dei registi e degli sceneggiatori della decima stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 26 settembre 1986 al 15 maggio 1987, posizionandosi all'11\u00ba posto nei rating Nielsen di fine anno con il 21,3% di penetrazione e con una media superiore ai 18 milioni di spettatori.\nIn Italia, questo ciclo \u00e8 stato trasmesso nel corso di due stagioni televisive (tra il 31 marzo 1987 e il 9 febbraio 1988), subito seguito (dal 16 febbraio 1988) dall'undicesima stagione, rendendo nulla la suspense del \"cliffhanger\" di fine stagione.\nPamela scopre che pu\u00f2 finalmente avere dei figli e mentre si allontana dall'ambulatorio del suo medico, colpisce con l'auto una cisterna di benzina che esplode.\nRisoluzione: Pamela sopravvive all'incidente ma riporta ustioni di 3\u00ba grado su tutto il corpo. Lasciata sola in ospedale, la donna scompare senza lasciare traccia. Nella stagione seguente, divorzier\u00e0 da Bobby (per posta) e dar\u00e0 all'uomo la custodia di Christopher. Nella nuova serie si scoprir\u00e0 che la donna si era allontanata perch\u00e9 stava morendo e non voleva essere di peso alla famiglia."}
{"id": "1516959", "revid": "767487", "url": "https://it.wikipedia.org/wiki?curid=1516959", "title": "Episodi di Dallas (serie televisiva 1978) (undicesima stagione)", "text": "Questa voce contiene trame, dettagli e crediti dei registi e degli sceneggiatori della undicesima stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 25 settembre 1987 al 13 maggio 1988, posizionandosi al 22\u00ba posto nei rating Nielsen di fine anno con il 16,8% di penetrazione e con una media di quasi 15 milioni di spettatori.\nIn Italia, questo ciclo \u00e8 stato trasmesso nel corso di due stagioni televisive (tra il 16 febbraio 1988 e il 28 febbraio 1989), subito seguito (dal 7 marzo 1989) dalla dodicesima stagione, rendendo nulla la suspense del \"cliffhanger\" di fine stagione.\nLa stagione termina con la rottura definitiva tra J.R. e Sue Ellen. Nell'ultimo episodio, l'uomo affronta l'attuale amante di lei, Nicholas Pearce. Durante la colluttazione - che avviene in una camera d'albergo dove si trova J.R. - Nick cade dal balcone e muore. Sue Ellen, credendolo colpevole, gli spara.\nRisoluzione: J.R. si riprende e con Sue Ellen si accorda per non denunciarsi a vicenda.\nNella stagione si ha notizia anche della morte di Jamie avvenuta in un incidente in montagna."}
{"id": "1516961", "revid": "339392", "url": "https://it.wikipedia.org/wiki?curid=1516961", "title": "Sileks kratovo", "text": ""}
{"id": "1516962", "revid": "1872231", "url": "https://it.wikipedia.org/wiki?curid=1516962", "title": "Episodi di Dallas (serie televisiva 1978) (dodicesima stagione)", "text": "Questa voce contiene trame, dettagli e crediti dei registi e degli sceneggiatori della dodicesima stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 28 ottobre 1988 al 19 maggio 1989, posizionandosi al 30\u00ba posto nei rating Nielsen di fine anno con il 15,4% di penetrazione e con una media di quasi 14 milioni spettatori.\nIn Italia, questo ciclo \u00e8 stato trasmesso nel corso di due stagioni televisive (tra il 7 marzo 1989 e l'11 aprile 1990), subito seguito (dal 18 aprile 1990) dalla tredicesima stagione, rendendo nulla la suspense del \"cliffhanger\" di fine stagione.\nSue Ellen, stanca di essere vittima dei soprusi di J.R., mostra all'uomo cosa potrebbe succedere se la donna si vendicasse. E lo fa mostrandogli il film autobiografico che ha girato con l'aiuto di Don Lockwood. La donna lo minaccia di renderlo pubblico.\nRisoluzione: J.R. cerca in tutti i modi di entrare in possesso del film (non ci riuscir\u00e0 e il film verr\u00e0 stranamente dimenticato per il resto della serie)."}
{"id": "1516967", "revid": "120649090", "url": "https://it.wikipedia.org/wiki?curid=1516967", "title": "Jekyll &amp; Hyde (musical)", "text": "Jekyll &amp; Hyde \u00e8 un musical di Broadway basato sul romanzo \"Lo strano caso del dottor Jekyll e del signor Hyde\" (\"The Strange Case of Dr. Jekyll and Mr. Hyde\") del 1886 di Robert Louis Stevenson. Nella versione musicale la partitura fu composta da Frank Wildhorn, mentre il libretto da Leslie Bricusse. La trasposizione \u00e8 avvenuta ad opera dello stesso Wildhorn e di Steve Cuden.\nLa prima avvenne il 28 aprile 1997 al Plymouth Theatre di New York.\nPrimo atto.\nTra parentesi sono riportati i titoli delle canzoni interpretate dai personaggi nelle diverse scene.\nLa storia inizia con un prologo interpretato da John Utterson e Sir Danvers Carew, entrambi in buon rapporto con il dottor Henry Jekyll. Utterson \u00e8 l'avvocato e miglior amico di Jekyll, mentre Sir Danvers \u00e8 il suo futuro suocero. I due gentiluomini raccontano il giorno in cui Jekyll si trovava in un manicomio per visitare il padre (\"Lost in the darkness\"). Jekyll \u00e8 convinto che il male presente nell'anima di suo padre \u00e8 la causa della malattia che molto probabilmente lo uccider\u00e0 e rivela al pubblico che \u00e8 intenzionato a scoprire perch\u00e9 l'uomo \u00e8 sia buono che cattivo per poi separare queste due parti (\"I need to know\").\nQualche tempo dopo, i ricchi e i poveri londinesi del diciannovesimo secolo descrivono come la gente tende a presentarsi agli occhi degli altri, non ha importanza chi siano veramente (\"Facade\"). Successivamente, il dottor Jekyll presenta la sua ricerca ai governatori dell'ospedale di St. Jude: Sir Danvers, il quale presiede la seduta, \u00e8 accompagnato da Sua Grazia Rupert 14\u00ba vescovo di Basingstoke, l'onorevole Sir Archibald \"Archie\" Proops, Lord Theodore \"Teddy\" Savage, Lady Elisabeth \"Bessie\" Beaconsfield, il Generale Lord Glossop e Simon Stride, il segretario. Ad eccezione di Sir Danvers, sono tutti dei ricchi ipocriti. Quando Jekyll propone di testare la sua formula su un essere umano, essi rifiutano definendola sacrilega, eretica e blasfema, quindi votano negativamente con Sir Danvers che si astiene e la proposta viene bocciata (\"Jekyll's Plea\"). Utterson tenta di calmare l'amico, sapendo che \u00e8 ossessionato dalle condizioni del padre. Jekyll sente di poter salvare le persone perse nella stessa oscurit\u00e0, cos\u00ec l'avvocato lo incoraggia a continuare sapendo che ha ragione (\"Pursue the truth\").\nQuella sera, l'alta societ\u00e0 di Londra si riunisce a casa di Sir Danvers per festeggiare il fidanzamento di sua figlia Emma con il dottor Jekyll (\"Bitch bitch bitch\", poi sostituita da \"Facade reprise 1\"). Durante la festa gli ospiti -dove sono presenti anche i governatori e Stride- rivelano di essere preoccupati del fatto che Emma voglia sposare un uomo \"folle\", ma sia lei che il padre lo difendono. Stride, innamorato di Emma, le parla in privato e tenta di farla ragionare sulla scelta che ha fatto, ma lei lo respinge dicendo che sente di essere quella vuole accanto a Jekyll (\"Emma's reason\").\nJekyll -in ritardo come al solito- arriva proprio quando gli ospiti se ne stanno andando e condivide un momento con la sua fidanzata; sebbene sia sempre occupato a causa del suo lavoro, Emma gli promette che sar\u00e0 sempre al suo fianco (\"Take me as I am\"). Sir Danvers si reca dalla figlia e le dice che Jekyll \u00e8 come un figlio per lui, ma trova molto difficile il fatto di doverle dire addio. Emma lo tranquillizza dicendo che lui non la perder\u00e0 mai e che non devono avere paura di lasciarsi andare (\"Letting go\").\nJekyll e Utterson si recano in un locale chiamato \"Red Rat\" per l'addio al celibato del dottore (\"Facade reprise 2\"). Una prostituta di nome Lucy Harris arriva in ritardo e si ritrova nei guai con il proprietario del locale, che tutti chiamano il Ragno. Nonostante il suo lavoro, Lucy \u00e8 molto gentile e dolce e viene vista di buon occhio dai suoi colleghi, ma si lamenta della sua vita (\"No one knows who I am\").\nGuinevere, l'assistente del proprietario, interrompe Lucy e le ordina di andare a fare il suo numero (\"Bring on the men\", poi sostituito da \"Good and Evil\"), attirando l'attenzione di Jekyll. Il Ragno si avvicina alla ragazza dandole uno schiaffo per essere arrivata tardi e, sebbene sia di buon umore, minaccia di ucciderla se dovesse accadere un'altra volta. Jekyll si avvicina a Lucy e i due iniziano una conversazione durante la quale il dottore le rivela che lei lo ha aiutato a capire chi dovr\u00e0 usare come soggetto per il suo esperimento. Prima di andarsene d\u00e0 a Lucy il suo biglietto da visita e si offre di aiutarla se avesse mai bisogno di un amico.\nJekyll torna a casa accompagnato da Utterson e gli dice che ha intenzione di rimettersi al lavoro quella stessa notte; l'amico gli suggerisce di andare a letto ma lui non gli d\u00e0 ascolto perch\u00e9 ha capito che quello \u00e8 il momento di testare la sua formula (\"This is the moment\"). Cos\u00ec Jekyll prepara la pozione e la inietta su s\u00e9 stesso, dopo qualche minuto comincia a sentirsi strano e a provare uno strano dolore che appunta sul suo diario (\"Transformation\"). Esce di casa e se ne va per le strade di Londra dove incontra Lucy. Si d\u00e0 anche un nome: Edward Hyde (\"Alive\").\nUna settimana dopo, nessuno ha ancora avuto notizie di Jekyll, cos\u00ec Emma, Sir Danvers e Utterson chiedono al maggiordomo Poole dove si trovi, ma Emma se ne va credendo che lui vorr\u00e0 vederla una volta terminato il suo lavoro. Poole fa entrare Utterson che incontra Jekyll con tre lettere, una per lui, una per Emma e una per Sir Danvers e gli spiega che dovranno essere aperte solamente nel caso dovesse ammalarsi o sparire senza lasciare traccia. Utterson gli dice di non lasciare che il suo lavoro prenda il sopravvento nella sua vita privata; nel frattempo Sir Danvers rivela ad Emma che crede non sia giusto che lei voglia sposare un uomo sprofondato in un abisso di depressione, ma lei capisce che il lavoro del suo fidanzato \u00e8 importante (\"His work and nothing more\").\nQuella sera, Lucy si presenta a casa di Jekyll con il biglietto da visita che le aveva dato e gli mostra una cicatrice sulla spalla, rivelandogli che il responsabile \u00e8 un uomo di nome Edward Hyde; Jekyll \u00e8 sconvolto, ma non dice niente alla ragazza e le medica la ferita. Per ringraziarlo della sua gentilezza lo bacia (\"Sympathy, tenderness\"), ma Jekyll se ne va lasciando sola Lucy che rivela di essersi innamorata di lui (\"Someone like you\").\nPi\u00f9 tardi, il vescovo di Basingstoke viene visto in compagnia di Guinevere dopo un incontro con una delle prostitute, che \u00e8 una minorenne, e dopo aver pagato si mette d'accordo per rivedere la bambina il mercoled\u00ec seguente. Mentre Guinevere se ne va con la piccola, fa la sua apparizione Hyde che, dopo aver insultato il vescovo, lo prende a bastonate uccidendolo e successivamente brucia il cadavere (\"Alive reprise\").\nSecondo atto.\nUtterson e Sir Danvers parlano dei recenti avvenimenti: Utterson afferma di non essere pi\u00f9 in grado di aiutare il suo amico, mentre Sir Danvers sa che sta accadendo qualcosa di terribile dopo l'omicidio del vescovo; al suo funerale \u00e8 presente anche Hyde che non esita ad uccidere il generale Glossop sotto gli occhi terrorizzati di Teddy che decide di lasciare la citt\u00e0 dopo che anche i suoi colleghi Bessie e Archie sono stati uccisi, ma far\u00e0 la loro stessa fine dopo che Hyde lo butta sotto un treno. I cittadini sono spaventati e non sanno cosa fare (\"Murder murder\").\nQuella notte, Emma entra nel laboratorio di Jekyll dove trova il suo diario e legge i suoi appunti; Jekyll la trova e le porta via il diario perch\u00e9 non vuole che lei sappia cos'\u00e8 diventato. Emma lo vede turbato, ma gli confessa che pu\u00f2 aprirsi con lei (\"Once upon a dream\"), purtroppo Jekyll non le rivela niente, dice soltanto che l'ama ancora. Dopo che Emma se ne va, Jekyll capisce che Hyde \u00e8 una parte di lui, che sta lentamente prendendo il sopravvento e questo lo spaventa (\"The world has gone insane\", sostituita in seguito da \"Obsession\"). Nel frattempo, sia Lucy che Emma, si interrogano sull'amore che entrambe provano per lo stesso uomo (\"In his eyes\").\nAl Red Rat, Lucy e la sua amica Nellie parlano della loro vita e del perch\u00e9 sono costrette a continuare a fare quel lavoro (\"Girls of the night\"), Hyde fa poi visita a Lucy, la quale \u00e8 terrorizzata, ma sente una strana attrazione sessuale verso quell'uomo (\"Dangerous game\"). Dopo che i due se ne vanno assieme, il Ragno avverte di stare sempre in guardia perch\u00e9 non si sa chi si pu\u00f2 incontrare (\"Facade reprise 3\").\nUtterson raggiunge Jekyll nel laboratorio dicendo di aver aperto la lettera che gli aveva dato, ma con sua sorpresa incontra Hyde che rivela all'avvocato che il dottore non \u00e8 disponibile; Utterson non ha intenzione di andarsene finch\u00e9 non sapr\u00e0 dove si trova il suo amico, allora Hyde si inietta una pozione trasformandosi in Jekyll davanti agli occhi increduli dell'avvocato. Jekyll gli dice che Hyde deve essere distrutto e sa come fare, ma prima da ad Utterson una lettera che deve consegnare a Lucy perch\u00e9 la sua vita \u00e8 in pericolo. Quando Utterson se ne va, Jekyll distrugge la formula (\"The way back\").\nUtterson raggiunge Lucy al Red Rat e le consegna la lettera di Jekyll che la prega di abbandonare immediatamente la citt\u00e0; rimasta sola la ragazza comincia a chiedersi se potr\u00e0 mai cominciare una nuova vita da qualche parte (\"A new life\"), proprio in quel momento fa il suo ingresso Hyde che, vedendo la lettera, rivela a Lucy che lui e il dottor Jekyll sono molto \"intimi\". Porta Lucy vicino a s\u00e9 abbracciandola e lei, che non sospetta di nulla, lo ricambia, ma viene brutalmente pugnalata da Hyde (\"Sympathy, tenderness reprise\") e il suo cadavere viene caricato su un carretto dai alcuni ragazzi del locale.\nTornato a casa, Jekyll comincia uno scontro con la sua parte malvagia e gli assicura che presto riuscir\u00e0 a liberarsi di lui, ma Hyde gli risponde che ci\u00f2 non potr\u00e0 mai accadere poich\u00e9 loro sono una cosa sola (\"Confrontation\").\nMentre il cadavere di Lucy viene portato via (\"Facade reprise 4\"), la scena si sposta nella chiesa dove si stanno per celebrare le nozze di Jekyll ed Emma (\"The wedding\"), ma proprio quando sta per iniziare la cerimonia, Jekyll comincia a sentirsi male e si trasforma un'altra volta davanti a tutti gli invitati, tra i quali \u00e8 presente anche Stride che Hyde non esita ad uccidere; prende in ostaggio Emma e Utterson lo minaccia con la spada estratta dal bastone, ma ascoltando la dolce voce di Emma Jekyll riesce a riprendere il controllo e la lascia andare. Si rivolge ad Utterson e lo implora di ucciderlo per liberarlo, ma l'avvocato non trova il coraggio di uccidere l'amico, Jekyll per\u00f2 impugna la spada e se la conficca nel corpo. Emma corre da Jekyll steso a terra che le muore tra le braccia. Lei sa che ora Jekyll \u00e8 finalmente libero (\"Finale\").\nVersioni italiane.\nNel novembre 2007 il Teatro Stabile d'Abruzzo in collaborazione con \"Teatro MusicaMam\u00f2\" ha inscenato \"Jekyll &amp; Hyde il musical\", ispirato all'opera originale statunitense. Nel cast figuravano Gi\u00f2 Di Tonno, Ilaria De Angelis e Simona Molinari."}
{"id": "1516968", "revid": "767487", "url": "https://it.wikipedia.org/wiki?curid=1516968", "title": "Episodi di Dallas (serie televisiva 1978) (tredicesima stagione)", "text": "Questa voce contiene trame, dettagli e crediti dei registi e degli sceneggiatori della tredicesima stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 22 settembre 1989 all'11 maggio 1990. In Italia, questo ciclo \u00e8 stato trasmesso nel corso di tre stagioni televisive, tra il 18 aprile 1990 (su Canale 5 fino al 28 novembre 1990) e il 24 novembre 1991 (su Rete 4), subito seguito (dal 1\u00ba dicembre 1991) dalla quattordicesima stagione, rendendo nulla la suspense del \"cliffhanger\" a conclusione della dodicesima stagione. Per celebrare il passaggio della serie da Canale 5 a Rete 4, su quest'ultimo fu trasmesso uno \"Speciale \"Dallas\" Story\", una maratona con il meglio del serial e interviste agli attori. Lo speciale and\u00f2 in onda a rotazione il 6 ottobre 1991 dalle 24:00 alle 20:30, ora di trasmissione del primo episodio.\nAlla fine di questa stagione, J.R. si affida ad una casa di cura per avere la maggioranza dei voti alla WestStar Oil, ma il suo piano fallisce quando Cally Harpere e suo figlio adottivo James Beaumont lo costringono a firmare una rinuncia alla propriet\u00e0 della WestStar. In pi\u00f9, James distrugge i documenti per il rilascio del padre, lasciandolo rinchiuso nell'ospedale.\nRisoluzione: Secondo i dottori, J.R. soffre di \"paranoia\" e viene messo in isolamento. L'uomo riuscir\u00e0 a lasciare la casa di cura solo dopo aver stretto un patto con Cally."}
{"id": "1516969", "revid": "108291003", "url": "https://it.wikipedia.org/wiki?curid=1516969", "title": "Episodi di Dallas (serie televisiva 1978) (quattordicesima stagione)", "text": "Questa voce contiene trame, dettagli e crediti dei registi e degli sceneggiatori della quattordicesima stagione della serie televisiva Dallas.\nNegli Stati Uniti d'America, \u00e8 stata trasmessa per la prima volta dalla CBS dal 2 novembre 1990 al 3 maggio 1991. In Italia \u00e8 stata trasmessa in prima visione da Rete 4 dal 1\u00ba dicembre 1991 al 4 luglio 1992.\nIntrigo senza fine - Parte 1 / Intrigo senza fine - Parte 2.\nTrama.\nPer la prima volta in 14 anni, nell'ultimo episodio di \"Dallas\", J.R., causa principale di tante malefatte ai danni della maggioranza dei personaggi che si sono avvicendati sullo schermo, si trova a combattere contro la solitudine e la sconfitta. Miss Ellie, proprietaria del Southfork Ranch, ha lasciato la casa materna a Bobby; Carter McKay lo ha raggirato, e attraverso svariate macchinazioni, gli ha tolto ogni possibilit\u00e0 di diventare il proprietario unico della WestStar Oil e soprattutto la sua nemesi per eccellenza, Cliff Barnes, \u00e8 riuscito a scippargli l'azienda di famiglia, la Ewing Oil, involontaria testimone degli intrighi e dei soprusi di J.R. Cos\u00ec, giunto al termine di questo lungo viaggio, l'uomo si sente abbandonato a s\u00e9 stesso, con una bottiglia di whisky e una pistola come uniche amiche. Il suo pensiero ricorrente sembra essere il suicidio. Ma qualcuno accorre sorprendentemente in suo aiuto: \u00e8 Adam (Joel Grey), misterioso \"spirito\" inviato dal suo \"Capo\" a soccorrere l'uomo e a mostrargli cosa sarebbe stata la vita degli altri se lui non fosse mai esistito (alla maniera del film di Frank Capra, \"La vita \u00e8 meravigliosa\" del 1946). Cos\u00ec:\nAl termine dell'episodio, Adam spinge J.R. a premere il grilletto, ma J.R. si rifiuta, in quanto non vuole rispedire Adam in paradiso senza aver portato il suo lavoro a termine. A questo punto, l'uomo rivela a J.R. di non essere un angelo, ma un tirapiedi di Satana.\nNella scena seguente, vediamo J.R. svegliarsi all'improvviso con ancora pistola e bourbon nelle sue mani e pensa di aver avuto un sogno. Ma Adam ricompare nello specchio di fronte a J.R. e continua a spingere l'uomo a uccidersi. Nel frattempo Bobby \u00e8 rientrato e sente all'improvviso uno sparo. Corre nella stanza di J.R., guarda al pavimento e dice \"Oh mio Dio!\". Non verr\u00e0 mai mostrato l'eventuale corpo di J.R. a terra e la serie quindi termina con l'ennesimo giallo. Solo qualche anno pi\u00f9 tardi, nel film tv \"Dallas: il ritorno di J.R.\", si scoprir\u00e0 che J.R. non si era ucciso ma aveva sparato allo specchio per eliminare Adam.&lt;br&gt;In America, l'episodio fu seguito da pi\u00f9 di 33 milioni di persone, con uno share del 38%."}
{"id": "1516973", "revid": "638792", "url": "https://it.wikipedia.org/wiki?curid=1516973", "title": "Getter Robot (serie)", "text": "La serie di Getter Robot comprende molti manga e anime aventi come protagonisti robot giganti o mecha, creati da G\u014d Nagai e Ken Ishikawa.\nSerie.\nLe serie in ordine cronologico:"}
{"id": "1516978", "revid": "1543377", "url": "https://it.wikipedia.org/wiki?curid=1516978", "title": "Regione di Gab\u00fa", "text": "La regione di Gab\u00fa \u00e8 una regione della Guinea-Bissau, avente come capoluogo Gab\u00fa.\n\u00c8 la regione pi\u00f9 orientale del paese: confina a nord con il Senegal, ad ovest e a sud con la Guinea, ad est con le regioni di Tombali e di Bafat\u00e1.\nSettori.\nLa Regione di Gabu \u00e8 divisa in cinque settori:"}
{"id": "1516990", "revid": "1373059", "url": "https://it.wikipedia.org/wiki?curid=1516990", "title": "Coppa delle Alpi 1968", "text": "La Coppa delle Alpi 1968 \u00e8 stata l'ottava edizione del torneo a cui hanno partecipato le squadre dei campionati italiano, svizzero e tedesco occidentale. Il torneo si \u00e8 disputato in Svizzera ed ha visto la vittoria dello ."}
{"id": "1516992", "revid": "91109716", "url": "https://it.wikipedia.org/wiki?curid=1516992", "title": "Jair Ohmsford", "text": "Jair Ohmsford \u00e8 un personaggio della trilogia di Shannara scritta da Terry Brooks. \u00c8 il coprotagonista insieme a Brin Ohmsford del terzo romanzo della serie di Shannara, \"La Canzone di Shannara\" e della graphic novel \"Lo Spirito Oscuro di Shannara\" un ragazzo coraggioso e perspicace pronto a tutto per proteggere la sorella.\n\u00e8 un gran sognatore\nStoria.\nVede partire Allanon con la sorella Brin alla ricerca del libro del male; egli \u00e8 contrariato per il fatto che gli sia stato ordinato di aspettare a casa il ritorno dei genitori. In attesa dei genitori il giovane scopre che uno Gnomo lo spia; questo gli chiede informazioni su Allanon. Jair lo stordisce avendolo prima ingannato con il potere della sua canzone che pu\u00f2 solo creare illusione.\nCorre verso casa per recuperare le Pietre Magiche del padre temendo che qualcuno le possa rubare. Qui si accorge della presenza di uno spirito del male: una Mortombra. Nonostante la paura che lo assale le recupera e scappa.\nJair si dirige per cercare rifugio presso il padre di Rone Leah re di Leah e amico di famiglia; arriva ad un capanno dei Leah per passare la notte quando prima che se ne renda conto viene colpito e sviene. Quando rinviene, legato e imbavagliato, scopre che \u00e8 stato lo gnomo che lo seguiva; il suo nome \u00e8 Slanter ed \u00e8 un battitore. Questi lo consegna a un guarnigione di Gnomi che decidono di portarlo nelle Terre dell'Est ai loro padroni Mortombre.\nQuando tutto sembra perduto il ragazzo viene salvato da un uomo misterioso che con doti straordinarie di guerriero uccide gli Gnomi che lo tengono prigioniero. L'uomo si chiama Garet Jax ed \u00e8 un Maestro d'Armi.\nGaret decide di portare Jair verso est nella citt\u00e0 di Culhaven insieme allo gnomo Slanter che far\u00e0 loro da guida attraverso la foresta delle Querce Nere. Qui un mostro li attacca, ma Garet li salva uccidendolo.\nDurante il viaggio Jair incontra il Re del Fiume Argento che gli svela una terribile verit\u00e0: le Sorgenti del Cielo del Fiume Argento sono state avvelenate dalle Mortombre. Il re chiede a Jair le Pietre Magiche e in cambio gli d\u00e0 una sfera magica con cui potr\u00e0 veder la sorella lungo il suo viaggio; un sacchetto con una polvere d'argento da riversare nella Sorgente del Cielo per eliminare il veleno e un dono prezioso che gli permetter\u00e0 di poter usare, per una sola volta, la sua canzone magica non per creare illusione, ma per modificare la realt\u00e0 e salvare la sorella.\nJair racconta l'incontro con il Re d'Argento e della missione conferitagli; i due decidono di accompagnarlo e si dirigono a Culhaven, capitale del regno dei Nani. Quando arrivano essi trovano altri compagni che, vista l'importanza della missione, decidono di accompagnarli; al suo fianco ci saranno oltre a Garet, un nano Elb Foraker, Edain Elessedil, nipote di Eventine re degli Elfi, Helt un uomo della frontiera ed infine Slanter che, nonostante non sia convinto, decide di far loro da guida.\nLa piccola compagnia prosegue il viaggio ed incontra la prima insidia in una zona chiamata il Cuneo dove il fiume Argento passa in una gola collegata con un ponte costruito dai nani da usarsi in caso di ritirata; per superare il pericolo devono superare il ponte e per fare questo Jair usa la sua canzone per rendere invisibili il gruppo che pu\u00f2 in questo modo superarlo senza pericolo e farlo crollare dopo averlo attraversato.\nInfine giungono a Capaal alla roccaforte dei Nani che \u00e8 assediata dall'esercito degli gnomi; decidono di avvertire i nani assediati che il ponte sul Cuneo \u00e8 stato fatto crollare. Nel far questo essi sono assediati da Gnomi; Garet e Jair sono costretti a buttarsi nel lago Cillidellan per salvarsi.\nL'indomani Jair si risveglia all'interno della fortezza in compagnia di Slanter e apprende che il resto della compagnia \u00e8 salvo. Quando si trova nella fortezza si dirige con i compagni nelle segrete della roccaforte per incontrare un Mwellret, un rettile bipede che forse pu\u00f2 indicare loro la strada per la Sorgente del Cielo, ma la creatura non collabora.\nOrmai la compagnia deve scappare perch\u00e9 le Mortombre hanno evocato un'orrenda creatura, un\nKraken che distrugge le mura della fortezza dei Nani. Nell'attacco Jair vede scomparire il resto dei compagni; egli fugge con Slanter, ma durante la fuga concitata viene catturato dal rettile fuggito dalla prigione.\nIl Mwellret conduce il suo prigioniero verso nord nella prigione Dun Fee Aran; il rettile confida a Jair che vuole la magia della canzone magica. Jair viene rinchiuso in una cella angusta; qui il giovane interroga la sfera per vedere la sorte della sorella, per\u00f2 quando usa la sfera viene preso in flagrante dal rettile che lo minaccia affinch\u00e9 gli riveli il segreto della sua magia; ma quando sembra avere la peggio il giovane viene salvato dal resto della compagnia che l'hanno raggiunto.\nA questo punto il gruppo con il Mwellret esce dalla prigione combattendo contro le orde di Gnomi che sbarrano la strada di uscita. Nonostante tutto riescono a salvarsi e si mettono in viaggio verso le Montagne del Corvo.\nLa compagnia deve raggiungere Graymark, ma passare per le Montagne del Corvo richiederebbe molto tempo; un percorso alternativo \u00e8 suggerito dal Mwellret che dice che possono passare per le Caverne della Notte.\nIn quelle caverne ci sono i Prock creature figlie dell'antica magia che sono parte integrante delle rocce e divoravano tutto quello che passa loro vicino.\nSebbene pericoloso la compagnia decide che debbono passare per le caverne; si legano tutti con una corda in modo da poter avanzare uno dopo l'altro senza perdersi. Si aiutano con una luce evocata dalla magia del Mewellret che per\u00f2 quando nessuno se l'aspetta agguanta Jair e lo minaccia con un pugnale.\nQuando gli eventi sembrano precipitare la determinazione e il potere della sua canzone gli permettono di liberarsi; i suoi compagni subito sono addosso al rettile che precipita direttamente nelle fauci terribili dei Prock che lo dilaniano.\nOra con la luce della sfera magica e l'aiuto della canzone Jair illumina il resto del percorso da fare ed escono dalla Caverne della notte.\nJair con i suoi amici emergono sulle Montagne del Corvo; da l\u00ec intravedono Graymarck e dietro vedono l'arco di pietra Croagh che conduce diritto alla Sorgente del Cielo la loro meta. Ancora Jair interroga la sfera magica e vede la sorella che sta attraversando il tunnel sotto Graymarck; non c'\u00e8 tempo per fermarsi devono partire immediatamente prima che sia troppo tardi.\nJair e il resto della compagnia imboccano la strada delle cantine di Graymark; qui incontrano una creatura del male, che ferisce avvelenandolo Helt; ormai l'allarme \u00e8 scattato e orde di Gnomi attaccano la compagnia i cui membri si difendono con coraggio e con la promessa solenne che Jair deve arrivare a compiere la sua missione a costo della propria vita.\nLa compagnia di amici giunge ad una porta cancello che sembra essere l'unica via di uscita; la porta \u00e8 regolata da un meccanismo di apertura e chiusura che gli Gnomi cercano di bloccare.\nJair e i suoi compagni attraversano la porta cancello, dietro di loro Helt, intuendo che la sua vita \u00e8 agli sgoccioli, blocca i meccanismo e gli inseguitori.\nLa fuga continua e la lotta si fa sempre pi\u00f9 serrata; moltitudini di Gnomi arrivano da tutte le parti; il nano Elb e il giovane principe elfo Edain vengono feriti gravemente. I due si fermano e decidono di coprire la fuga del resto della compagnia.\nJair e il resto dei superstiti continuano l'ascesa, quando incontrano una caverna in cui li aspetta una creatura del male figlia dell'antica magia, una Jachyra che sta per attaccarli; Garet \u00e8 pronto allo scontro finale.\nOrmai soli, Jair e il suo compagno Slanter si dirigono alla sorgente del Cielo; qui il giovane prende il sacchetto con la polvere d'argento e la riversa nelle acque fetide e avvelenate che a contatto con la polvere ridiventano limpide come una volta.\nImmediatamente Jair prende la sfera magica e la lancia nelle acque che gli rivelano il volto di Brin; l'immagine che vede non \u00e8 pi\u00f9 quella della sorella amata, ma quella di una creatura del male che il libro della magia nera, l'Ildatch, ha trasformato in sua schiava.\nOra Jair ricorda che il Re del Fiume Argento gli aveva predetto che avrebbe potuto per una\nsola volta usare il potere della sua canzone piuttosto che per ingannare, ma per cambiare la realt\u00e0; egli canta e scompare materializzandosi vicino alla sorella che \u00e8 in preda alla magia nera.\nQuando si materializza nella sala dell'Ildatch la sorella cerca di distruggerlo; Jair ricorre all'illusione della sua canzone per difendersi, evoca la figura di Allanon per far ritornare in s\u00e9 Brin.\nNonostante tutti gli sforzi non riesce a far rinvenire la sorella; allora Jair decide che l'unica soluzione \u00e8 quella di ricorrere alla realt\u00e0. Jair, non curandosi del pericolo, va incontro alla sorella e la tocca: solo a questo punto tutti i ricordi inondano Brin.\nL'amore del fratello e della sua famiglia hanno la meglio sul potere del libro del male. Brin rinviene e distrugge l'Ildatch.\nJair ritorna alla Sorgente del Cielo dove l'aspetta Slanter; i due si dirigono verso la foresta palude per andare incontro a Brin.\nFinalmente i due fratelli si ricongiungono e sono pronti per ritornare a casa. Ma il ricordo \u00e8 per i valorosi compagni che con il loro sacrificio hanno permesso di compiere la missione: Garet Jax, Edain Elessedil, Elb Foraker, Helt.\nA questo punto tutto \u00e8 finito e Jair e il suo amico Slanter si salutano; il giovane con la sorella Brin si incamminano per far ritorno a Valle d'Ombra."}
{"id": "1516994", "revid": "1543377", "url": "https://it.wikipedia.org/wiki?curid=1516994", "title": "Regione di Oio", "text": "La regione di Oio \u00e8 una regione della Guinea-Bissau, avente come capoluogo Farim.\nConfina a nord con il Senegal; ad est con la Regione di Bafat\u00e1; a sud con la Regione di Quinara; ad ovest con la Regione di Cacheu, la Regione di Biombo e con il Settore Autonomo di Bissau.\nSettori.\nLa Regione di Oio \u00e8 divisa in cinque settori:"}
{"id": "1516995", "revid": "6923", "url": "https://it.wikipedia.org/wiki?curid=1516995", "title": "Renzo Ozzano", "text": "Biografia.\nTerzo figlio del primario radiologo Tomaso Ozzano e della farmacista Margherita Garofalo, Renzo passer\u00e0 quasi tutta la sua vita accanto alla famiglia senza mai sposarsi. Dopo aver conseguito la maturit\u00e0 classica, ottiene giovanissimo il secondo posto al Festival del Cortometraggio di Montecatini con il documentario \"Al di l\u00e0 delle nubi\". Dopo la laurea in Scienze politiche inizia a lavorare nel settore commerciale di una ditta di materiale per la fotografia e contemporaneamente svolge attivit\u00e0 di PR per alcuni locali torinesi. Negli anni sessanta frequenta il corso di Tecnica cinematografica patrocinato dal Politecnico di Torino. In seguito il suo volto appare su alcuni volantini pubblicitari di aziende cittadine.\nInizia la sua carriera cinematografica con \"Torino nera\" di Carlo Lizzani. In seguito il suo nome appare sul manifesto di \"Ciak si muore\".\nInterpreta poi il fantino Jean Louis Rossini in \"Febbre da cavallo\", di Steno; da questa pellicola in poi si specializza in ruoli brillanti.\nIn seguito approda in televisione dove recita in alcune fiction poliziesche degli anni ottanta e novanta. La sua ultima partecipazione a un film \u00e8 nel mediometraggio \"Calibro70\", di Alessandro Rota, nel quale interpreta il ruolo di un banchiere vittima di una rapina.\nSi \u00e8 in seguito dedicato all'attivit\u00e0 di giornalista per \"Torino cronaca\", \"La Repubblica\", \"il Giornale\" e per riviste di cinema (\"Cinema Oggi\") e d'arte.\nCurava periodicamente le guide turistiche delle province di Imperia e Savona.\nPer circa dieci anni scrisse per la rivista \"Festival\", pubblicata in occasione della manifestazione sanremese\nDal 2010 al 2013 \u00e8 stato Consigliere dell'Ordine dei Giornalisti del Piemonte.\n\u00c8 morto a Torino all'et\u00e0 di 83 anni per una mielofibrosi del midollo osseo.\nFilmografia.\nTelevisione.\nPartecip\u00f2 inoltre a numerose edizioni della rubrica pubblicitaria televisiva \"Carosello\":"}
{"id": "1516997", "revid": "6447", "url": "https://it.wikipedia.org/wiki?curid=1516997", "title": "Final Eight Coppa Italia 2003", "text": ""}
{"id": "1516998", "revid": "289247", "url": "https://it.wikipedia.org/wiki?curid=1516998", "title": "Gaetano Rapagnetta", "text": ""}
{"id": "1516999", "revid": "339392", "url": "https://it.wikipedia.org/wiki?curid=1516999", "title": "Live in Sao Paulo (Helloween)", "text": ""}
{"id": "1517005", "revid": "1543377", "url": "https://it.wikipedia.org/wiki?curid=1517005", "title": "Regione di Quinara", "text": "La regione di Quinara \u00e8 una regione della Guinea-Bissau, avente come capoluogo Buba.\nConfina a nord con la Regione di Oio; ad est con la Regione di Bafat\u00e1 e la Regione di Tombali; a sud con la Regione di Tombali; ad ovest con la Regione di Bolama e con l'Oceano Atlantico.\nSettori.\nLa Regione di Quinara \u00e8 divisa in quattro settori:"}
{"id": "1517009", "revid": "17654", "url": "https://it.wikipedia.org/wiki?curid=1517009", "title": "Susan and God", "text": ""}
{"id": "1517010", "revid": "729019", "url": "https://it.wikipedia.org/wiki?curid=1517010", "title": "Hiw (Vanuatu)", "text": "Hiw (o Hiu) \u00e8 un'isola dell'Oceano Pacifico, la pi\u00f9 settentrionale dello Stato di Vanuatu. \u00c8 situata a sud di Vanikoro nelle Isole Salomone. Hiu \u00e8 la pi\u00f9 estesa delle Isole Torres nella provincia di Torba. Ha un'area di 51\u00a0km\u00b2. Il punto pi\u00f9 elevato \u00e8 Monte Wonvara alto 366 metri sul livello del mare.\nSu Picot Bay si aprono le grotte Y\u00f6yenwu ricche di stalattiti, stalagmiti e pitture rupestri."}
{"id": "1517013", "revid": "486946", "url": "https://it.wikipedia.org/wiki?curid=1517013", "title": "Hiu", "text": ""}
{"id": "1517014", "revid": "1543377", "url": "https://it.wikipedia.org/wiki?curid=1517014", "title": "Regione di Tombali", "text": "La regione di Tombali \u00e8 una regione della Guinea-Bissau, avente come capoluogo Cati\u00f3.\nConfina a nord con la Regione di Quinara e la Regione di Bafat\u00e1; ad est con la Regione di Gab\u00fae con la Guinea; a sud con la Guinea; ad ovest con l'Oceano Atlantico.\nSettori.\nLa Regione di Tombali \u00e8 divisa in 5 settori:"}
{"id": "1517020", "revid": "284427", "url": "https://it.wikipedia.org/wiki?curid=1517020", "title": "Il ritorno di er Monnezza", "text": ""}
{"id": "1517021", "revid": "1543377", "url": "https://it.wikipedia.org/wiki?curid=1517021", "title": "Distretti del Lesotho", "text": "I distretti del Lesotho costituiscono la suddivisione territoriale di primo livello del Paese e ammontano a 10; ciascuno di essi si suddivide a sua volta in comunit\u00e0 locali, pari nel loro complesso a 129. A fini elettorali, i distretti sono inoltre suddivisi in 80 circoscrizioni (\"constituency\"). \nLa maggior parte dei distretti derivano il nome dal rispettivo capoluogo (\"camptown\"). Hlotse, il capoluogo del Distretto di Leribe, \u00e8 anche conosciuto come Leribe. Al contrario, il Distretto di Berea a volte \u00e8 chiamato Teyateyaneng, in base al suo capoluogo."}
{"id": "1517025", "revid": "765341", "url": "https://it.wikipedia.org/wiki?curid=1517025", "title": "Armoriale dei comuni della Carelia Meridionale", "text": "Questa pagina contiene le armi (stemma e blasonatura) dei comuni finlandesi appartenenti alla regione della Carelia meridionale."}
{"id": "1517026", "revid": "838137", "url": "https://it.wikipedia.org/wiki?curid=1517026", "title": "Armoriale dei comuni del P\u00e4ij\u00e4t-H\u00e4me", "text": "Questa pagina contiene le armi (stemma e blasonatura) dei comuni finlandesi appartenenti alla regione del P\u00e4ij\u00e4t-H\u00e4me."}
{"id": "1517027", "revid": "827882", "url": "https://it.wikipedia.org/wiki?curid=1517027", "title": "Shuna no tabi", "text": ", letteralmente \"Il viaggio di Shuna\", \u00e8 un manga di Hayao Miyazaki.\n\"Shuna no tabi\" \u00e8 un manga composto da 147 tavole a colori, con la storia raccontata in massima parte attraverso delle didascalie (l'utilizzo dei classici balloon \u00e8 estremamente sporadico). C'\u00e8 inoltre una netta prevalenza delle tavole non suddivise in vignette.\nQuesto lavoro \u00e8 stato realizzato in contemporanea alla principale opera di Miyazaki, \"Nausica\u00e4 della Valle del vento\" (1982-1994) ha molto in comune con esso, soprattutto nel character design. Anche altre opere dell'autore si ispirano fortemente a questa. Si veda ad esempio l'ambientazione (e in parte la trama del film \"Princess Mononoke\").\n\"Shuna no tabi\" ha inoltre, soprattutto in alcune ambientazioni, ispirato diverse scene del film d'animazione \"I racconti di Terramare\" di Gor\u014d Miyazaki, figlio dell'autore.\nIl manga \u00e8 completamente realizzato all'acquerello. In lingua italiana \u00e8 inedito.\nTrama.\nIn un tempo imprecisato, in un piccolo regno circondato dai monti e dal ghiaccio, il popolo soffre la fame. Le principali fonti di sostentamento, la coltivazione di \"hiwabie\" e l'allevamento, sono infatti estremamente difficoltosi.\nIl principe di questo regno, Shuna, incontra un viandante che, poco prima di morire, gli consegna dei semi, ormai secchi, di una pianta pi\u00f9 forte dell'hiwabie, che produce grandi spighe dorate. Il vecchio rivela a Shuna di aver passato la sua vita a cercare queste spighe, coltivate nell'ovest.\nShuna inizia a questo punto il suo lungo viaggio alla ricerca dei campi dorati che lo porter\u00e0 a conoscere diverse terre, da quella cupa e triste dei mercanti di schiavi, alle fantastiche ed incredibili terre degli dei dell'ovest.\nTematiche.\n\"Shuna no tabi\" \u00e8 allo stesso tempo una storia di avventura, una storia epica, una storia fantasy ed una storia d'amore. Le tematiche trattate in essa sono molteplici. In particolare sono evidenti la tematica del sacrificio di Shuna, che intraprende un viaggio difficile, faticoso e pericoloso per amore del proprio popolo, la tematica di polemica contro l'assurdit\u00e0 dello schiavismo e la storia d'amore che percorre buona parte della trama e che \u00e8 determinante nel finale, inoltre si parla dell'uso sbagliato degli OGM."}
{"id": "1517028", "revid": "1516566", "url": "https://it.wikipedia.org/wiki?curid=1517028", "title": "Armoriale dei comuni del Kanta-H\u00e4me", "text": "Questa pagina contiene le armi (stemma e blasonatura) dei comuni finlandesi appartenenti alla regione del Kanta-H\u00e4me (Tavastia proper)."}
{"id": "1517033", "revid": "729019", "url": "https://it.wikipedia.org/wiki?curid=1517033", "title": "Metoma", "text": "Metoma \u00e8 una piccola isola dell'Oceano Pacifico, nello Stato di Vanuatu.\nFa parte delle Isole Torres nella provincia di Torba. Si trova tra Tegua e isole Hiu. L'altezza massima \u00e8 di 115\u00a0m. Metoma \u00e8 abitata da una particolare specie di granchio, il granchio del cocco.\nL'isola ha una lunghezza di 2,4\u00a0km e una larghezza di 1,4\u00a0km."}
{"id": "1517034", "revid": "15756", "url": "https://it.wikipedia.org/wiki?curid=1517034", "title": "Armoriale dei comuni dell'Uusimaa", "text": "Questa pagina contiene le armi (stemma e blasonatura) dei comuni finlandesi appartenenti alla regione dell'Uusimaa.\nRegione dell'Uusimaa"}
{"id": "1517035", "revid": "1705737", "url": "https://it.wikipedia.org/wiki?curid=1517035", "title": "Guerra moderna", "text": "Le origini della guerra moderna sono da rintracciarsi nella guerra totale e nella diffusione delle armi nucleari, che prefigurano l'eventualit\u00e0 della devastazione globale del pianeta. L'opposto tipo di guerra moderna \u00e8 il conflitto a bassa intensit\u00e0, un fenomeno ampiamente documentato dopo la Seconda guerra mondiale, tipicamente nella forma delle guerre per procura (in inglese \"proxy war\"), combattute nei confini \"regionali\" in senso geostrategico, con l'impiego delle cosiddette \"armi convenzionali\", tipicamente combinate con tattiche di guerra asimmetrica e uso applicato di \"intelligence\".\nNatura della guerra.\nGuerra aerea.\nLa guerra aerea \u00e8 una delle vie pi\u00f9 efficaci per distruggere i nemici con il minimo rischio. \u00c8 stato detto pi\u00f9 volte che essa \u00e8 il vero fattore cruciale in una guerra o in una battaglia. Dominando l'aria, si ha facile e rapido accesso ad aree diverse, ed al contempo si possono attaccare tutti gli aspetti delle infrastrutture, o delle risorse militari propriamente dette, del nemico, siano esse navali, terrestri o aeree.\nL'aspetto strategico (ossia risolutivo) della superiorit\u00e0 aerea \u00e8 stato dimostrato dagli Alleati sul fronte occidentale (1944-1945): Erwin Rommel non poteva manovrare scopertamente le proprie forze, poich\u00e9 sarebbero state annientate dall'aviazione alleata.\nSecondo la dottrina NATO pur disponendo ambedue i contendenti di armi contraerei e di missili terra-aria, tali mezzi sono limitati dal fatto di essere posti al suolo. Per \"acquisire come bersaglio\" e successivamente distruggere i velivoli avversari, si fa largo uso di computer e radar. Dal canto suo, l'aviazione risponde all'attacco con un ampio ventaglio di contromisure elettroniche: \"chaff, flare, decoy, radar jamming.\" Si fa anche ricorso ad armi materialmente distruttive come ad esempio l'AGM-88 HARM.\nIn ultima analisi, la scelta migliore \u00e8 combattere il fuoco con il fuoco: da questo punto di vista, nessun mezzo di difesa supera gli aerei da caccia.\nLa dottrina sovietica (e quelle da essa derivata) era leggermente differente, pur ponendo grande enfasi sulla capacit\u00e0 della propria aviazione di distruggere quella avversaria negli aeroporti e sui caccia (anche leggeri) per intercettare e distruggere attraverso una continua usura le forze nemiche, postulava una difesa contraerea capace di negare al nemico la capacit\u00e0 di attaccare il territorio, le retrovie e persino la linea di fronte dell'esercito, o almeno a condizionarne le operazioni negandogli l'utilizzo di alcune quote. Una parte considerevole delle forze di caccia avrebbe agito di conserva alla difesa missilistica e alla contraerea pi\u00f9 convenzionale, mentre numerosi sistemi antiaerei avrebbero accompagnato le truppe meccanizzate e corazzate nel territorio nemico. Esempi di questa dottrina furono impiegati durante la guerra dello Yom Kippur e durante il conflitto vietnamita, nel primo caso anche con un certo successo offensivo (almeno nei primi, importantissimi, due giorni) infliggendo severe perdite all'aeronautica israeliana, mentre nel secondo esclusivamente difensivo, permettendo per\u00f2 alle forze aeree vietnamite di impegnare i loro pochi caccia (spesso ancora subsonici Mig 17) solo in condizioni di relativa superiorit\u00e0. Durante gli anni settanta-novanta le forze aeree occidentali, e in particolare quelle USA, oltre all'aviazione israeliana, riuscirono a sviluppare armi e tattiche anti radar capaci di modificare a vantaggio dell'aviazione questa situazione, ma la possibilit\u00e0 di ottenere un'efficace difesa antiaerea utilizzando prevalentemente sistemi di artiglieria contraerea missilistici o convenzionali, non \u00e8 ancora stata completamente smentita dai fatti ed \u00e8 tuttora sviluppata da alcune nazioni come l'Iran.\nVi sono tre tipi di controllo aereo: parit\u00e0 aerea, superiorit\u00e0 aerea e supremazia aerea.\nUn esempio storico di supremazia aerea si rinviene nella Seconda guerra mondiale: nel 1941, la Gran Bretagna aveva solo una \"parit\u00e0\" aerea sull'Inghilterra, mentre la Germania vantava la \"superiorit\u00e0\" aerea sulla maggior parte dell'Europa occidentale. Nel 1944, tuttavia, gli alleati avrebbero avuto la \"supremazia\" sull'Europa dell'ovest. Durante la Guerra del Vietnam, l'America aveva solo la superiorit\u00e0 aerea sul Vietnam del Nord, poich\u00e9 l'Esercito Popolare del Vietnam dispiegava un'efficace resistenza a dispetto dei pesanti bombardamenti cui era sottoposto. Nella guerra dei Sei Giorni Israele raggiunse la supremazia aerea grazie all'annientamento delle forze aeree arabe con un attacco a sorpresa delle loro basi. Durante la Guerra del Golfo e i conflitti relativi, l'America aveva la supremazia aerea grazie all'addestramento ed agli aerei, tutti elementi che mancavano al nemico. La dottrina tattica americana prevede che l'aviazione protegga le forze terrestri da minacce aeree. Questo \u00e8 il motivo per cui gli USA adoperano due tipi principali di missili terra-aria: lo Stinger (spalleggiabile ed in pratica adatto quasi esclusivamente contro gli elicotteri e gli aerei da trasporto) ed il Patriot. Al contrario, vi sono eserciti (ad esempio, quello russo) che hanno molti tipi di missili terra-aria, di lungo, medio e corto raggio.\nI velivoli logistici rappresentano il trasporto tattico e strategico, anche se all'apparenza non fanno altro che trasferire enormi pesi. Nella prima Guerra del Golfo i carri M1 Abrams furono spediti via mare invece che per via aerea. Di pari importanza sono gli aerei per il rifornimento in volo (come il Boeing KC-135 Stratotanker) che espandono il raggio di azione dei caccia. Aerei speciali da appoggio, quali il Fairchild-Republic A-10 Thunderbolt II ed il Lockheed AC-130 Spectre garantiscono il supporto aereo ravvicinato alle truppe (terrestri).\nI caccia hanno un grande punto debole. Possono atterrare solo negli aeroporti per rifornirsi di carburante e munizioni. Tali aeroporti sono dei \"colli di bottiglia ideali\" del sistema militare, e possono essere facilmente individuati e resi inservibili. Debbono quindi essere protetti, il che costituisce la vitale missione dell\"'Airborne Warning and Control System\". Ma questo significa che un'efficace azione di bombardamento pu\u00f2 spazzare via una forza aerea prima ancora che abbia avuto la ventura di solcare i cieli. Contromisure quali hangar corazzati o aeroporti sotterranei possono essere utilizzate fruttuosamente, ma non in tutte le condizioni. Munizioni guidate di precisione possono avere la meglio su tali difese, ma sarebbero per lo pi\u00f9 alla portata delle tecnologiche potenze occidentali. Le potenze orientali privilegerebbero di regola la quantit\u00e0 sulla qualit\u00e0, affidandosi a bombardamenti a tappeto.\nUn'ulteriore conseguenza di questo \"tallone d'Achille\" \u00e8 lo sviluppo di aerei V/STOL quale il famoso Harrier britannico. Sono mezzi in grado di riarmarsi e rifornirsi praticamente ovunque, ma a scapito di manovrabilit\u00e0 e velocit\u00e0, pertanto sono adatti pi\u00f9 che altro al supporto aerotattico. Poich\u00e9 i jet sono molto costosi, nella maggior parte dei casi sono multiruolo, come il McDonnell Douglas F/A-18 Hornet, che pu\u00f2 svolgere missioni di caccia, bombardamento, ricognizione, e supporto tattico ravvicinato. La guerra elettronica \u00e8 ampiamente utilizzata, soprattutto nell'attivit\u00e0 di \"caccia\", ma anche nel bombardamento aereo vi si ricorre comunemente, specie per neutralizzare e/o distruggere la difesa aerea antagonistica.\nQuesta azione \u00e8 la peculiarit\u00e0 degli aerei SEAD e \"Wild Weasel.\" Tali aerei si offrono come esca al nemico, che li \"punta\" con i propri radar, i quali diventano paradossalmente il bersaglio per i velivoli specializzati nel contrasto alla difesa aerea. A quel punto, l'aereo attaccante pu\u00f2 \"confondere\" (il gi\u00e0 ricordato \"jamming)\" o distruggere il radar usando un missile antiradar. A propria volta, la postazione antiaerea pu\u00f2 tentare di abbattere l'attaccante. Il pi\u00f9 delle volte ha luogo una sorta di duello silenzioso tra \"Electronic Warfare Officer\" sull'aereo ed il suo equivalente terrestre.\nGli elicotteri sono una risorsa molto importante, a partire dal loro esordio che risale alla Seconda guerra mondiale, anche se il loro vero potenziale si \u00e8 pienamente manifestato nella Guerra del Vietnam. La loro capacit\u00e0 di levitazione elimina la necessit\u00e0 degli aeroporti. Al contempo, si tratta di una caratteristica che esalta l'attitudine all'appoggio aerotattico. Gli eserciti moderni impiegano gli elicotteri con le unit\u00e0 di manovra dotate di carri armati e veicoli trasporto truppe per fornire maggior potenza di fuoco. Sono inoltre preziosi per l'enorme flessibilit\u00e0 tattica che concedono al comandante, rendendo possibili fulminei trasferimenti verso i punti deboli sul terreno, che di conseguenza ricevono tempestivi rinforzi. Con gli elicotteri da trasporto \u00e8 agevole dislocare uomini e materiali, spesso addirittura oltre le linee nemiche. Ci\u00f2 conduce ad una manovra chiamata aggiramento verticale. Possono essere utilizzati per infiltrare forze speciali, specie per operazioni di ricognizione speciale. Svolsero un ruolo fondamentale nei combattimenti tipo guerriglia e guerra asimmetrica in Vietnam, ove il terreno favoriva la resistenza, ma tale vantaggio veniva colmato proprio dall'ala rotante. Poich\u00e9 si trattava di guerra asimmetrica, gli elicotteri scorrazzavano liberamente senza incontrare resistenze in cielo. Senza di loro, rifornimenti e movimento delle truppe sarebbero stati pressoch\u00e9 impossibili.\nDurante gli anni settanta furono sviluppate nuovi armi, come i missili a guida infrarossa portatili Stiger e Strela, capaci con un costo basso, di interdire o usurare il potenziale di infiltrazione degli elicotteri, inoltre le unit\u00e0 corazzate del patto di Varsavia si dotarono di mezzi corazzati dotati di cannoni (tra i 57 e i 23\u00a0mm) capaci di abbattere a grande distanza gli elicotteri. Il peso degli elicotteri nella guerra aerea simmetrica \u00e8 quindi diminuito, mentre in quella asimmetrica, a patto che la forza attaccata non sia rifornita di missili anti aerei spalleggiabili (come la resistenza afgana dalla CIA negli anni ottanta), continuano ad essere mezzi eccezionalmente efficaci.\nGuerra asimmetrica.\nUna situazione militare in cui due belligeranti di forza molto diseguale interagiscono e traggono vantaggio delle rispettive forze e debolezze. Questa interazione spesso implica strategie e tattiche eccedenti la guerra convenzionale, frequentemente definite terrorismo.\nSpazio di battaglia.\nLa nozione di spazio di battaglia \"(battlespace)\" indica una strategia unificata per integrare e combinare le forze armate in relazione al teatro delle operazioni, comprendente le varie tipologie di guerra: aerea, di informazione, terrestre, navale e spaziale.\nAbbraccia idealmente l'ambiente, i fattori e le condizioni che vanno compresi per una condotta efficace dell'azione di comando, la protezione degli effettivi, il compimento della missione. Vi rientra la conoscenza delle forze proprie e di quelle nemiche; le strutture; le condizioni meteorologiche; il terreno; lo spettro elettromagnetico delle aree di operazioni e delle aree d'interesse.\nGuerra biologica.\nLa guerra biologica, conosciuta anche come guerra batteriologica, \u00e8 l'uso di ogni organismo (batterio, virus, o altro organismo patogeno) o tossina \u2014 reperibile in natura \u2014 come arma da guerra. \u00c8 volta a neutralizzare o ad uccidere l'avversario. Pu\u00f2 anche definirsi come l'impiego di agenti biologici per produrre perdite fra gli uomini o fra gli animali e danneggiare piante o materiali; oppure la difesa contro tale impiego.\n\"Network-centric warfare\".\nLa \"network-centric warfare\" \u00e8 una nuova dottrina militare resa possibile dall'Era dell'informazione. Sistemi d'arma, sensori e centri di comando e controllo sono progressivamente sempre pi\u00f9 connessi attraverso reti di comunicazione ad alta velocit\u00e0. Questa dottrina \u00e8 legata al dibattito che nei paesi anglofoni va sotto il nome di \"Revolution in Military Affairs\".\nNell'ambito militare USA, la rete sovraordinata che consente praticamente questa strategia \u00e8 denominata \"Global Information Grid\" (GIG).\nGuerra chimica.\nLa guerra chimica \u00e8 la (nonch\u00e9, segnatamente, le operazioni militari connesse) in cui ci si giova delle propriet\u00e0 tossiche di sostanze chimiche per uccidere, ferire o neutralizzare un nemico.\nGuerra elettronica.\nLa guerra elettronica annovera pratiche prevalentemente \"non violente\" usate per lo pi\u00f9 in appoggio di altre branche belliche. Il termine era stato originariamente coniato per ricomprendere l'intercettazione e la decodifica delle comunicazioni radio nemiche, e di converso le tecnologie di comunicazione ed i metodi crittografici usati per prevenire siffatta intercettazione, oltre al gi\u00e0 ricordato \"jamming,\" all'\"invisibilit\u00e0 radio\", ed altre tematiche collegate. Nello scorcio del XX secolo, e nei primi anni del successivo, questa nozione si \u00e8 espansa fino a coprire un ampio spettro di ambiti: l'uso, l'individuazione ed il contrasto all'individuazione di sistemi radar e sonar, il \"computer hacking,\" la guerra spaziale e cos\u00ec via.\nGuerra di quarta generazione.\nLa guerra di quarta generazione (4GW in acronimo) \u00e8 un concetto definito da William S. Lind e sviluppato da Thomas X. Hammes, per indicare la natura \"decentralizzata\" della guerra moderna. La definizione pi\u00f9 semplice comprende ogni guerra in cui uno dei partecipanti principali non sia uno stato, ma piuttosto un \"network\" ideologico violento. Le guerre di quarta generazione si caratterizzano per il dissolversi dei confini concettuali tra guerra e politica, soldato e civile, pace e conflitto, campo di battaglia e paese neutrale. Anche se questo concetto \u00e8 affine a quelli gi\u00e0 richiamati di terrorismo e di guerra asimmetrica, nello specifico si tratta di una nozione molto pi\u00f9 ristretta. Le insurrezioni \"classiche\" e le Guerre indiane sono esempi di guerre pre-moderne, non gi\u00e0 di \"4GW\". Di solito la guerra di quarta generazione si sostanzia nel gruppo di insorti o nella fazione \"non-statuale\" che tenta di affermare la propria forma di governo o di \"restaurare\" un vecchio governo al posto di quello che attualmente possiede il territorio interessato dalle \"operazioni 4GW\". La dissolvenza dei confini (gi\u00e0 accennata) tra stato e non-stato \u00e8 ulteriormente complicata in una democrazia dai mezzi di comunicazione di massa.\nGuerra terrestre.\nLa guerra terrestre interessa tre diversi tipi di unit\u00e0 militari: fanteria, truppe corazzate, artiglieria.\nLa fanteria, al giorno d'oggi, ricomprende sia la fanteria meccanizzata, sia \nle truppe aviotrasportate. Il fante, che di norma imbraccia un fucile o una pistola mitragliatrice, \u00e8 l'elemento costitutivo di ogni esercito.\nLa guerra corazzata attuale coinvolge diversi tipi di veicoli corazzati da combattimento, sia per la battaglia in senso stretto, sia per compiti di appoggio.\nL'artiglieria moderna \u00e8 caratterizzata dai suoi grossi calibri, dal fatto di sparare proiettili esplosivi, dalle dimensioni dei \"pezzi\" o sistemi d'arma, che richiedono modalit\u00e0 di trasporto e di affusto del tutto specializzate.\n Sotto l'\"etichetta\" artiglieria ritroviamo non solo il classico cannone, ma pure l'obice, il mortaio e vari tipi di artiglieria campale, compresi alcuni lanciarazzi.\nPer tradizione, non si annoverano nell'artiglieria i proiettili dotati di sistema di guida interno, bench\u00e9 alcuni reparti di artiglieria adoperino missili terra-terra. Progressi recenti nei sistemi di guida per munizioni di piccolo calibro hanno permesso la realizzazione di proietti d'artiglieria di grosso calibro con testata per la guida di precisione, rendendo di conseguenza molto incerta la tradizionale distinzione prima enunciata.\nGuerriglia.\nSi definisce \"guerriglia\" il combattimento di gruppi di irregolari (guerriglieri) in aree occupate dal loro nemico. Quando i guerriglieri rispettano le regole del diritto internazionale dei conflitti armati, avrebbero titolo \u2013 in caso di cattura\u00a0\u2013 allo \"status\" di prigionieri di guerra; tuttavia sono spesso passati per le armi da chi li abbia catturati. La tattica di guerriglia privilegia la sorpresa e l'imboscata, piuttosto che lo scontro campale, ed ha maggiori probabilit\u00e0 di successo nei terreni accidentati ed irregolari, con il sostegno di una popolazione solidale, che spesso la guerriglia tenta di sottomettere o dominare facendo ricorso alla propaganda, alla contro-informazione, quand'anche non al terrorismo vero e proprio. La guerriglia ha svolto un ruolo di spicco nella storia contemporanea, segnatamente per quanto riguarda i vari movimenti di liberazione comunisti nel Sudest asiatico e non solo. La guerriglia, peraltro, era gi\u00e0 stata la principale tattica adottata dai coloni americani nella loro guerra d'indipendenza contro la Gran Bretagna (1775-1780).\nI guerriglieri sono costretti ad affidarsi ad armi facilmente reperibili, di \"fascia bassa\" per tecnologia e costo. Tipicamente, nell'arsenale della guerriglia troveremo probabilmente AK-47, RPG (lanciarazzi) e ordigni \"di circostanza\".\nCom'\u00e8 agevole intuire, il principale svantaggio della dottrina sottesa alla guerriglia \u00e8 l'intrinseca impossibilit\u00e0 di avvalersi di equipaggiamenti pi\u00f9 progrediti, a causa di vari problemi socio-economici connaturati all'idea stessa di guerriglia. Essa deve pertanto ricorrere a piccole unit\u00e0 ed alla tecnica del \"mordi e fuggi\". Tale situazione porta ai gi\u00e0 ricordati fenomeni dei \"conflitti a bassa intensit\u00e0\" e della \"guerra asimmetrica\".\nGuerra dell'informazione.\n\u00c8 un tipo di guerra in cui l'informazione, gli attacchi all'informazione ed ai suoi sistemi sono usati come strumento bellico. Ne sono esempi gli \"sniffer\" elettronici che sconvolgono le reti di trasferimento di denaro, o i segnali delle stazioni radio-televisive. L'\"inquinamento\" di detti segnali pu\u00f2 consentire il dispiego di campagne di disinformazione.\nGuerra navale.\nLa guerra navale \u00e8 la guerra che si svolge in mare aperto. Di norma, solo le grandi potenze hanno marine adatte a questo tipo d'impiego. Le forze navali moderne usano principalmente queste tipologie di navi per il combattimento: portaerei, sottomarino, fregata, incrociatore e cacciatorpediniere. Di conseguenza hanno a disposizione un versatile spettro di attacchi, in grado di colpire bersagli a terra, in cielo, o altri vascelli in navigazione.\nLa maggior parte delle marine moderne pu\u00f2 contare su un vasto contingente aereo di appoggio, messo in campo dalle portaerei. Nella seconda guerra mondiale venivano impiegate vicino alla coste piccole imbarcazioni (torpediniere variamente denominate negli acronimi delle singole forze nazionali). Da ci\u00f2 si svilupp\u00f2, nella guerra del Vietnam, la guerra fluviale (la cosiddetta \"marina delle acque brune\") sotto costa e in prossimit\u00e0 dei fiumi. La guerra \"irregolare\" render\u00e0 probabilmente pi\u00f9 comune il ricorso a questo stile di combattimento in futuro.\nNella guerra navale, ancor di pi\u00f9 che nella guerra aerea, \u00e8 evidente la rischiosit\u00e0 dell'approccio convenzionale delle flotte \"blue water\", basate su grandi navi e carrier group, contro flotte pi\u00f9 leggere, meno complesse e intenzionate a rieditare la dottrina della Jeune Ecole rivisitata e corretta.\nInfatti qualunque nave da guerra moderna pu\u00f2 essere affondata da uno o due siluri, o un pari numero di mine (queste ultime armi estremamente economiche e disponibili anche a soggetti non statuali), oppure da alcuni missili anti nave aviolanciati o lanciati da imbarcazioni e postazioni costiere. In pratica il sommergibile e la motovedetta lanciamissili sono oggi in grado di affondare qualsiasi unit\u00e0 navale, incluse le navi capitale, se solo le condizioni operative li favorissero (per esempio non facendoli scoprire prima dell'attacco). Il potenziale del sommergibile \u00e8 stato sempre ben compreso dalle marine occidentali, mentre il valore delle unit\u00e0 leggere viene generalmente apprezzato solo dalle piccole marine (dall'Iran ad Israele) e dagli Stati dell'ex patto di Varsavia. Inoltre mentre esistono costosi e relativamente efficienti (anche se spesso inefficaci) sistemi anti missile, non esiste alcuna difesa valida contro i siluri e l'azione di sminamento \u00e8 ancora molto costosa e complessa, sia pure aiutata dalla comparsa degli elicotteri.\nInoltre la maggior parte delle unit\u00e0 moderne \u00e8 molto vulnerabile agli incendi e quindi ai razzi d'artiglieria della difesa costiera, o anche a barchini esplosivi, permettendo ad una forza navale-terrestre-aerea piccola ma ben integrata e moderna, con buone risorse di C4I di difendersi anche da flotte sulla carta molto pi\u00f9 potenti. Soprattutto se il tratto di mare da difendere \u00e8 ricco di passaggi obbligati (come ad esempio il Golfo Persico, dominato dalla piccola marina iraniana con la sua flotta di navi zanzara e piccoli/medi sottomarini).\nLa comparsa di unit\u00e0 invisibili o poco visibili ai radar potr\u00e0 forse ridare alla marina di superficie una centralit\u00e0 che attualmente \u00e8 solo apparente (con i sottomarini nel ruolo di uniche unit\u00e0 realmente adeguate), anche se questo fatto potrebbe a sua volta favorire le imbarcazioni leggere (motosiluranti riedite, lanciamissili leggere, corvette, fregate leggere) contro le imbarcazioni pi\u00f9 oceaniche e tipiche delle maggiori marine (incrociatori, portaerei, super-portaerei, unit\u00e0 d'assalto anfibio, caccia torpediniere). Restail fatto che, per la prima volta nella storia, tra la fine dell'800 e l'inizio del '900, grazie ai siluri prima ed ai missili anti nave poi, \u00e8 stato possibile per qualunque unit\u00e0 navale distruggere qualunque altra unit\u00e0 navale, e quindi \u00e8 possibile per una piccola nave di poche centinaia (o decine) di tonnellate, nelle condizioni ideali, affondare una unit\u00e0 di superficie avversaria di decine di migliaia di tonnellate di dislocamento. Solo le unit\u00e0 maggiori per\u00f2 possono davvero agire come unit\u00e0 multiruolo, contrastando non solo le navi nemiche, ma anche gli aerei ed i sommergibili, ed \u00e8 per questo motivo che la NATO (ed in parte anche l'ex patto di Varsavia) investirono moltissimo in grandi navi di superficie moltiruolo, altrimenti inutili nel combattimento anti nave.\nGuerra nucleare.\nLa guerra nucleare \u00e8 il conflitto fondato sull'impiego di ordigni atomici. In realt\u00e0, vi sono due tipi di guerra che possono rientrare in questa categoria logica. In una \"guerra nucleare limitata,\" si usa un piccolo numero di armi in uno scambio tattico di colpi aventi a bersaglio principale le forze militari nemiche. In una \"guerra nucleare di vasta scala,\" si usa un gran numero di bombe atomiche per attaccare interi stati. Questo secondo tipo di conflitto colpisce tanto obiettivi militari quanto civili.\nGuerra psicologica.\nSi tratta dell'uso sistematico di propaganda ed altre azioni psicologiche preordinate soprattutto ad influenzare opinioni, emozioni, atteggiamenti di gruppi stranieri ostili, in modo propizio al raggiungimento degli obiettivi nazionali.\nPropaganda.\nConsiste di un insieme organico di messaggi tendenti ad influenzare opinioni e condotte di grandi masse di persone. Invece di fornire informazioni in modo imparziale, la propaganda essenzialmente presenta informazioni per influenzare il pubblico. La propaganda pi\u00f9 efficace \u00e8 spesso completamente veritiera (nei contenuti informativi propriamente detti), bench\u00e9 presenti i dati \"selettivamente per incoraggiare una particolare sintesi,\" o dia messaggi enfatizzati in modo che l'informazione somministrata susciti una reazione \"pi\u00f9 emotiva che razionale\".\nGuerra ombra.\nO \"conflitto ombra\" o anche \"guerra di spie\" si intende una serie di azioni, per lo pi\u00f9 attentati verso obbiettivi strategici, eseguiti da una nazione verso l'altra senza nessuna rivendicazione da parte dei mandanti, che in ogni caso escludono qualsiasi collegamento. Si possono riferire a questa tipologia gli attentati verso scienziati Iraniani coinvolti nello sviluppo della tecnologia nucleare.\nGuerra spaziale.\nSi tratterebbe della guerra da combattersi fuori dall'atmosfera terrestre. I relativi strumenti dovrebbero comprendere sia armi \"orbitali\", sia \"spaziali\" in senso stretto. I bersagli spaziali di maggior conto dovrebbero annoverare sia i satelliti, sia piattaforme spaziali ad uso militare. Tutto ci\u00f2 \u00e8 in realt\u00e0 futuribile, allo stato presente, poich\u00e9 non si ha notizia dell'esistenza effettiva di \"armi spaziali\" come descritte.\nGuerra totale.\n\u00c8 una locuzione coniata nel XX secolo per intendere una guerra in cui le nazioni impiegano la totalit\u00e0 delle proprie risorse per distruggere la capacit\u00e0 bellica di un'altra nazione. A ben guardare, la guerra totale si \u00e8 praticata pressoch\u00e9 sempre, ma da met\u00e0 Ottocento si \u00e8 cominciato a considerarla una \"classe\" autonoma nella fenomenologia della guerra.\nL'aspetto distintivo pi\u00f9 evidente di tale peculiarit\u00e0 tassonomica va rilevato nel fatto che i conflitti contemporanei considerano sempre pi\u00f9 \"naturale\" colpire civili e/o infrastrutture civili nel perseguimento della neutralizzazione bellica avversaria.\nL'assunzione dei civili quali \"bersagli legittimi o necessari\" dell'attivit\u00e0 offensiva \u00e8 originata da due distinte teorie. Per la prima, quando un numero sufficiente di civili ha perso la vita, le fabbriche dovranno fermarsi. Per la seconda, un numero adeguato di perdite tra i civili determiner\u00e0 una demoralizzazione cos\u00ec generalizzata nel paese avversario da impedirgli di continuare a combattere."}
{"id": "1517036", "revid": "838137", "url": "https://it.wikipedia.org/wiki?curid=1517036", "title": "Armoriale dei comuni dell'Uusimaa orientale", "text": "Questa pagina contiene le armi (stemma e blasonatura) dei comuni finlandesi appartenenti alla regione dell'Uusimaa orientale."}
{"id": "1517037", "revid": "69794", "url": "https://it.wikipedia.org/wiki?curid=1517037", "title": "Final Eight Coppa Italia 2001", "text": ""}
{"id": "1517038", "revid": "838137", "url": "https://it.wikipedia.org/wiki?curid=1517038", "title": "Armoriale dei comuni del Kymenlaakso", "text": "Questa pagina contiene le armi (stemma e blasonatura) dei comuni finlandesi appartenenti alla regione del Kymenlaakso.\nRegione del Kymenlaakso"}
{"id": "1517039", "revid": "1543377", "url": "https://it.wikipedia.org/wiki?curid=1517039", "title": "Regione di Bissau", "text": "La regione di Bissau, ufficialmente SAB - Sector Aut\u00f3nomo de Bissau, \u00e8 un settore della Guinea-Bissau, con poteri amministrativi equivalenti a quelli delle regione, che comprende la sola citt\u00e0 di Bissau, capitale del paese.\nIl settore \u00e8 suddiviso in 8 settori di livello inferiore a fini puramente statistici e senza valenza amministrativa."}
{"id": "1517041", "revid": "93556", "url": "https://it.wikipedia.org/wiki?curid=1517041", "title": "Armoriale dei comuni delle isole \u00c5land", "text": "Questa pagina contiene le armi (stemma e blasonatura) dei comuni finlandesi appartenenti alla regione delle Isole \u00c5land."}
{"id": "1517046", "revid": "15756", "url": "https://it.wikipedia.org/wiki?curid=1517046", "title": "Pierre Terrail de Bayard", "text": "Aspetto e personalit\u00e0.\nNel ritratto che ne fece Jacques de Mailles, suo fedele scudiero nonch\u00e9 suo biografo, Baiardo appare un uomo dal volto affilato e pallido, con bruni capelli, un naso lungo e due occhi attenti e luminosi. Jacques scrive che Baiardo, piccolo di statura da bambino, crebbe notevolmente durante l'adolescenza, a sostegno di questo recenti studi sul suo cranio ipotizzano ch'egli avesse raggiunto 1,80 m, altezza notevole per la sua epoca.\nAymar du Rivail lo descrive \"cortese, allegro; non orgoglioso, anzi modesto\".\nPer l'investitura a cavaliere che ricevette in battaglia, Baiardo si sent\u00ec sempre profondamente legato al codice d'onore cavalleresco. Lealt\u00e0 assoluta anche verso i nemici, carit\u00e0 e soccorso furono le sue regole di vita, difatti si prodig\u00f2 per il recupero delle prostitute e assistette di persona gli ammalati di peste. Mentre i suoi conterranei si abbandonavano alle violenze e alle razzie, Baiardo si mantenne sempre rispettoso nei confronti dei deboli e dei vinti, prodigandosi per la loro difesa, e ardeva di ira furibonda davanti ad ogni crudelt\u00e0 e ingiustizia. Addirittura era solito pagare di tasca propria i beni che requisiva per necessit\u00e0 di vettovagliamento, mentre i suoi conterranei erano soliti strapparli semplicemente ai contadini con la violenza.\nPoich\u00e9 solitamente apriva l'avanguardia nelle avanzate e passava alla retroguardia nelle ritirate, ordinava ai suoi uomini di spegnere gli incendi che i suoi colleghi avevano appiccato nei borghi, e poneva sentinelle a difesa delle chiese e dei monasteri per impedire il saccheggio e lo stupro delle donne ivi rifugiate.\nTale era la fama della magnanimit\u00e0 del Baiardo che le genti d'Italia, le quali fuggivano nei boschi e sui monti all'arrivo degli armati, presero l'abitudine di correre incontro alle sue truppe acclamando a gran voce il suo nome e offrendogli in dono mercanzie.\nCi\u00f2 non impedisce che in battaglia egli sapesse divenire combattente feroce e temutissimo, ove non conoscesse piet\u00e0 n\u00e9 verso i nemici n\u00e9 verso s\u00e9 stesso: egli sapeva di non entrare cos\u00ec in contraddizione con la vivissima fede religiosa che nutriva fin dall'infanzia, poich\u00e9 Dio l'aveva voluto cavaliere ed egli si limitava a compiere la sua volont\u00e0, difatti non mancava mai di porsi nelle mani di Dio subito prima d'ogni scontro e d'ogni battaglia.\nBiografia.\nLe origini.\nPierre Terrail, signore di Bayard, nacque nell'omonimo castello, figlio di Aymon, signore di Bayard, e di H\u00e9l\u00e8ne Alleman-Laval, nei pressi di Pontcharra nel Delfinato, nel settembre di un anno che, a seconda delle cronache, oscilla tra il 1473 ed il 1476. Ma poich\u00e9 le fonti storiche sono abbastanza concordi nel riferire che cavaliere mor\u00ec all'et\u00e0 di circa 50 anni, nel corso della battaglia di Romagnano Sesia del 1524, con una semplice operazione aritmetica la data di nascita si pu\u00f2 porre in un arco temporale compreso tra il 1473 e il 1476. Discendeva da una famiglia della piccola nobilt\u00e0 di spada del Delfinato, i cui membri avevano combattuto per due secoli sotto i gigli di Francia, durante la Guerra dei cent'anni cinque di questi erano morti in battaglia.\nIl padre Aymon lo introdusse, ancora fanciullo, alle regole dell'ordine cavalleresco alle quali egli rimase fedele per tutta la vita. Grazie all'influenza dello zio Alleman arcivescovo di Grenoble, la cui diocesi comprendeva anche la Savoia, Pierre Terrail venne presentato al duca Carlo I in occasione di un suo temporaneo insediamento nel castello fortificato di La Perouse, situato a sole 10 miglia dallo Chateu Bayard al confine del Delfinato. Il duca Carlo I accolse Pierre tra i suoi paggi di corte e in quel ruolo, egli inizi\u00f2 a perfezionare il suo addestramento militare che ben presto metter\u00e0 al servizio dei sovrani di Francia. Rimase in Savoia fino al 1490 quando, terminato l'apprendistato nel mestiere delle armi a Torino, rientr\u00f2 in Francia alla corte di Carlo VIII, serv\u00ec come uomo d'arme al seguito di Luigi di Lussemburgo, duca di Ligny.\nDurante la permanenza presso la casa dei Savoia, Baiardo conosce Pierre Poqui\u00e8res de Bellabre, poco pi\u00f9 grande di lui, al quale il re Carlo VIII aveva affidato il compito di tenere sottocchio il giovane Baiardo e di ricondurlo a corte una volta che avesse compiuto l'addestramento. Fra i due nascer\u00e0 una profonda amicizia destinata a durate per tutta la vita.\nPrima Guerra d'Italia e battaglia di Fornovo.\nNel 1494 fu con Carlo VIII nella sua discesa verso Napoli, il 6 luglio 1495 combatt\u00e9 a Fornovo contro l'esercito della Lega Santa comandato da Francesco II Gonzaga. L'armata francese attravers\u00f2 il fiume Taro all'alba, con le artiglierie all'avanguardia seguite da 400 lance al comando del Maresciallo di Gies e del Trivulzio, 3000 Mercenari svizzeri e trecento tra arcieri e balestrieri a cavallo; pi\u00f9 indietro il grosso dell'armata, dove stava lo stesso re Carlo VIII, al comando di Louis de la Tr\u00e9moille; infine la retroguardia con le salmerie e i carriaggi. A contrastarne l'avanzata la Lega Santa schier\u00f2 2500 uomini d'arme, ottomila fanti e pi\u00f9 di duemila tra cavalleggeri e stradioti. Il complesso piano ideato da Rodolfo Gonzaga, veterano delle guerre di Carlo il Temerario, prevedeva un contemporaneo attacco sulle tre sezioni dell'esercito francese seguite da successive ondate che sarebbero dovute avanzare solo quando ordinato. Lo scontr\u00f2 duro circa un'ora, l'attacco all'avanguardia fu battuto senza problemi mentre al centro la cavalleria francese soffr\u00ec della carica italiana tanto che lo stesso Re si trov\u00f2 a combattere nella mischia. Gli stradioti nel frattempo si lanciarono sulle salmerie, ignorando lo scontro e facendo razzie dei carri. Rodolfo Gonzaga cadde ucciso per una ferita al volto e non pot\u00e9 ordinare ai rinforzi di avanzare. Quando infine i francesi riuscirono a rompere gli squadroni italiani volgendoli in fuga, fecero strage di feriti e prigionieri, diversi capitani chiesero di dar seguito all'inseguimento oltre il fiume, cos\u00ec da poter catturare l'intero esercito nemico ormai in rotta, ma considerato l'esiguo numero dei suoi uomini, Carlo VIII prefer\u00ec restare padrone del campo. La battaglia fu particolarmente cruenta nella sua brevit\u00e0, l'esercito della Lega Santa soffr\u00ec pi\u00f9 di tremila morti, i francesi un migliaio e persero tutte le salmerie, tra cui lo stesso bottino che Carlo VIII riportava da Napoli. L'esito della battaglia \u00e8 perci\u00f2 considerato incerto, di fatti, sebbene l'esercito francese avesse avuto meno perdite della Lega Santa, esso non era stato in grado di ottenere la completa vittoria sul campo, ed aveva sofferto la perdita del bottino e di altri preziosi simboli regii. Francesco II Gonzaga rivendic\u00f2 la vittoria e commission\u00f2 al Mantegna il dipinto la Madonna della Vittoria. Nella battaglia Baiardo ebbe due cavalli morti e cattur\u00f2 uno stendardo nemico, fu quindi fatto cavaliere per il valore dimostrato.\nSeconda Guerra d'Italia.\nCarlo VIII mor\u00ec nel 1498 che gi\u00e0 progettava l'ennesima discesa in Italia. Gli successe il cugino, incoronato con il nome di Luigi XII di Francia. Costui era nipote di Valentina Visconti e quindi pretendente oltremontano al Ducato di Milano. Intenzionato a considerare subito la Lombardia come sua di diritto, allest\u00ec immediatamente un'alleanza con la Repubblica di Venezia, i patti prevedevano che le terre Lombarde sino al fiume Adda sarebbero toccate al francese, quelle orientali a Venezia. L'invasione comandata da Gian Giacomo Trivulzio, nominato Maresciallo di Francia, inizi\u00f2 nell'agosto del 1499. Il cavalier Baiardo, sempre al seguito del Duca di Ligny, avendo avuta notizia che presso Binasco erano tenuti 300 destrieri della cavalleria ducale milanese, convinse i suoi compagni d'arme a tentarne la cattura, ma i milanesi, informati dalle sentinelle, si organizzarono per tempo e impedirono ai francesi di raggiungere i cavalli, tuttavia lo scontro volse in loro sfavore e furono costretti a ripiegare verso Milano. Baiardo li insegu\u00ec da solo fin dentro le mura della citt\u00e0, e venne fatto immediatamente prigioniero. Ludovico Sforza, stupito che un giovane cavaliere si arrischiasse tanto gli chiese perch\u00e9 avesse cavalcato fin dentro Milano, il cavaliere gli rispose che pensava che i suoi compagni lo seguissero, ma che questi dovevano esser pi\u00f9 esperti di lui nel far la guerra, poich\u00e9 se gli fossero andati dietro, anche loro sarebbero stati fatti prigionieri. Il Duca lo rilasci\u00f2 senza richiedere alcun riscatto.\nNel 1500 l'esercito francese pass\u00f2 nel mezzogiorno dove tent\u00f2 di nuovo l'impresa del Regno di Napoli che fu conquistato nel 1501, tuttavia la traballante alleanza stipulata con la Spagna nel trattato di Granada non resse alle tensioni e le due monarchie tornarono ad affrontarsi nel meridione.\nIl duello con Soto-Majore.\nL'episodio che rese veramente celebre Baiardo in Italia avvenne nel 1502, quando un guascone di nome Gaspar fece prigioniero Alonso de Sotomayor, un cavaliere spagnolo di statura imponente e reputato uomo d'arme. Intanto che Gaspar attendeva il riscatto dovuto, Baiardo prese in consegna il prigioniero per evitare che subisse villania, lo accolse nella propria dimora e lo tratt\u00f2 con tutti i rispetti e con gli onori concessi solamente ai propri amici. Lo spagnolo per\u00f2, tornato libero, raccont\u00f2 d'essere stato trattato villanamente da Baiardo e d'aver sofferto terribili pene. Non appena ne venne a conoscenza, Baiardo, indignatissimo, sfid\u00f2 l'accusatore in un duello all'ultimo sangue.\nBaiardo soffriva in quel periodo di gravi attacchi di malaria che lo debilitarono nel fisico e, in quanto malato, aveva diritto a farsi sostituire da un amico. L'amico Bellabre si offr\u00ec volontario, ma Baiardo rifiut\u00f2. Il giorno del duello era appena rimesso dall'ultimo attacco di febbri: dopo essersi steso sul terreno ed aver affidato al propria anima a Dio, scese in lizza ad attendere l'avversario. Sotomayor lo fece aspettare a lungo in armatura sotto il sole con l'intento di stancarlo e di indebolirlo ulteriormente.\nIl generale La Palice, preoccupato per l'andamento della situazione, and\u00f2 a sollecitare lo spagnolo a presentarsi in campo. Questi escogit\u00f2 allora una nuova astuzia: poich\u00e9 egli era lo sfidato, a lui toccava la scelta delle armi. Dichiar\u00f2 di voler combattere a piedi, con stocco e pugnale, in questo modo, grazie alla propria corporatura, sarebbe stato in vantaggio sull'avversario. La richiesta era inusuale, i cavalieri avevano da sempre il dovere di scontrarsi a cavallo con lancia e spada. Sperava in tal modo, con la propria statura superiore, d'avere vantaggio sull'avversario. Baiardo scese da cavallo e il duello ebbe inizio.\nSotomayor indugi\u00f2 sulle prime, volendo stancare l'avversario, e pi\u00f9 volte ripet\u00e9 la medesima mossa: sollevare a due mani la spada per calarla sulla testa di Baiardo, che sempre lo schivava. Alla quarta volta che la tattica si ripeteva, Baiardo, sfruttando l'occasione, si slanci\u00f2 in avanti e con la punta della spada infilz\u00f2 dal basso la gola scoperta dello spagnolo, quindi lo fin\u00ec piantandogli il pugnale in un occhio. I francesi lo festeggiarono esultanti con suoni di tamburi e di piffari, ma Baiardo ordin\u00f2 che tacessero, poich\u00e9 non voleva che si festeggiasse la morte, quindi si rec\u00f2 in una chiesa ove si mise a pregare in ginocchio per l'anima del morto.\nBattaglia di Garigliano.\nNell'autunno del 1503 l'esercito francese muoveva verso Napoli e nel mese di novembre raggiunse il fiume Garigliano dove le sentinelle avvistarono le truppe spagnole comandate da Consalvo de Cordoba, generale che mesi prima aveva inferto una pesante sconfitta ai francesi presso Cerignola. Poich\u00e9 il fiume era in piena, i francesi gettarono un ponte di barche coperti dal fuoco delle artiglierie che imped\u00ec agli spagnoli di disturbare l'operazione. Ottenuto il controllo del ponte, i francesi fecero campo, preferendo rinviare l'avanzata verso Napoli alla primavera successiva. L'armata, troppo numerosa per alloggiare nello stesso accampamento, venne divisa e svariati battaglioni furono dispersi nei borghi circostanti. Gli spagnoli, approfittando delle nebbie invernali e della divisione dell'esercito francese, il 28 dicembre, dietro consiglio di Bartolomeo d'Alviano, gettarono un altro ponte di barche, cogliendo cos\u00ec l'accampamento sguarnito e poco difeso. La rotta che ne segu\u00ec fu catastrofica per l'esercito di Luigi XII: le sentinelle si accorsero troppo tardi dell'attacco e i comandanti, colti alla sprovvista, non ebbero il tempo di organizzare un'efficace difesa e cos\u00ec volsero in fuga, incalzati dai cavalleggeri italiani e spagnoli.\nBaiardo allora, armato di spada e di lancia, si piazz\u00f2 nel mezzo del ponte, sfidando circa 300 o 400 uomini spagnoli che, per quanto numerosi, non riuscirono neppure a farlo indietreggiare. Attorno al cavaliere piovevano frecce, lance e picche, ma egli, schivandole, continu\u00f2 a ferire e a respingere tutti coloro che salivano sul ponte ad affrontarlo, finch\u00e9 l'amico Bellabre non accorse spaventato a tirarlo via di l\u00e0 per portarlo al riparo. Il suo intervento consent\u00ec di coprire la ritirata dell'armata di francese e diede loro il tempo di piazzare l'artiglieria per essere pronti ad affrontare gli spagnoli e dare il via al contrattacco.\nQuesta impresa, ammantata di leggenda, contribu\u00ec in modo significativo alla sua fama di cavaliere \"senza macchia e senza paura\", tanto che lo stesso papa Giulio II cerc\u00f2 invano di assicurarsi i suoi servigi.\nNonostante il valore di Baiardo, i francesi ebbero comunque la peggio sul Garigliano: il loro esercito venne completamente annientato; secondo Bartolomeo d'Alviano, maggior artefice della clamorosa vittoria spagnola, l'armata di Luigi XII contava 1.500 lance, 3.400 cavalleggeri e 8.000 fanti che dopo la battaglia si erano ridotte a 200 lance, 150 cavalleggeri e 600 fanti. Queste truppe si asserragliarono a Gaeta, dove alcuni giorni dopo negoziarono la resa, chiedendo per\u00f2 che tutti i prigionieri fossero rilasciati e che fosse assicurato il transito verso nord. Consalvo accett\u00f2.\nArmistizio di Lione e assedio di Genova.\nNel 1504 Luigi XII e Ferdinando il Cattolico firmarono l'armistizio a Lione, la seconda guerra d'Italia terminava con la vittoria degli spagnoli. L'Italia ne usc\u00ec divisa, i francesi nel nord e gli spagnoli nel mezzogiorno.\nNel dicembre 1506 la citt\u00e0 di Genova si ribell\u00f2 alla sudditanza cui la costringeva da lungo tempo il Regno di Francia. Il papa Giulio II appoggi\u00f2 la sollevazione che dilag\u00f2 nella regione, minacciando perfino Monaco. Luigi XII, fatta esperienza della sfortunata campagna nel napoletano, decise di muovere personalmente con l'esercito verso la Liguria. I genovesi assediarono Monaco ma furono costretti a ritirarsi per l'arrivo di Ives d'Allegre con tremila fanti e altre truppe inviate da Carlo II di Savoia. Nell'aprile del 1507 l'avanguardia dell'esercito giunse a Busalla e devast\u00f2 i borghi e le campagne circostanti, la citt\u00e0 venne messa sotto assedio. Il 25 aprile il generale La Palice con un contingente di 3000 fanti e svariati uomini d'arme mosse verso Rivarolo e da l\u00ec ordin\u00f2 l'assalto della Bastia del Promontorio che dominava la strada per Sampierdarena. L'azione di sfondamento si infranse contro le difese del bastione, ma Baiardo, accorso a soccorrere un battaglione che gi\u00e0 battuto volgeva in fuga, comand\u00f2 una carica che sfond\u00f2 le palizzate e ruppe le truppe genovesi che fuggirono. Penetrati dentro il bastione i francesi ebbero ragione della guarnigione genovese di presidio e sempre guidati dal Baiardo espugnarono la rocca assistiti da due artiglierie che tirarono prendendo i difensori alle spalle. Sul campo rimasero pi\u00f9 di 2000 genovesi morti e 500 francesi tra morti e feriti. Durante la battaglia il generale La Palice fu ferito al collo da una freccia. La stessa sera iniziarono le trattative di resa tra Genova e Luigi XII, il 29 aprile il Re entr\u00f2 vittorioso nella citt\u00e0.\nGuerra della Lega di Cambrai.\nNel dicembre del 1508 il Regno di Francia, l'Impero, la Spagna, il Papa, il Regno d'Ungheria, il Regno d'Inghilterra e svariati stati italiani tra cui il Ducato di Ferrara e la Repubblica di Firenze si allearono in funzione anti-veneziana. L'alleanza, fortemente voluta da Giulio II, si proponeva di frenare l'incredibile espansione della Repubblica di Venezia a seguito delle vittorie riportate sull'Impero, il Papa inoltre avanzava pretese sui territori del dissolto Ducato di Romagna, inglobato quasi totalmente nello stado de tera. Le operazioni militari iniziarono nella primavera del 1509. Baiardo, pur se cavaliere, fu chiamato da Luigi XII al fine di riorganizzare le fanterie francesi in previsione della nuova spedizione in Italia poich\u00e9 le truppe appiediate del Regno di Francia facevano difetto rispetto alla cavalleria e alle artiglierie, considerate le migliori d'Europa. Con questa consegna il cavaliere raggiunse il Delfinato e l\u00ec rimase addestrando le truppe sino al marzo del 1509, quando entr\u00f2 con i suoi uomini nel milanese dove si ricongiunse con l'esercito guidato dallo stesso Re.\nBattaglia di Agnadello.\nIl 14 maggio del 1509 l'avanguardia dell'esercito veneziano guidato da Niccol\u00f2 di Pitigliano raggiunse Pandino, poco oltre il fiume Adda. Il resto dell'amata, 800 uomini d'arme e gran parte della fanteria agli ordini dell'Alviano, stava ancora marciando quando fu intercettato dall'avanguardia francese, forte di 500 lance e svariati battaglioni di fanti svizzeri, comandata da Carlo d'Amboise e dal Trivulzio. Il comandante veneziano decise immediatamente di dar battaglia e schierati i fanti e 6 pezzi d'artiglieria dietro l'argine di un torrente si prepar\u00f2 all'urto. La cavalleria francese caric\u00f2 immediatamente ma il lieve pendio su cui si erano attestati i veneziani e il fatto che il terreno fosse fitto di filari delle vigne, imped\u00ec loro di travolgere i veneziani che contrattaccarono, mettendo in fuga i francesi. Bartolomeo d'Alviano credette di avere la giornata in pugno cos\u00ec ordin\u00f2 ai suoi uomini di caricare a fondo, spostando per\u00f2 il terreno dello scontro in campo aperto. La cavalleria francese si riorganizz\u00f2 e supportata dalle fanterie svizzere e dal tiro delle artiglierie, ma soprattutto dal resto dell'esercito che man mano raggiungeva la battaglia, travolse la fanteria e gli uomini d'arme veneziani. Il Pitigliano si rifiut\u00f2 di inviare i soccorsi che Bartolomeo d'Alviano aveva richiesto, in tal modo l'armata veneziana si trov\u00f2 in una drastica inferiorit\u00e0 numerica, mentre l'esercito francese continuava ad aumentare e i contingenti freschi potevano agilmente sostituire quelli sfiancati dal combattimento. La battaglia iniziata intorno all'una del pomeriggio termin\u00f2 verso le quattro; le perdite francesi furono minime; dei quasi 15.000 veneziani che parteciparono allo scontro ne morirono circa 8.000, quasi tutti fanti, poich\u00e9 la cavalleria volse in fuga non appena rotta dai gendarmi francesi e le grandi piogge dei giorni precedenti avevano trasformato il terreno in un pantano dove le fanterie rimasero invischiate, indifese alle cariche dei gendarmi. Bartolomeo d'Alviano fu fatto prigioniero. Il cavalier Baiardo contribu\u00ec in maniera determinante alla vittoria francese che apr\u00ec la strada a Luigi XII verso Brescia, Bergamo, e Cremona.\nAssedio di Padova e battaglia d'Isola di Scala.\nIl 17 luglio del 1509 il Pitigliano rioccup\u00f2 Padova, gi\u00e0 conquistata dalle truppe imperiali. Massimiliano I giunse in Italia alla testa del suo esercito al fine di riprendere la citt\u00e0. Luigi XII invi\u00f2 all'Imperatore un contingente comandato dal La Palice tra cui lo stesso cavalier Baiardo a far da rinforzo. L'assedio iniziato verso i primi di settembre si risolse in una disfatta, l'armata imperiale non riusc\u00ec a penetrare nelle brecce aperte dalle artiglierie e prima delle fine del mese l'Imperatore si ritir\u00f2.\nNel settembre dello stesso anno Baiardo, alla guida di 100 uomini d'arme e 2000 lanzichenecchi, tese un'imboscata presso Isola della Scala a un contingente veneziano di 200 cavalieri e 2000 fanti che si ridusse dopo la battaglia a pochi cavalieri che riuscirono a fuggire, i fanti furono tutti uccisi, tra i pochi prigionieri vi fu Giampaolo Manfrone detto il Fortebraccio.\nSeconda fase della Guerra di Cambrai, Giulio II e la Lega Santa.\nI rapidi successi delle truppe di Luigi XII in val padana destarono lo scontento di tutti quei principi e quei sovrani che due anni prima si erano uniti contro la Repubblica Veneziana. Lo strapotere di cui la Francia disponeva in Italia infastid\u00ec soprattutto papa Giulio II, il quale si affrett\u00f2 a trattare la pace con Venezia. L'armistizio venne firmato il 24 febbraio 1510. Avuto sentore del riposizionamento del papa, i veneziani, ansiosi di riconquistare quanto perduto, entrarono nel ferrarese ancor prima della firma dell'armistizio, ma il 22 dicembre del 1509 la loro flotta fluviale fu annientata dalle artiglierie estensi nella battaglia di Polesella. L'anno successivo l'esercito pontificio guidato dallo stesso Giulio II espugn\u00f2 nel dicembre del 1510 la citt\u00e0 di Mirandola difesa da Carlo II d'Amboise. L'offensiva antifrancese trov\u00f2 un pi\u00f9 largo consesso nella Lega Santa del 1511, coalizione fortemente voluta dal pontefice che impegnava oltre alla Stato Pontificio e Venezia, anche la Spagna, l'Inghilterra e i Cantoni svizzeri. La Francia restava cos\u00ec isolata, accerchiata da stati potenzialmente ostili e priva di supporti nella penisola; l'unico alleato che gli rimaneva era il Ducato di Ferrara, che rinnov\u00f2 l'alleanza con Luigi XII. Le operazioni militari iniziarono nel Veneto, la Repubblica di Venezia riconquist\u00f2 tutte le citt\u00e0 del suo stado de tera, ed eccezione di Verona e della Lombardia orientale. Luigi XII allora raccolse un'armata di 25.000 uomini che pose sotto il comando del giovane nipote Gaston de Foix, destinato ad essere ricordato come la Folgore d'Italia.\nIl cavalier Baiardo nel frattempo era stato nominato capitano della guarnigione francese di stanza a Ferrara, l\u00ec conobbe Lucrezia Borgia che defin\u00ec \"una perla in questo mondo\" . Durante il suo soggiorno italiano il cavaliere si oppose al tentativo di Alfonso d'Este di avvelenare il Papa ma tent\u00f2 comunque di catturare Giulio II in una delle tante scaramucce che si consumarono nel ferrarese nell'inverno del 1511. Vinse i pontifici a Santerno e qualche mese dopo a Casalecchio di Reno. Per queste azioni sia Baiardo che Alfonso I d'Este furono scomunicati.\nLa campagna al seguito di Gaston de Foix.\nGaston de Foix entr\u00f2 nella Val Padana nel 1512 alla testa dell'esercito, il Cavalier Bairado si congiunse con il suo contingente all'armata e il 4 febbraio fu a Bologna dove i francesi sventarono l'assedio dell'esercito ispano-pontificio che ripieg\u00f2 verso Imola. L'esercito francese prosegu\u00ec l'avanzata verso la Lombardia orientale sbaragliando l'esercito veneziano comandato da Giampaolo Baglioni intercettato a Valeggio, raggiunsero Brescia, che fu assediata il 18 febbraio.\nAssedio di Brescia.\nL'assedio fu condotto personalmente da Gaston de Foix e dal Cavalier Baiardo che, scelti 400 uomini d'arme appiedati e seimila fanti, penetrarono nella citt\u00e0 scalando le mura in prossimit\u00e0 di Porta delle Pile. La guarnigione veneziana, forte di 500 uomini d'arme, 800 cavalleggeri e 8.000 fanti si era trincerata nel Duomo Vecchio. La battaglia fu feroce, i veneziani e i cittadini bresciani opposero una strenua difesa ma alla fine furono sopraffatti. Alla fine della giornata Brescia fu ferocemente saccheggiata, l'intera guarnigione e molti cittadini furono trucidati, perirono all'incirca in 8.000, a questi si aggiunga un numero imprecisato di fuggitivi, che scampati all'assalto, furono massacrati a dalle truppe francesi accampate fuori dalle mura.\nDurante l'assedio Baiardo fu gravemente ferito ad una coscia e soccorso dal capitano delle fanterie guascone Molard intim\u00f2 all'esercito di proseguire l'assedio senza indugiare. Trasportato dagli arcieri della sua guardia in una lussuosa dimora, palazzo Cigola Fenaroli, appartenente alla nobile famiglia dei Cigola, il cavaliere vi conobbe la signora e le due figlie che ancora vi dimoravano, sole, poich\u00e9 il marito si era ritirato in monastero. Il Cavalier Baiardo promise alla donna che finch\u00e9 egli sarebbe rimasto in quella casa nulla sarebbe accaduto n\u00e9 a lei, n\u00e9 alle sue figlie. La convalescenza costrinse il condottiero all'inattivit\u00e0 per quasi un mese: in questo periodo il cavaliere riceveva quotidianamente i rapporti sull'avanzata dell'esercito francese in Romagna e quando la ferita gli permise nuovamente di cavalcare si affrett\u00f2 a raggiungere i propri compagni. Prima che partisse, la signora bresciana volle donargli a titolo di gratitudine 2.500 ducati, Baiardo rifiut\u00f2 il dono, ma poich\u00e9 la signora insisteva, fece chiamare le due figlie e don\u00f2 loro 1.000 ducati ciascuna, chiedendo poi che i rimanenti 500 fossero offerti alle monache che pi\u00f9 avevano sofferto del saccheggio. Fatto ci\u00f2 ripart\u00ec con i suoi scudieri e attendenti verso il resto dell'armata.\nBattaglia di Ravenna.\nL'esercito francese giunse a Gattinelle il 7 aprile, due giorni dopo inizi\u00f2 il bombardamento delle mura di Ravenna presidiata da Marcantonio Colonna. L'artiglieria fornita da Alfonso I d'Este apr\u00ec una breccia attraverso cui fu tentato invano l'assalto, intanto l'esercito della Lega Santa, capitanato dal Vicer\u00e9 di Napoli Raimondo de Cardona e da Pietro Navarro, raggiungeva Molinaccio e si trincerava in prossimit\u00e0 del fiume Ronco. Il Duca di Nemours si consigli\u00f2 allora con i propri capitani, si convenne di dar battaglia quanto prima.\nIn quei giorni accadde che Giacomo Empser, comandante dei lanzichenecchi, ricevette l'ordine dell'Imperatore Massimiliano di abbandonare l'esercito francese. Si trattava di circa 4.000 fanti, la cui assenza avrebbe privato l'armata di una porzione consistente del proprio potenziale bellico, poich\u00e9 queste erano unit\u00e0 estremamente efficienti, sicuramente le migliori fanterie dell'intero schieramento. Il comandante tedesco confid\u00f2 l'ordine ricevuto al Baiardo, suo amico e compagno di svariate campagne. Il cavaliere francese lo convinse a rimanere.\nDomenica 11 aprile l'esercito francese si schier\u00f2 in formazione davanti al campo nemico, i suoi effettivi raggiungevano le 25.000 unit\u00e0 di cui 1580 lance, 3000 tra cavalleggeri e arcieri a cavallo, 8000 fanti guasconi e piccardi, 4000 fanti italiani, 4000 lanzichenecchi e 40 pezzi d'artiglieria. Baiardo ebbe il comando di 80 lance al centro dello schieramento. L'esercito ispano-pontificio pur inferiore nei numeri, circa 17.000 effettivi, poteva contare sulla protezione offerta dal campo trincerato, difeso dai carri falcati che il Navarro aveva ideato.\nLa battaglia iniziata nel tardo mattino fu preceduta da un intenso bombardamento eseguito dalle artiglierie estensi, ma poich\u00e9 il grosso delle scariche finiva sulle fortificazioni senza provocare troppi danni alle truppe nemiche, Alfonso I d'Este ordin\u00f2 che parte dei suoi cannoni fosse spostata all'estrema destra dell'esercito francese che essendo schierato a mezza luna, risultava perpendicolare al fianco sinistro del campo ispano-pontificio, il tiro incrociato che ne segu\u00ec fece strage della cavalleria, tanto che Fabrizio Colonna, contravvenendo alle consegne del Navarro, ordin\u00f2 la carica onde sottrarre i suoi uomini al cannoneggiamento, i cavalieri uscirono dal campo in disordine e furono immediatamente urtati dalla carica dei gendarmi. La cavalleria francese travolse senza problemi gli uomini d'armi e i cavalleggeri nemici mentre pi\u00f9 indietro avanzavano anche le fanterie. I lanzichenecchi si scontrarono contro i quadrati spagnoli, nella mischia cadde il Giacomo d'Empser, ucciso dal capitano spagnolo Cristobal de Zamudio, il Guicciardini racconta cos\u00ec la sua morte:\n\"E fu memorabile spettacolo che, nello scontrarsi i fanti tedeschi con gli spagnuoli, messisi innanzi agli squadroni due capitani molto pregiati, Iacopo Empser tedesco e Zamudio spagnuolo, combatterono quasi per provocazione; dove ammazzato lo inimico rest\u00f2 lo spagnuolo vincitore\"\nSe la cavalleria francese aveva battuto senza troppi problemi quella ispano-pontificio, catturando gran parte dei comandanti e dei condottieri pi\u00f9 illustri; le fanterie indietreggiavano, i guasconi sarebbero stati sicuramente battuti dai quadrati italiani se non fosse intervenuto Ivo d'Allegre che caric\u00f2 con i suoi gendarmi, salvando i fanti guasconi al prezzo della vita sua e di suo figlio Viverois. Anche i lanzichenecchi stentavano a reggere l'urto dei tercios, ma la cavalleria accorsa in loro soccorso scompigli\u00f2 i due quadrati spagnoli, uno dei quali volse in fuga, mentre l'altro si ritir\u00f2 in formazione fuori dalla mischia. La battaglia, durata otto ore, fu una delle pi\u00f9 grandi e cruente di tutte le guerre d'Italia, non meno di 15.000 morti e un numero impressionante di feriti. Sempre il Guicciardini nella sua Storia d'Italia la descrive come segue:\n\"Cos\u00ec mescolate tutte le squadre cominci\u00f2 una grandissima battaglia, e senza dubbio delle maggiori che per molti anni avesse veduto l'Italia: perch\u00e9 la giornata del Taro era stata poco pi\u00f9 che un gagliardo scontro di lancie, e i fatti d'arme del regno di Napoli furono pi\u00f9 presto disordini o temerit\u00e0 che battaglie, e nelle Ghiaradadda non aveva dell'esercito de' viniziani combattuto altro che la minima parte; ma qui, mescolati tutti nella battaglia, che si faceva in campagna piana senza impedimento di acque o ripari, combattevano due eserciti d'animo ostinato alla vittoria o alla morte...\"\nL'esercito di Luigi XII aveva vinto, ma proprio sul finire della battaglia il Duca di Nemours, notato il quadrato spagnolo allontanarsi in ordine di marcia, ancora compatto e in formazione, ordin\u00f2 un'ultima carica, ma part\u00ec che i suoi uomini non si erano ancora riorganizzati e rimase ucciso. La morte del giovane, celebrato poco pi\u00f9 che ventenne come uno dei migliori generali del suo tempo, sconvolse l'esercito francese che si vide privato del maggior artefice di gran parte delle sue vittorie. Baiardo che ben conosceva il Duca di Nemours scrisse allo zio Lauren d'Aleman una lettera dove lo informava dell'avvenuta vittoria, commentando cos\u00ec la morte del Generale:\n\"Signore, se il Re ha vinto la battaglia io vi giuro che i poveri gentiluomini l'hanno perduta perch\u00e9 mentre davamo loro caccia il signore di Nemour incontr\u00f2 alcune squadre di fanti che si allineavano di nuovo, e cos\u00ec volle assalirle, ma il gentile principe si trov\u00f2 cos\u00ec male accompagnato che fu ucciso e tutti i compianti e le manifestazioni di dolore che siano mai stati fatti non sono pari a quelle che hanno invaso e che invadono ancora in nostro campo; perch\u00e9 ora sembra che siamo stati noi a perdere la battaglia. Vi assicuro, mio signore, che \u00e8 il pi\u00f9 grande dispiacere per la morte di un principe da cento anni in qua; e se egli avesse potuto raggiungere la maturit\u00e0 avrebbe fatto cose che nessun principe ha mai fatto...\"\nDopo aver saccheggiato la citt\u00e0 di Ravenna per due giorni, l'esercito francese riprese la via del ritorno, ormai impossibilitato a continuare la campagna verso Roma. Durante quest'estenuante marcia il Cavalier Baiardo si prodig\u00f2 per difendere la ritirata dai continui attacchi degli spagnoli e degli svizzeri calati in Lombardia. In una di queste scaramucce fu gravemente ferito al collo da una palla d'archibugio, si salv\u00f2 per la dedizione dei soldati che si strapparono le vesti al fine di tamponare la ferita.\nBattaglia di Guinegatte.\nMentre in Italia i domini francesi scomparivano, recuperati senza colpo ferire dai veneziani, l'Imperatore Massimiliano I si accord\u00f2 con Enrico VIII d'Inghilterra che da Calais minacciava il nord della Francia e dichiar\u00f2 anch'egli guerra.\nNel 1513 Baiardo fu comandato in Piccardia a contrastare l'esercito inglese che, guidato dallo stesso Re Enrico VIII assediava la piazzaforte di Th\u00e9rouanne. L'armata contava complessivamente 40.000 fanti e 5.000 cavalieri, tra cui diversi contingenti di lanzichenecchi inviati dall'Imperatore. Gli inglesi fecero campo nelle vicinanze della cittadella, mentre il Re si trattenne a Calais. Quando Enrico VIII decise di raggiungere l'accampamento, scortato da 12.000 fanti, Baiardo che comandava 1.200 gendarmi chiese al Governatore della Piccardia, Louis d'Orl\u00e9ans duca di Longueville, il permesso di attaccare il contingente, poich\u00e9 se l'impresa avesse avuto successo si sarebbe catturato lo stesso Re, mentre se le fanterie avessero retto la carica si rischiava ben poco perch\u00e9 gli inglesi erano tutti appiedati e quindi non avrebbero potuto seguirli; il Duca di Longueville rifiut\u00f2 tale iniziativa, attenendosi a quanto ordinato dal Re Luigi XII, cio\u00e8 che per nessun motivo si desse battaglia al nemico. Tuttavia Baiardo ebbe il permesso di molestare l'esercito con agguati e imboscate, durante una delle quali riusc\u00ec a conquistare uno dei dodici pezzi d'artiglieria che il Re inglese chiamava \"I dodici Apostoli\", battezzato per l'appunto \"San Giovanni\".\nLa guarnigione posta a difesa di Th\u00e9rouanne contava una cinquantina di lance, 2.000 fanti e diversi artiglierie, a questi si aggiungano le 25.000 unit\u00e0 che il Re vi aveva inviato in soccorso. Al fine di rifornire la cittadella di vettovaglie, l'armata francese cannoneggi\u00f2 notte e giorno il campo nemico, nel bombardamento mor\u00ec Edmund Carew, Gran Ciambellano del Regno e Sceriffo del Somerset. Mentre le artiglierie tenevano sotto tiro gli inglesi, l'armata francese si avvicinava cauta a Th\u00e9rouanne, tanto che il capitano di cavalleria Michel d'Astarac, Signore di Frontailles, riusc\u00ec a raggiungere una delle porte e comand\u00f2 a 80 uomini d'arme appiedati di entrare nella cittadella con le vettovaglie richieste, senza che gli inglesi riuscissero a disturbarne l'operazione. Soddisfatti di questo primo successo i francesi tentarono un nuovo rifornimento il 16 agosto 1503, quando la cavalleria francese, montata su piccoli cavalli da trotto, fu intercettata dalle fanterie tedesche e impossibilitata a reggere lo scontro si diede alla fuga. Baiardo copr\u00ec la ritirata con una dozzina dei suoi cavalieri. Non potendo resistere alla moltitudine dei nemici che uscita dal campo si diede all'inseguimento, il condottiero francese si gett\u00f2 contro un cavaliere borgognone che per la calura estiva si era tolto l'elmo, e minacciandolo con la spada alla gola gli chiese di esser condotto al campo inglese, il cavaliere e i suoi attendenti ebbero cos\u00ec salva la vita e portati all'accampamento nemico furono trattati con tutti gli onori da Massimiliano I che ben conosceva Baiardo. Il francese per\u00f2 era ansioso di tornare dai suoi compagni d'arme e chiese al cavaliere borgognone il permesso di andarsene, questi gli rispose che prima si sarebbe dovuto fissare un riscatto, il francese obiett\u00f2 che nessuno lo aveva catturato e che quindi nessuno poteva considerarlo suo prigioniero, ricordandogli poi le circostanze del proprio ingresso al campo inglese e dichiarandosi ben disposto a duellare per ribadire le sue ragioni ma il cavaliere borgognone declin\u00f2 la sfida. Baiardo rest\u00f2 ancora al campo inglese dove conobbe Enrico VIII, l'inglese si compliment\u00f2 con lui, poich\u00e9 l'eco delle sue gesta era giunto oltre la Manica. Il Re inglese ebbe poi a commentare la vittoria appena conseguita e soddisfatto per la prestazione delle sue truppe giudic\u00f2 la cavalleria francese inferiore alla sua fama, Baiardo replic\u00f2 che quel giorno gli uomini d'arme del regno di Francia non erano n\u00e9 in armi n\u00e9 montati su cavalcature adeguate a far giornata. Enrico VIII allora gli ricord\u00f2 che egli era comunque suo prigioniero, ma il francese ebbe ancora a controbattere che nessuno degli uomini del Re d'Inghilterra lo aveva catturato e che quindi non lo si poteva considerare prigioniero. Enrico VIII, convinto anche da Massimiliano I, decise infine di liberare il cavaliere, facendogli per\u00f2 promettere che per sei settimane non avrebbe portato le armi, cerc\u00f2 pure di convincerlo a passare al suo servizio, ma il cavaliere rifiut\u00f2.\nTh\u00e9rouanne ormai priva di vettovaglie e rinforzi si arrese dopo 50 giorni d'assedio, i fanti e i cavalieri furono lasciati uscire dalla cittadella senza alcuna molestia.\nFrancesco I e fine della Guerra di Cambrai.\nIl 1\u00ba gennaio 1515 moriva il Luigi XII, gli succedette Francesco d\u2019Angoul\u00eame col nome di Francesco I. Il nuovo monarca pales\u00f2 immediatamente la sua volont\u00e0 di rientrare in possesso del Ducato di Milano. L'esercito francese si raccolse nel lionese nella primavera del 1515, ultimati i preparativi inizi\u00f2 l'ennesima discesa francese in Italia, guidata dallo stesso Re Francesco I. L'armata forte di 2.500 lance, 22.000 fanti tedeschi, 10.000 fanti guasconi, 8.000 fanti francesi delle cosiddette \"Bande Nere\" e 3.000 guastatori, attravers\u00f2 le Alpi nell'agosto 1515. A fare da apripista all'esercito fu designata un'avanguardia di cavalieri tra cui Baiardo, nominato Luogotenente generale del Delfinato, che discesi dalle Alpi per il passo detto \"delle Capre\", sul massiccio di Diois, imperversarono nella piana di Saluzzo.\nProspero Colonna, condottiero romano di chiara fama e vincitore a Cerignola e Garigliano, presidiava quelle terre con la sua compagnia di cavalleggeri; avvisato dalle sue vedette della presenza francese in Piemonte, reput\u00f2 prematuro allarmarsi, stimando il contingente agli ordini di La Palice e del Baiardo uno sparuto drappello di cavalieri. Non a caso comment\u00f2 l'avvistamento in questi termini:\n\"\"A volo, come un piccione, Baiardo \u00e8 arrivato. Io, come un piccione, lo metter\u00f2 in gabbia\".\"\nCos\u00ec sicuro delle sue posizioni, il generale italiano non prese le dovute precauzioni e durante un banchetto presso Villafranca, si vide accerchiato dai francesi e venne fatto prigioniero.\nAlla notizia della cattura di Prospero Colonna, l'armata svizzera che il cardinale Matteo Schiner aveva messo a disposizione del Papa al fine di difendere il Ducato di Milano, ripieg\u00f2 verso Novara. Il Connestabile di Borbone che comandava l'avanguardia francese chiese a Francesco I che gli accordasse il permesso d'inseguire l'armata con tutta la cavalleria, una simile azione avrebbe distrutto l'esercito svizzero che sorpreso in formazione di marcia non avrebbe avuto modo di organizzarsi per tempo. Il Re rifiut\u00f2 tale proposta e ordin\u00f2 che l'esercito marciasse compatto fino a Milano. Francesco I cerc\u00f2 di evitare lo scontro con gli svizzeri, cercando anzi di convincerli, dietro pagamento, a far ritorno nei rispettivi Cantoni. Intanto l'avanzata francese continuava e le citt\u00e0 si arrendevano senza colpo ferire. Giunto in prossimit\u00e0 della citt\u00e0 di Melegnano, poco distante da Milano, il Re ordin\u00f2 di far campo.\nBattaglia di Marignano.\nGiunta la notizia che il Francesco I era disponibile a sborsare 120.000 ducati qualora i contingenti svizzeri avessero deciso di ritirarsi dalla Lombardia, Matteo Schiner, Cardinale di Sion, parl\u00f2 ai suoi uomini, gi\u00e0 inclini ad accettare il denaro e riprendere la via del monti, lodandone il valore e richiamandosi ai fatti di Novara quando l'armata francese guidata dal Tr\u00e9moille fu battuta dalle fanterie svizzere fuori dalla citt\u00e0 piemontese, alludendo poi alle grandi ricchezze che il Re sicuramente custodiva nel proprio campo e alla facilit\u00e0 con la quale gli svizzeri avrebbero battuto i francesi e saccheggiato i loro forzieri.\nIl 13 settembre 1515, galvanizzati dalle parole del cardinale, 22.000 fanti svizzeri, supportati da 200 cavalieri pontifici e 8 pezzi d'artiglieria, uscirono da Milano attraverso Porta Romana. Al momento dell'assalto l'armata elvetica si divise in tre quadrati di eguali dimensioni che marciarono compatti sino al campo francese, respingendo senza troppi problemi le furiose cariche della cavalleria e riuscendo perfino a conquistare diversi pezzi d'artiglieria. Il Connestabile di Borbone, ordin\u00f2 ai suoi gendarmi di caricare a fondo, nel tentativo di respingere gli svizzeri. In una di queste azioni Baiardo si ritrov\u00f2 solo in mezzo alle picche nemiche e nella mischia perse l'elmo e venne pi\u00f9 volte ferito; tuttavia il suo affondo solitario infiamm\u00f2 gli uomini del suo seguito, che accorsi a salvarlo riuscirono a ributtare indietro gli svizzeri che si accalcavano attorno al cavaliere. I francesi riconquistarono le artiglierie e nel frattempo lo stesso Francesco I, armato e montato sul proprio destriero, entr\u00f2 in battaglia seguito dal resto dell'esercito. Lo scontro continu\u00f2 a infuriare sino a notte, quando i due eserciti, avvinghiati l'uno all'altro si fermarono per recuperar forze in vista dell'indomani\nAlla fine della prima giornata, Baiardo aveva gi\u00e0 avuto due cavalli morti, il primo infilzato durante una carica; il secondo stremato dalle ferite galopp\u00f2 nervoso fino ad una vigna, dove spir\u00f2 intrappolato tra i filari. Il terzo cavallo che mont\u00f2 portava il nome di \"Le Carman\" ed era gi\u00e0 stato cavalcato dal cavaliere a Ravenna, dove ricevette diversi affondi di picca ai fianchi e svariate ferite al muso, tanto che, creduto morto, era stato abbandonato sul campo di battaglia, ma l'animale era riuscito comunque a trascinarsi fino al campo francese.\nLa notte trascorse insonne per entrambi gli schieramenti, i soldati erano talmente mescolati tra loro che il Cardinale Matteo Schiner si ritrov\u00f2 in mezzo ad uno squadroni di lanzichenecchi e riusc\u00ec ad allontanarsi incolume solo perch\u00e9 parlava il tedesco; nel frattempo i cavalieri inviati dal Papa al comando di Muzio Colonna abbandonarono scoraggiati la battaglia e rientrarono a Milano.\nAll'alba del giorno successivo, il 14 settembre, ricominci\u00f2 la battaglia. Francesco I schier\u00f2 l'esercito su un'unica linea, posizionandosi al centro con il grosso della cavalleria tra cui Baiardo. Gli svizzeri sferrarono il primo attacco proprio al centro. La cavalleria comandata dal Baiardo resse l'urto e ributt\u00f2 indietro gli svizzeri che per\u00f2 si riorganizzarono immediatamente e pur se bombardati dalle artiglierie, riuscirono a compiere una manovra avvolgente che fu contrastata a fatica dai francesi. L'ala sinistra comandata dal duca d'Alencon non riusc\u00ec a sostenere l'urto e ci volle l'intervento di svariati squadroni di gendarmi, tra cui quello del Baiardo, per fermare l'attacco svizzero che minacciava di accerchiare il centro dove si trovava Francesco I in persona, la cui guardia scelta non aveva dato prova di gran tempra. Lo scontro fu tanto sanguinoso quanto incerto, fino a quando Bartolomeo d'Alviano, che il giorno prima era partito dal campo francese per radunar rinforzi, giunse con i suoi cavalieri da Lodi e al grido di \"San Marco\" caric\u00f2 gli svizzeri sulla destra delle loro spalle facendo un gran trambusto, tanto che parse arrivare l'intero esercito veneziano. La carica disordin\u00f2 il quadrato che allent\u00f2 la pressione sulla sinistra; Francesco I e il Connestabile di Borbone ordinarono cos\u00ec un contrattacco e l'armata svizzera venne stretta da ambedue i lati, finch\u00e9 sfiancati e praticamente accerchiati i fanti svizzeri ruppero i ranghi e fuggirono. Il Connestabile ordin\u00f2 l'inseguimento e Baiardo, alla testa della cavalleria francese, fece strage di fuggiaschi. A battaglia finita rimasero sul campo oltre ventimila morti. Della battaglia \u00e8 famosa la definizione che ne diede il Trivulzio come riporta il Guicciardini:\n\"\"Di maniera che il Trivulzio, capitano che avea vedute tante cose, affermava questa essere stata battaglia non di uomini ma di giganti; e che diciotto battaglie alle quali era intervenuto erano state, a comparazione di questa, battaglie fanciullesche\".\"\nIl giorno seguente Francesco I chiese a Baiardo di esser fatto cavaliere sul campo, davanti a tutti i pi\u00f9 illustri generali, comandanti, uomini d'arme e aristocratici che quel giorno avevano combattuto. Il condottiero, dopo aver toccato tre volte con la spada il Re, dichiar\u00f2 che mai pi\u00f9 avrebbe portato quella spada in guerra se non contro i Turchi o gli infedeli e che d'ora in poi avrebbe custodito l'arma come una reliquia. Fu sicuramente uno degli eventi pi\u00f9 significativi e importanti della sua vita: fino a quel momento nessuno aveva mai fatto cavaliere sul campo un Re e cos\u00ec Francesco I divenne il \"Re Cavaliere\".\nL'esercito prosegu\u00ec verso Milano che capitol\u00f2 definitivamente il 4 ottobre. Francesco I prosegu\u00ec verso Bologna, dove avrebbe incontrato papa Leone X; a Milano rest\u00f2 il Connestabile Borbone in qualit\u00e0 di Vicer\u00e9, anche Baiardo rimase a Milano per qualche tempo, impegnandosi a presidiare i confini del Ducato dagli attacchi imperiali.\nDopo la battaglia di Marignano, Francesco I si preoccup\u00f2 di scendere a patti con Leone X e pur rinunciando alla politica di contrapposizione che aveva caratterizzato il regno di Luigi XII, pur pretendendo la restituzione di Parma e Piacenza che erano state riprese da Giulio II, il re francese lasci\u00f2 che il Papa avesse mano libero nell'Italia centrale, promettendogli di non interferire nelle pretese avanzate su Firenze e consentendo l'acquisizione del Ducato di Urbino al nipote Lorenzo de' Medici.\nNel 1516 mor\u00ec Ferdinando il Cattolico, cui succedette il nipote Carlo d'Asburgo il quale, nell'agosto dello stesso anno, si accord\u00f2 con Francesco I. Il trattato firmato a Noyon fissava le aree di spartizione della penisola tra Francia e Spagna: a nord i francesi e a sud gli spagnoli. A seguito di tale trattato le operazioni militari si allentarono, lasciando lo spazio al gioco diplomatico. Nel 1519 Carlo d'Asburgo fu eletto Imperatore; da quel momento egli fu il signore di mezza Europa, quale unico beneficiario dell'eredit\u00e0 castigliana, aragonese, austriaca, imperiale e borgognone.\nGovernatore del Delfinato.\nDurante la lunga tregua che dur\u00f2 dal 1515 al 1521, il Cavalier Baiardo in quanto Luogotenente Generale del Delfinato, si insedi\u00f2 a Grenoble e si dedic\u00f2 con impegno al governo della regione, prendendo le necessarie misure contro i focolai di peste, le inondazioni e il brigantaggio. Ordin\u00f2 e supervision\u00f2 diverse opere sugli argini del fiume Is\u00e8re, fece costruire una diga sul Drac e edific\u00f2 un ospedale posto fuori dalle mura cittadine che avrebbe accolto i lebbrosi.\nQuarta guerra d'Italia.\nLa predominanza francese nelle questioni italiane legata al possesso del Ducato di Milano impediva che Leone X riuscisse a recuperare i domini che anelava in Emilia e soprattutto in Romagna, di questa situazione seppe approfittare l'Imperatore Carlo V, che mirava a reinsediare gli Sforza a Milano. Il Papa prest\u00f2 cos\u00ec orecchio all'offerta di Carlo V che gli promise Ferrara, Parma e Piacenza, pi\u00f9 un adeguato appoggio alla politica medicea in Firenze; in cambio il Papa avrebbe supportato l'Impero nella guerra contro Francesco I in Lombardia. Nel maggio del 1521 fu stipulata l'alleanza.\nLe operazioni si aprirono su tre fronti, la Navarra, le Fiandre e la Lombardia. Francesco I confer\u00ec a Guglielmo Gouffier signore di Bonnivet, gi\u00e0 Ammiraglio di Francia, il comando dell'esercito in Italia; costui raggiunse tale posizione non per i meriti conseguiti, ma solo perch\u00e9 fratello minore di Artus Seigneur Gouffier de Boisy, tutore di Francesco I. Il Re avrebbe pagato a caro prezzo questa sua miopia nello scegliere i propri uomini non per le loro reali competenze, ma per quanto gli si dimostravano devoti o perch\u00e9 nelle grazie della sorella o della madre. Una prova della poca lungimiranza di Francesco I in queste questioni era gi\u00e0 stata sperimentata in occasione della battaglia di Marignano, quando la sua guardia scelta lasci\u00f2 molto a desiderare nel corso del combattimento.\nA sud i francesi riuscirono a conquistare la citt\u00e0 di Pamplona, ma furono sconfitti nella battaglia di Noain. A nord invece Enrico III di Nassau-Breda e Franz von Sickingen, alla testa di due armate imperiali passarono i confini francesi e penetrarono nelle Ardenne. Francesco I ordino al Baiardo di raggiungere il nord della Francia e l\u00ec organizzare le difese.\nAssedio di M\u00e9zi\u00e8res.\nEnrico III e Franz von Sickingen raggiunsero Mouzon nell'agosto del 1521 e da l\u00ec assediarono la cittadina di M\u00e9zi\u00e8res, difesa da un migliaio di uomini comandati dal Baiardo. La cittadina mal si prestava ad essere difesa con un numero tanto esiguo di soldati, Baiardo si prodig\u00f2 al fine di riassestare bastioni e fossati. Il primo assalto imperiale si svilupp\u00f2 contemporaneamente su due lati, Franz von Sickingen con 15.000 uomini e Enrico III con 25.000, ma l'intenso bombardamento cui fu sottoposta la citt\u00e0 non riusc\u00ec a sfondarne le mura e le fanterie non riuscirono a conquistare i bastioni. Per altre tre settimane la citt\u00e0 venne cannoneggiata incessantemente. Baiardo ricevette la visita di un araldo imperiale che gli chiese di rinunciare a persistere nella difesa di un sito ormai perduto, promettendogli che qualora si fosse arrese sarebbe stato trattato come si conveniva ad un cavaliere di tale fama. Baiardo rifiut\u00f2 e risped\u00ec al campo imperiale l'araldo che comunic\u00f2 la risposta ai comandi tedeschi, che indispettiti bombardarono le mura di M\u00e9zi\u00e8res per quattro giorni filati. I danni alle fortificazioni furono devastanti, inoltre Francesco I non avrebbe potuto inviare alcun rinforzo alla misera guarnigione impegnata a difendere la cittadella perch\u00e9 impegnato a raccogliere l'esercito presso Reims.\nVista la grave situazione in cui versavano i difensori, flagellati anche da un'epidemia di dissenteria, Baiardo tent\u00f2 di sbloccare la situazione consegnando ad un contadino una lettera in cui diceva che Enrico III di Nassau-Breda, poco soddisfatto di come stava andando l'assedio e poco propenso a dividere il comando con Franz von Sickingen, era disponibile a passare al servizio del Re di Francia. La lettera volutamente destinata a Robert de la Marck fu intercettata dagli uomini del Sickingen, proprio come Baiardo aveva sperato. Il condottiero tedesco, leggendo del presunto tradimento di Enrico III credette di esser stato abbandonato e diede ordine che la sua armata si ritirasse. Vedendo le colonne nemiche preparasi ad abbandonare l'assedio, il cavaliere ordin\u00f2 alle artiglierie di tirare sui tedeschi, la ritirata si svolse sotto il bombardamento, aggiungendo confusione alla confusione. L'armata di Enrico III vedendo gli alleati allontanarsi si restrinse a Mouzon, rinunciando definitivamente all'assedio il 26 settembre 1521. Baiardo allora usc\u00ec immediatamente da M\u00e9zier\u00e8s e si port\u00f2 con i suoi uomini d'arme a Mouzon, che riconquist\u00f2, scongiurando cos\u00ec l'invasione imperiale nelle Ardenne e chiudendo definitivamente il fronte alle armate di Carlo V.\nQuest'impresa fu la sua apoteosi, una vittoria talmente inaspettata e completa che Francesco I lo elesse Cavaliere dell'ordine di San Michele e gli mise a disposizione 100 uomini d'arme. La resistenza a M\u00e9zi\u00e8res oltre ad aver protetto i confini orientali del regno, aveva permesso al sovrano di radunare l'esercito e di scongiurare la guerra almeno su un fronte. Al Baiardo, Francesco I promise onori e importanti cariche nell'armata reale che si preparava a calare nuovamente in Italia, ma furono promesse vuote poich\u00e9 il successo ottenuto dal cavaliere rischiava di offuscare altri militari, pi\u00f9 influenti e vicini alla corte. Baiardo non ebbe pi\u00f9 alcun incarico di rilievo, anzi pag\u00f2 cara la sua stretta amicizia col Connestabile di Borbone, il quale stava gi\u00e0 maturando quei contrasti con Francesco I che lo porteranno, nel 1523 a mettersi al servizio di Carlo V.\nBaiardo non fu chiamato a corte e rientr\u00f2 a Grenoble finch\u00e9 il Re non lo assegn\u00f2 all'armata che avrebbe invaso l'Italia agli ordini dell'Ammiraglio Bonnivet.\nLa campagna in Lombardia dell'Ammiraglio Bonnivet.\nSe nelle Ardenne e in Piccardia i francesi erano abilmente riusciti a stroncare l'invasione imperiale, in Italia la situazione era ben diversa. Il 27 aprile 1522 Odet de Foix conte di Lautrec aveva subito una cocente sconfitta da parte dell'armata ispano-pontificia comandata da Prospero Colonna nei pressi della Bicocca e dovette evacuare la Lombardia. Francesco II Sforza, appoggiato da Carlo V, rientr\u00f2 a Milano in qualit\u00e0 di Duca, alla perdita di Milano segu\u00ec anche Genova, conquistata dagli imperiali nello stesso anno. I domini francesi nell'Italia Settentrionale furono cancellati nel giro di un anno. Ad aggravare ancor di pi\u00f9 questa situazione, gi\u00e0 profondamente compromessa, avvenne il passaggio del Connestabile di Borbone nelle file dell'esercito imperiale. Francesco I perdeva cos\u00ec quello che fino ad allora era stato il suo miglior generale, principale artefice della vittoria di Marignano e della difesa della Piccardia.\nNel 1523 Francesco I allest\u00ec un nuovo corpo di spedizione che affid\u00f2 ai comandi del Bonnivet. Baiardo varc\u00f2 di nuovo le Alpi e discese in Italia. L'armata contava 1.800 lance, 10.000 fanti svizzeri, 6.000 lanzichenecchi, 12.000 francesi e 3.000 italiani; raggiunse Novara che si arrese senza combattere, segu\u00ec Vigevano e con questa tutta la regione ad occidente del Ticino. Guadato il fiume, il Bonnivet fece campo a San Cristoforo, poco distante da Milano, da l\u00ec dette ordine di distruggere i mulini al fine di privare la citt\u00e0 dell'acqua, per poi marciare su Monza e occuparla. Baiardo alla testa di 300 lance e 8.000 fanti assalt\u00f2 con successo Lodi, presidiata da un migliaio di uomini agli ordini di Federico II Gonzaga che si diede alla fuga e ripar\u00f2 a Pontevico. I francesi allora tentarono l'assedio di Cremona, ma le piogge torrenziali li costrinsero a rinunciare, costretti a ripiegare verso nord devastarono le campagne e i borghi sino a Caravaggio.\nL'Ammiraglio Bonnivet sperava che Milano si arrendesse per fame, ma Prospero Colonna intu\u00ec il piano francese e riusc\u00ec a chiudere i collegamenti tra l'esercito oltremontano e la Lomellina, interrompendo cos\u00ec i vettovagliamenti. A Milano nel frattempo si ricostruirono i mulini e venne cos\u00ec alleviata la penuria di viveri in cui versava la citt\u00e0. Incapace di tenere le posizioni, l'armata francese, divisa in due, fu ripartita tra Abbiategrasso e Rosate, diversi battaglioni furono licenziati e rimandati in Francia, il Bonnivet sperava di svernare per poi riprendere l'offensiva una volta giunti i rinforzi promessi da Francesco I. Baiardo, accampato ad Abbiategrasso, ricevette dall'Ammiraglio l'ordine di raggiungere Robecco e fortificare il paese, pur sottolineando l'inutilit\u00e0 di una tale manovra nelle misere condizioni in cui versava l'esercito francese, il cavaliere obbed\u00ec all'ordine e raggiunse il borgo con 200 uomini d'arme e diversi fanti, prima della partenza per\u00f2 dispose che tutti il suo equipaggiamento e i suoi cavalli fossero condotti a Novara.\nRaggiunto Robecco il cavaliere si rese conto che tenere il paese, aperto in ogni direzione e privo di difese, sarebbe stato impossibile, scrisse quindi pi\u00f9 volte al Bonnivet informandolo che se voleva preservare quel borgo avrebbe dovuto inviargli pi\u00f9 uomini, ma le sue lettere rimasero senza risposta. Baiardo intuendo che le armate imperiali sarebbe presto sopraggiunte, obblig\u00f2 i suoi uomini a sorvegliare giorno e notte le campagne circostanti, per diverse notti rimase sveglio finch\u00e9 non si ammal\u00f2 e fu costretto a rientrare nei suoi alloggi per rimettersi. Rimase tuttavia perennemente armato e mai si tolse l'armatura, neanche quando dormiva. L'attacco degli imperiali, comandato da Giovanni dei Medici e dal Marchese di Pescara non si fece troppo attendere. Le truppe spagnole e italiane vestivano lunghe camicie bianche sopra le armature al fine di riconoscersi. Quando le vedette francesi li avvistarono, Baiardo, gi\u00e0 armato, sal\u00ec in sella ed insieme ai suoi uomini d'arme accorse a bloccare le truppe nemiche che gi\u00e0 sciamavano nel paese. Resosi conto dell'impossibilit\u00e0 di tenere le posizioni, il cavaliere ordin\u00f2 la ritirata che copr\u00ec personalmente, finch\u00e9 non raggiunse Biagrassa con quanto rimaneva del suo contingente.\nLa battaglia di Romagnano.\nL'esercito francese, sempre pi\u00f9 malmesso, abbandon\u00f2 Rosate e si concentr\u00f2 nella piazzaforte ben difesa di Biagrassa, devastando e bruciando tutte le campagne circostanti. Intanto giungevano in Lombardia i rinforzi imperiali, comandati proprio dal Connestabile di Borbone, nominato da Carlo V Generalissimo della Armate imperiali e Luogotenente Generale dell'Impero in Italia. Giunti a 5 miglia da Biagrassa gli alti comandi imperiali rinunciarono ad assaltare i francesi poich\u00e9 reputarono Biagrassa imprendibile, preferendo disporsi tutt'intorno alla cittadella al fine di interrompere i vettovagliamenti che rifornivano i francesi. Per ben volte l'Ammiraglio francese schier\u00f2 i suoi uomini in ordine di battaglia al fine di spezzare l'accerchiamento imperiale e per ben due volte l'armata imperiale, pur superiore di numero, rifiut\u00f2 lo scontro campale che gli veniva offerto. Il Bonnivet commise allora l'errore di abbandonare Biagrassa e prese la via di Novara dove sperava di riunirsi con i rinforzi svizzeri stipendiati da Francesco I, nel frattempo buona parte del suo esercito abbandon\u00f2 il generale e riprese la via delle Alpi verso la Francia, tra cui 5.000 fanti del Cantone dei Grigioni i quali lamentarono la mancanza dello stipendio promesso.\nIl 28 aprile 1524 l'Ammiraglio Bonnivet usc\u00ec da Novara e raggiunse rapidamente Romagnano dove fece campo, il Connestabile di Borbone si era intanto posizionato poco distante con l'armata imperiale. L'indomani i francesi gettarono un fiume di barche sul Sesia e attraversarono il fiume senza che gli imperiale si accorgessero di nulla. Quando giunse loro la notizia dell'avvenuto passaggio, il Connestabile lanci\u00f2 i suoi cavalleggeri all'inseguimento, ma la retroguardia francese capitanata dal Baiardo resse agli attacchi, respingendo senza problemi gli assalti. La sera del 29 aprile l'Ammiraglio simul\u00f2 di far campo presso Gattinara, ma in realt\u00e0 dispose che si avanzasse sino a Rovasenda, mentre le truppe imperiali fecero campo a Romagnano. Il giorno dopo le scaramucce ripresero. La retroguardia francese continuava a resistere agli attacchi dei cavalleggeri di Fernando Francesco d'Avalos, finch\u00e9 200 cavalieri mantovani trovato un guado, attraversarono il fiume e si gettarono sulle artiglierie francesi. il Bonnivet accorse a stroncare l'attacco ma si trov\u00f2 esposto al fuoco degli archibugieri spagnoli e gravemente ferito ad un braccio fu trasportato dai suoi attendenti lontano dal campo di battaglia. Baiardo allora ordin\u00f2 ai suoi uomini d'arme di caricare, al fine di coprire la sempre pi\u00f9 difficoltosa ritirata, ma una volta urtati e ribattuti i cavalieri imperiali, un colpo di archibugio lo colp\u00ec alla schiena.\nIl cavaliere sbalzato dal cavallo, con la schiena rotta dal proiettile, chiese ai suoi scudieri di esser adagiato contro un albero, con il volto rivolto verso i nemici.\nQuando l'armata imperiale raggiunse il moribondo, il Connestabile di Borbone, che era stato compagno d'arme e amico del cavaliere per pi\u00f9 di 15 anni, gli promise l'intervento dei migliori chirurghi dell'Impero, ma il cavaliere rifiut\u00f2 il soccorso, dicendo che egli moriva da uomo dabbene, mentre provava piet\u00e0 per il vecchio amico, che serviva contro il suo re, la sua terra e il suo giuramento.\nVenne sepolto a fianco della piccola Chiesa di San Martino di Breclema, a Romagnano Sesia.\nLa tomba del Baiardo.\nSul luogo della morte, generalmente dato nella selva di Rovasenda, e sulla sua primitiva sepoltura, si \u00e8 insistito in decenni recenti per Romagnano con una provvisoria sepoltura nella cosiddetta \"cantina dei Santi\", un locale dell'abbazia di San Silano, di cui ancora non si conosce precisamente la destinazione e dove sono stati restaurati degli affreschi con le storie di Davide in 28 capitoli, dall'infanzia all'unzione a re d'Israele, con legende di diretta citazione biblica. Gli affreschi vengono datati alla met\u00e0 del XV secolo, all'epoca dell'abate Pietro Tizzoni. Chi invece vuole farne la tomba del Baiardo legge le lettere P T, ivi dipinte, Pierre de Terrail e riporta a quel casato i relativi stemmi ivi presenti, che perfettamente, invece, coincidono con quelli della famiglia dei Tizzoni di Crescentino.\nSecondo questa teoria si sarebbe temporaneamente sepolto in quel luogo il cavaliere senza macchia e senza paura e decorata la stanza con le storie di Davide, solo, per\u00f2, va detto, fino a diventare re. Il contemporaneo Symphorien Champier che aveva sposato una donna della famiglia Terrayl ed era medico del duca di Lorena, attivo nella Lombardia occidentale, sui campi di Marignano e di Pavia, e forse, presente alle ultime fasi della lotta che portarono alla morte di Baiardo in fuga verso la Francia, scrisse \"Histoire des gestes du preux et vaillant chevalier Bayard dauphinois...,\" Lyon 1525, dove non si fa riferimento a Romagnano come luogo di morte, n\u00e9 all'abbazia di S. Silano, quale luogo di sepoltura di pochi giorni. Lo Champier, nel lodare il Bayard, scrive un capitolo di comparazione e imitazione di Bayard con il re David, ma le brevi righe non hanno alcun riscontro con la storia di Davide di Romagnano Sesia, che gli studiosi d'arte rimandano al XV secolo.\nIl confronto tra Davide e Baiardo avviene, nello Champier, per la pratica della virt\u00f9 della preghiera, la lotta contro Golia con significati particolari, non espressi dagli affreschi abbaziali, per la grande carit\u00e0 dei due. La insistente proposta di una sepoltura provvisoria con storie di Davide dipinte in modo veloce, sul momento e per l'occasione, non \u00e8 mai stata seguita da altri.\nDiscendenza.\nJacques de Mailles riferisce che per molti anni (si pu\u00f2 dire per tutta la vita, se si esclude il primo amore platonico giovanile) Baiardo fu innamorato di una donna la cui identit\u00e0 tuttavia non confesser\u00e0 mai. A Cant\u00f9, nel 1501, nacque l'unica figlia di Baiardo: Jeanne Terrail, che il padre fece allevare in Francia dalla propria sorella Jeanne, suora nell'abbazia des Ayes, non potendo egli, impegnato in tante battaglie, prendersene cura. Poich\u00e9 bambina non \u00e8 mai definita \"bastarda\" ma sempre \"figlia\" e poich\u00e9 Baiardo rifiuter\u00e0 in futuro le nozze propostegli dalla regina Anna, si \u00e8 indotti a ritenere che egli ne avesse sposato la madre. Sulla stessa identit\u00e0 della madre della bambina si sono fatte varie ipotesi: numerosi indizi portano a pensare che si trattasse addirittura della stessa duchessa di Savoia Bianca di Monferrato, rimasta vedova giovanissima, a maggior ragione che Baiardo era presente in quel periodo in Piemonte e che egli stesso afferma che la bambina \u00e8 nobile e figlia di una signora di grande casa. L'ipotesi \u00e8 sostenuta con forza da Paul Ballaguy, mentre Camille Monnet la rifiuta categoricamente.\nEredit\u00e0 e menzioni postume.\nSe gi\u00e0 i contemporanei chiamavano frequentemente Pierre Terrail il \u00abcavaliere senza macchia e senza paura\u00bb oppure il \u00abbuon cavaliere\u00bb, le sue gesta ebbero ampia eco dopo la sua morte. Il comportamento del Baiardo, legato ancora ai codici di una cavalleria ideale, ormai tramontata innanzi allo sviluppo sempre pi\u00f9 rapido e funzionale delle armi da fuoco, affascin\u00f2 molti artisti e scrittori che gli tributarono statue, dipinti e opere teatrali, ammantando di leggende molte delle sue prodezze, come fu in particolare per l'evento del ponte sul Garigliano. Non c'\u00e8 dubbio che egli fu il campione di due sovrani e il pi\u00f9 celebrato cavaliere del suo tempo, tanto che re e papi chiesero invano i suoi servigi."}
{"id": "1517051", "revid": "124728864", "url": "https://it.wikipedia.org/wiki?curid=1517051", "title": "Episodi di Dynasty (seconda stagione)", "text": "Questa voce contiene trame, dettagli e crediti dei registi e degli sceneggiatori della seconda stagione della serie televisiva \"Dynasty\".\nNegli Stati Uniti, \u00e8 stata trasmessa per la prima volta sulla ABC il 4 novembre 1981 e si \u00e8 conclusa il 4 maggio 1982, posizionandosi al 19\u00ba posto nei rating Nielsen di fine anno con il 20,2% di penetrazione e con una media superiore ai 16 milioni di spettatori.\nIn Italia, \u00e8 stata trasmessa per la prima volta su Rete 4 a partire dal 29 ottobre 1982, come continuazione della prima stagione (conclusasi due giorni prima), rendendo vano il \"cliffhanger\" di fine stagione di quest'ultima (l'arrivo di Alexis).\nIl \"cliffhanger\" di fine stagione vede Blake svenuto e abbandonato in montagna da Nick Toscanni e il rapimento del piccolo Blake.\nPer l'intera stagione, il soggettista Robert Pollock e lo sceneggiatore Edward DeBlasio sono stati accreditati rispettivamente come Robert Mason Pollock ed Edward De Blasio.\nCast regolare:\nArriva Alexis.\nTrama.\nLa misteriosa donna chiamata dal procuratore distrettuale Jake Dunham durante il processo contro il magnate del petrolio Blake Carrington per la morte di Ted Dinard, ex-amante di suo figlio Steven, \u00e8 Alexis Morell Carrington, prima moglie di Blake e madre di Steven e Fallon. La donna testimonia a sfavore del suo ex-marito, raccontando di un vecchio episodio in cui Blake aveva dimostrato gi\u00e0 la sua indole irascibile. In quel tempo, l'uomo aveva trovato Alexis a letto con il suo amante, Roger Grimes, e lo aveva aggredito furiosamente. Dopo la testimonianza della donna, Alexis viene accolta in malo modo sia da Blake che da Fallon, mentre Steven si dimostra molto disponibile. Claudia, intanto, si risveglia in ospedale e scopre che Matthew ha portato via la loro figlia Lindsay e ha lasciato Denver.\nConflitti insuperabili.\nTrama.\nBlake viene condannato a due anni di carcere incondizionato. Intanto, Alexis si installa in una vecchia d\u00e9pendance di Villa Carrington di sua propriet\u00e0 (le fu regalata da Blake ai tempi del loro matrimonio). Claudia cerca di rintracciare suo marito e sua figlia ma senza successo. Blake licenzia Michael e cerca di parlare a Steven, ma il loro confronto si risolve in una feroce discussione. Krystle scopre di essere incinta.\nTentativo di suicidio.\nTrama.\nClaudia viene dimessa dall'ospedale. Giunta a casa, assume delle pillole con l'intenzione di suicidarsi, ma viene salvata in extremis da un amico di Blake, il dottor Nick Toscanni. In realt\u00e0, l'uomo si trova a Denver perch\u00e9 ha un conto in sospeso proprio con Blake. Blake prende a cuore Claudia e la invita a trasferirsi dai Carrington. Intanto Alexis confida a Steven che Fallon non \u00e8 figlia di Blake.\nVite in gioco.\nTrama.\nAlexis dice a Blake che Fallon non \u00e8 sua figlia e usa questa informazione per ricattare l'uomo se non reinserisce il nome di Steven nel suo testamento. Krystle intanto trova sempre pi\u00f9 irritante la presenza di Alexis nei pressi di Villa Carrington. Steven \u00e8 indeciso se dire o meno a Fallon il segreto su lei e Blake. Jeff nota che Fallon si \u00e8 magicamente trasformata in una moglie amorevole con una forte voglia di maternit\u00e0, e si chiede se questo cambiamento sia dovuto alla gravidanza di Krystle, con la quale la ragazza ha avuto sempre forti dissapori. Krystle, da parte sua, tenta di aiutare Claudia ma quest'ultima reagisce sempre con disprezzo nei suoi confronti. Toccata dal comportamento di Claudia, Krystle confida al dottor Toscanni perch\u00e9 vuole sistemare le cose con la moglie di Matthew. Steven rimane vittima di un terribile incidente.\nUna nipotina ribelle.\nTrama.\nL'incidente quasi mortale di Steven riavvicina il ragazzo a suo padre. Alexis approfitta della degenza di suo figlio per poter entrare e uscire da casa Carrington a suo piacimento, irritando ulteriormente Krystle. Frank Dean, cognato di Krystle, viene a sapere attraverso un notiziario che parla dell'incidente di Steven che la donna \u00e8 diventata ricca e le chiede di tenere con s\u00e9 per qualche tempo sua figlia Sammy Jo. Quando quest'ultima arriva dai Carrington, fa subito amicizia con Steven, mentre Alexis vede nella ragazza un mezzo per scoprire di pi\u00f9 sul passato della nuova signora Carrington.\nSete di vendetta.\nTrama.\nBlake vola a Las Vegas per ottenere un prestito di 9 milioni di dollari da un gangster, Logan Rhinewood, per poter finalmente saldare il debito con Cecil Colby. Alexis scorge Sammy Jo uscire di soppiatto dalla stanza da letto di Steven e conclude (erroneamente) che abbiano trascorso la notte insieme e lo riferisce a Krystle. Nick Toscanni rivela a sua sorella che Blake Carrington \u00e8 il responsabile della morte del loro fratello minore, suicidatosi in carcere. Mentre Alexis \u00e8 impegnata nel tiro al piattello, scorge Krystle a cavallo. Ne approfitta per sparare un colpo per far spaventare l'animale. Il cavallo si imbizzarrisce e disarciona la donna. Krystle viene prontamente ricoverata in ospedale ma rischia di perdere il bambino che porta in grembo. Nel frattempo, Nick e Fallon, fortemente attratti l'uno dall'altra, hanno rapporti sessuali.\nGelosia.\nTrama.\nKrystle perde il bambino e non pu\u00f2 pi\u00f9 averne altri. Jeff lascia il suo posto alla ColbyCo Oil e va a lavorare per la Denver Carrington. Sebbene Steven cominci a frequentare Sammy Jo, dichiara a Claudia di essere innamorato di lei e vuole sposarla. La donna rifiuta perch\u00e9 ancora innamorata di Matthew. Fallon continua a vedersi segretamente con Nick, ma quando quest'ultimo fa visita a Krystle in ospedale, la ragazza si ingelosisce. Blake deve affrontare nuovi problemi legati alla crisi in Medio Oriente.\nIntrighi internazionali.\nTrama.\nBlake e Jeff cercano di trovare un accordo con Rashid Ahmed, ricco sceicco e invischiato nella crisi petrolifera in Medio Oriente. Alexis va a Roma per incontrare Rashid, suo ex-amante, con il pretesto di aiutare Blake. Intanto, Claudia lascia la casa dei Carrington e va ad abitare per conto suo, dopo essere stata assunta dalla Denver Carrington. Cecil Colby approfitta della situazione e la invita a cena per poterle estorcere delle notizie sull'azienda di Blake. Fallon - che continua la sua relazione extraconiugale con Nick - scopre di essere incinta (di Jeff) e decide di abortire. Ma quando chiede il divorzio a suo marito, quest'ultimo le dice che lo potr\u00e0 ottenere solo dopo la nascita di loro figlio. Alexis chiama Blake da Roma e lo informa che ha ottenuto un incontro a suo nome con Rashid. Ma in realt\u00e0 la donna vuole rimanere sola con il suo ex-marito.\nUna foto compromettente.\nTrama.\nMentre \u00e8 in viaggio per Roma, Blake riesce a convincere una scoraggiata Krystle a iniziare delle terapie con Nick. La donna - anche se in disaccordo - accetta ma il fatto ingelosisce di nuovo Fallon. Questa, amareggiata, dice a Jeff che l'unica ragione per la quale \u00e8 rimasta \u00e8 incinta \u00e8 perch\u00e9 era in competizione con Krystle e che, in pi\u00f9, non lo ha mai amato. Blake giunge a Roma, nella villa di Rashid Ahmed. In un momento di relax, in cui Alexis lo unge con del protettore solare, un fotografo - assoldato dalla donna - scatta delle foto. Quelle foto arrivano alla fragile Krystle, e - in lacrime - si butta tra le braccia di Nick.\nUn matrimonio imprevisto.\nTrama.\nJeff comincia a sospettare che Fallon lo abbia sposato in seguito al prestito che suo zio ha fatto a Blake. Chiede chiarimenti a Cecil, ma non ottiene risposte. Nonostante sia sconvolta dalle foto di Blake e Alexis giunte da Roma, Krystle non cede alla corte di Nick. Quest'ultimo per\u00f2 le rivela di essere innamorato di lei. Quando Blake torna a Denver, cerca di spiegare a Krystle che quelle foto non dicono il vero, ma la donna non gli crede. Mentre Fallon decide di non abortire pi\u00f9, Steven e Sammy Jo si sposano. Nel frattempo, Cecil Colby continua a ingannare Claudia facendole credere di poter ottenere notizie di suo marito e di sua figlia. In realt\u00e0, l'uomo cerca solo di spillarle notizie sulla Denver Carrington. Alexis comincia a ricevere notizie su Krystle da parte del detective Morgan Hess, che la donna aveva ingaggiato per indagare sul passato della seconda signora Carrington.\nL'esplosione.\nTrama.\nQuando Steven e Sammy Jo annunciano a Fallon, Alexis e Krystle di essersi sposati, le donne dimostrano poco entusiasmo. Jeff e Fallon sono seriamente intenzionati a divorziare, ma Blake li convince a cambiare idea. Nick \u00e8 sempre pi\u00f9 (apparentemente) preso da Krystle ma la donna lo respinge ancora. Fallon \u00e8 a sua volta sempre pi\u00f9 innamorata dell'uomo ma \u00e8 Nick a respingere lei. Questo fatto riavvicina la ragazza a sua madre Alexis. L'ex signora Carrington cerca ancora una volta di instillare il dubbio in Krystle riguardo alla fedelt\u00e0 di Blake. Ferita, quest'ultima dice a Nick che \u00e8 pronta a lasciare Blake e a divorziare da lui. Intanto, una bomba viene scagliata contro l'auto di Blake. L'esplosione non ferisce l'uomo a morte, ma lo rende temporaneamente cieco.\nCecit\u00e0.\nTrama.\nIn seguito all'attentato a Blake, e alla sua cecit\u00e0 temporanea (perch\u00e9 di matrice psichica e non fisica), Krystle decide di non dirgli della sua decisione di divorziare da lui. Anche Steven ha difficolt\u00e0 a dire a suo padre che si \u00e8 sposato con Sammy Jo, ma alla fine prende coraggio e lo rende partecipe del fatto. Blake, che aveva chiesto di indagare su Nick Toscanni, scopre che suo fratello minore \u00e8 morto in carcere. Fallon, respinta da Nick perch\u00e9 innamorato di un'altra donna, cerca in tutti i modi di scoprire chi sia la sua rivale. Quando viene a conoscenza che la donna \u00e8 Krystle, lo confida a sua madre, ma Alexis le consiglia di aspettare un momento migliore per dirlo a Blake. Sammy Jo ascolta di nascosto una conversazione tra Steven e Alexis e apprende che Blake non \u00e8 il padre di Fallon.\nUna lettera anonima.\nTrama.\nBlake scopre che il fratello di Nick Toscanni lavorava per la Denver-Carrington. Alexis si offre per aiutare Fallon contro Krystle e riconquistare Nick ma la ragazza rifiuta. Blake riceve una lettera anonima in cui gli riferiscono del rapporto tra sua moglie e il dottor Toscanni. Per la forte emozione, l'uomo riacquista la vista ma lo rivela solo al suo maggiordomo Joseph. Durante uno scontro con Alexis, Sammy Jo le dice di sapere che Blake non \u00e8 il padre di Fallon.\nMisteri e ricatti.\nTrama.\nDopo aver apertamente accusato il dottor Toscanni di volersi vendicare di lui per la morte di suo fratello, Blake lo rivela anche a Krystle. Furiosa, la donna rompe con Nick. Cecil Colby dice a Claudia di aver ritrovato sua figlia ma che le dar\u00e0 le informazioni solo se lei gli riveler\u00e0 i segreti della Denver-Carrington. La donna si rifiuta. Blake confida a Jeff di volerlo adottare, nel caso il suo matrimonio con Fallon fallisca. La lettera anonima in cui veniva rivelato l\"'affaire\" tra Krystle e Nick era stata inviata a Blake da Fallon. La ragazza, pentita, vorrebbe dirlo a suo padre ma Alexis la minaccia di rivelare a Nick del complotto contro Krystle. Quest'ultima trova la lettera anonima e va alla Denver-Carrington per chiedere spiegazioni a suo marito. Dopo aver trovato nel suo ufficio un fazzoletto di Alexis, e aver affrontato la sua rivale, la donna decide una volta per tutte di lasciare suo marito e Denver. Ma Blake la ferma all'aeroporto e la convince a restare. Nick, intanto, abbandonato da Krystle, torna da Fallon.\nDrammatico epilogo.\nTrama.\nCecil Colby, irritato con Blake perch\u00e9 vuole adottare Jeff, chiede aiuto ad Alexis e i due finiscono a letto insieme. Durante un party in onore di Steven e Sammy Jo, organizzato da Fallon e Alexis, Krystle ascolta una conversazione tra Nick e Fallon. Krystle affronta l'uomo e gli dice di essersi pentita di aver pensato di lasciare Blake per lui. Quest'ultimo ascolta lo scambio tra i due e comprende che sua moglie non lo ha mai tradito. Intanto, Jeff e Claudia capiscono di essere attratti l'uno dall'altra, sebbene Claudia venga spinta (in parte) da Cecil Colby ad approfittare di Jeff per sottrargli poi le chiavi di un archivio alla Denver-Carrington. Quando durante il party Fallon accusa un'ubriaca Sammy Jo di averle sottratto un collier a sua insaputa, quest'ultima le rivela che lei non \u00e8 figlia di Blake. Fallon, scioccata, chiede spiegazioni a sua madre e si allontana da casa in macchina con lei. Mentre Alexis le dice che suo padre potrebbe essere Blake ma anche Cecil Colby, l'auto esce di strada, lasciando Fallon svenuta.\nUn bambino in pericolo.\nTrama.\nFallon viene ricoverata in ospedale e, dopo varie complicazioni, d\u00e0 alla luce un maschietto. Il bambino \u00e8 molto debole e ha poche probabilit\u00e0 di sopravvivere. La ragazza \u00e8 inoltre molto abbattuta dopo aver saputo di non essere figlia di Blake, e non vuole vedere n\u00e9 lui n\u00e9 sua madre. Claudia va a letto con Jeff e, mentre questi dorme, gli sottrae le chiavi dell'archivio di Blake alla Denver-Carrington per poter passare dei documenti a Cecil Colby in cambio delle informazioni su Lindsay. Krystle vede Tony, un dipendente dei Carrington, pulire un fucile e questo le ricorda che al momento del suo incidente a cavallo aveva sentito uno sparo. Chiede informazioni al ragazzo e scopre che quel giorno Alexis stava facendo il tiro al piattello nelle vicinanze. Quando capisce che \u00e8 stato un suo sparo (intenzionale) a far imbizzarrire il cavallo, si reca nella d\u00e9pendance della donna e le due vengono pesantemente alle mani. Morgan Hess, il detective che sta indagando su Krystle per conto di Alexis, riferisce a quest'ultima che la seconda signora Carrington non \u00e8 legalmente divorziata dal suo primo marito, Mark Jennings. Sammy Jo lascia Steven e casa Carrington su pressione di Alexis, quando questa scopre che \u00e8 stata la ragazza a dire a Fallon che Blake non \u00e8 suo padre.\nGenitori e figli.\nTrama.\nFallon \u00e8 sempre pi\u00f9 abbattuta e rifiuta di vedere suo figlio. Alexis intanto fa pressione su Tony affinch\u00e9 questi ritratti ci\u00f2 che ha detto a Krystle riguardo al giorno dell'incidente della donna, causato dalla stessa Alexis. Steven sospetta che dietro alla partenza di Sammy Jo ci sia sua madre. Fallon, disperata, rivela a Nick che Blake non \u00e8 suo padre. L'uomo allora consiglia a Blake di fare un test di paternit\u00e0 per poter rassicurare finalmente la ragazza. Dopo aver trascorso un'altra notte insieme con Jeff, Claudia si introduce furtivamente nell'ufficio dell'uomo per cercare ancora dei documenti per Cecil Colby, ma viene sorpresa da Jeff. Quando questi scopre che suo zio sta ricattando la donna, chiede spiegazioni a Cecil. L'uomo gli confida che Lindsay e Matthew risultano dispersi nella giunga peruviana. Jeff rivela a Claudia la triste verit\u00e0. La donna, scioccata dalla notizia, giura vendetta nei confronti di Cecil. Il bambino di Fallon e Jeff viene sottoposto (con successo) a un delicato intervento chirurgico.\nMinaccia a mano armata.\nTrama.\nFallon e il suo bambino tornano a casa Carrington. La donna comunica alla servit\u00f9 che Alexis \u00e8 persona non grata e non vuole che faccia visita a lei e a suo figlio. Blake dice ad Alexis che ha intenzione di fare un test di paternit\u00e0 e le chiede di convincere Cecil Colby a fare lo stesso. Claudia confessa a Blake quello che ha dovuto fare, sotto ricatto, per Cecil. Steven riesce a rintracciare Sammy Jo a Los Angeles. La ragazza gli riferisce che Alexis voleva costringerla a firmare un pezzo di carta in cui si dichiarava che il loro matrimonio era nullo perch\u00e9 non consumato a causa dell'omosessualit\u00e0 del ragazzo. Il test di paternit\u00e0 stabilisce una volta per tutte che il padre di Fallon \u00e8 Blake. Claudia riceve un fax mentre \u00e8 al lavoro che annuncia la morte di sua figlia. La donna rimane scioccata dalla notizia, e mentre fugge dall'ufficio si imbatte in Krystle. Nel vederla molto agitata, la donna avverte Nick e poi si reca a casa di Claudia. Quando vede quest'ultima impugnare una pistola, le due donne hanno una colluttazione e si ode uno sparo.\nIdentit\u00e0 segreta.\nTrama.\nClaudia \u00e8 rimasta gravemente ferita alla testa dal colpo di pistola e viene operata con urgenza da Nick. Krystle racconta a Jeff che Claudia voleva uccidere Cecil. La polizia sospetta per\u00f2 che la donna abbia sparato volontariamente a Claudia. Blake si reca di nuovo a Las Vegas su richiesta del misterioso Logan Rhinewood. L'uomo - che ha dato a Blake molti grattacapi di lavoro fino ad attentare anche alla sua vita - ha acquistato quasi il 50% delle azioni della Denver-Carrington e sta per diventarne il proprietario. Alexis riceve la visita di Cecil e l'uomo le propone di sposarlo. Claudia si risveglia e comincia ad avere flebili ricordi della sua vita con Matthew. Quando vede Krystle, la accusa di averle portato via il marito. Il sergente Holliman, incaricato delle indagini, ascolta il dialogo non visto. Logan Rhinewood rivela finalmente il suo volto agli spettatori: \u00e8 Cecil Colby.\nGuai per Steven.\nTrama.\nClaudia, dimessa dall'ospedale, si trasferisce a casa Carrington per essere curata meglio. Il sergente Holliman, durante le sue indagini per stabilire cosa \u00e8 realmente successo tra Krystle e Claudia, parla con la prima signora Carrington. Alexis dichiara che Krystle \u00e8 una donna molto violenta e porta come esempio il giorno in cui la donna \u00e8 entrata in casa sua come una furia e l'ha picchiata. Mentre Steven \u00e8 di ritorno a Denver, d\u00e0 un passaggio a un ragazzo, Duane. Arrivati a destinazione, per\u00f2, quest'ultimo prova a ricattarlo, accusandolo di averlo abbordato. Steven si scaglia contro di lui ma viene fermato da alcuni poliziotti che lo arrestano. Alexis riesce a trovare un altro impiego a Tony per allontanarlo definitivamente da casa Carrington ma Blake riesce a interrogarlo prima che il ragazzo vada via. Messo alle strette, Tony dice finalmente la verit\u00e0. Accecato dalla rabbia, Blake si reca da Alexis e la accusa di avere ucciso suo figlio. La donna, per difendersi, gli dice che non avrebbe mai provocato un aborto a nessuno, dato quello che \u00e8 successo in passato al loro primo bambino, Adam. Blake le intima di lasciare una volta per tutte la d\u00e9pendance di casa Carrington, mentre Alexis gli giura vendetta.\nIl nuovo erede.\nTrama.\nJoseph riferisce a Blake dell'arresto di Steven, ma il ragazzo non permette al padre di pagare la sua cauzione. Alexis accetta di sposare Cecil e i due confessano l'uno all'altra di odiare profondamente Blake. Fallon dice a Nick che vuole provare a far funzionare il suo matrimonio con Jeff per il bene del bambino, Little Blake. Nick incontra una sua ex fiamma, Susan, appena assunta da Blake come bambinaia del suo nipotino. Blake viene informato che il marito e la figlia di Claudia sono sicuramente morti. Lo shock della notizia risveglia nella donna il ricordo di quello che \u00e8 successo con Krystle e ammette che non era quest'ultima a impugnare la pistola. Nick scopre per caso che Blake ha avuto rapporti d'affari con Rashid Ahmed, l'uomo che lui ritiene essere il vero responsabile della morte di suo fratello. Steven, uscito di prigione, accusa l'intera famiglia di averlo trattato sempre in maniera spregevole (soprattutto a riguardo della sua omosessualit\u00e0) e decide di abbandonare casa Carrington per sempre. Claudia, intanto, sente piangere Little Blake e, in stato confusionale, scambia il bambino per la sua Lindsay.\nRapimento.\nTrama.\nAlexis decide di organizzare il suo matrimonio con Cecil nella d\u00e9pendance di casa Carrington. Per evitare la spiacevole situazione, Blake e Krystle decidono di partire per qualche giorno e di recarsi in un ranch che l'uomo vuole acquistare. Nick riesce ad incontrare Farouk Ahmed, fratello di Rashid, per chiedergli indietro il corpo di suo fratello. L'uomo gli dice che \u00e8 stato bruciato e che il vero responsabile della sua morte \u00e8 Blake, in quanto questi non ha fatto nulla per tirarlo fuori di prigione. Accecato dalla rabbia, Nick va alla ricerca di Blake al ranch dove si \u00e8 recato. Quando lo rintraccia, durante una cavalcata in solitaria, Nick lo accusa di avere ucciso suo fratello. Blake ammette che egli meritava la prigione in quanto spacciatore e va via, ma sulla strada per il ranch, un serpente spaventa il cavallo che disarciona l'uomo. Blake cade da una rupe sotto gli occhi di Nick, ma questi lo abbandona a s\u00e9 stesso. A casa Carrington, intanto, Little-Blake \u00e8 sparito dalla sua culla, insieme a Susan, e Cecil Colby viene colpito da una crisi cardiaca mentre \u00e8 a letto con Alexis."}
{"id": "1517055", "revid": "1318658", "url": "https://it.wikipedia.org/wiki?curid=1517055", "title": "Episodi di Dynasty (terza stagione)", "text": "Questa voce contiene trame dettagli e crediti dei registi e degli sceneggiatori della terza stagione della serie televisiva \"Dynasty\".\nNegli Stati Uniti, \u00e8 stata trasmessa per la prima volta sulla ABC il 29 settembre 1982 e si \u00e8 conclusa il 20 aprile 1983, posizionandosi al 5\u00ba posto nei rating Nielsen di fine anno con il 22,4% di penetrazione e con una media superiore ai 18 milioni di spettatori.\nIn Italia, \u00e8 stata trasmessa per la prima volta su Rete 4 a partire dal 6 aprile 1983, come continuazione della seconda stagione, rendendo vano il \"cliffhanger\" di fine stagione di quest'ultima (l'incidente di Blake in montagna e il rapimento del figlio di Fallon).\nIl \"cliffhanger\" in finale di stagione vede Alexis e Krystle intrappolate in un cottage di montagna dato alle fiamme.\nPer l'intera stagione, i soggettisti Eileen e Robert Pollock e lo sceneggiatore Edward DeBlasio sono stati accreditati rispettivamente come Eileen e Robert Mason Pollock ed Edward De Blasio.\nCast regolare:\nAppello televisivo.\nTrama.\nKrystle va alla ricerca di Blake e lo trova esanime nei pressi della montagna, mentre di Nick Toscanni si sono perse le tracce. Intanto, Jeff e Fallon cominciano a sospettare che sia stata l'infermiera Susan, anch'ella scomparsa, a rapire Little Blake. Quando la donna riappare, e ne viene accertata l'innocenza, i sospetti ricadono su un anziano guardiano del cimitero, Alfred Grimes. Blake giunge in ospedale e viene sottoposto a controlli. Anche Cecil Colby viene tenuto sotto osservazione, dopo il suo infarto. Alexis, al suo capezzale, cerca di convincerlo a sposarla anche in quella circostanza ma l'uomo \u00e8 troppo debole. L'indomani, Blake e Alexis fanno un appello televisivo per ritrovare il loro nipotino. Alexis parla in diretta tv del loro primo figlio, Adam, anch'egli scomparso in circostanze misteriose 25 anni prima. In quell'istante, nel Montana, una donna, in punto di morte, rivela la verit\u00e0 al suo giovane nipote. Il suo nome non \u00e8 Michael Torrance, come ha sempre creduto, ma Adam Alexander Carrington.\nAngoscioso confronto.\nTrama.\nMichael Torrance giunge a Denver per cercare di scoprire la verit\u00e0. Intanto, Alexis e Cecil decidono di sposarsi in ospedale. Sebbene la polizia sia concentrata sulle ricerche di Nick Toscanni e Farouk Ahmed, sospettati di aver rapito il piccolo Blake, Claudia scompare misteriosamente e l'evento insospettisce Blake. Quando la direttrice dell'hotel dove si \u00e8 rifugiata Claudia vede la sua foto in un notiziario televisivo, la donna chiama la polizia. Braccata dai poliziotti, Clauda si reca sul tetto dell'edificio con in braccio un bambino che lei chiama Lindsay. Blake e Fallon cercano di farla ragionare, ma Claudia non vuole sentire ragioni, e nel momento di sfuggire ancora alla polizia, inciampa e lascia cadere il bambino, che si riveler\u00e0 essere solo un bambolotto.\nMatrimonio in extremis.\nTrama.\nNel corso delle ricerche di Little Blake, Jeff riferisce a Blake che Alfred Grimes conosce Nick Toscanni (fuggito in Medio Oriente) e questa cosa li insospettisce. Quando si recano, con la polizia, a casa sua, trovano il piccolo Blake. Alfred Grimes confessa di essere stato pagato da Nick Toscanni. In quel frangente, Blake dice a Jeff che Alfred \u00e8 il padre di Roger Grimes, l'ex-amante di Alexis al tempo del loro matrimonio. Nonostante i dottori non siano d'accordo, Cecil \u00e8 sempre pi\u00f9 intenzionato a celebrare il suo matrimonio con Alexis nella sua stanza d'ospedale. Intanto Fallon fa licenziare Susan, anche se del tutto estranea al rapimento del piccolo Blake, e dice a suo padre di voler lasciare casa Carrington e trovarsi un'occupazione. Blake le propone di assumere la direzione di una delle sue societ\u00e0, e lei sceglie l'hotel La Mirada, con l'intenzione di rinnovarlo. Adam si reca alla Denver-Carrington per incontrare Blake, ma quando dice a quest'ultimo di essere suo figlio scomparso, Blake non gli crede. Finalmente Cecil e Alexis diventano marito e moglie, ma la loro unione ha breve durata: Cecil muore pochi minuti dopo la celebrazione del loro matrimonio.\nIl testamento.\nTrama.\nFallon \u00e8 totalmente assorbita dal lavoro al La Mirada e contempla ancora l'idea di divorziare da Jeff. Fa poi visita a sua madre per porgerle le sue condoglianze, ma le due donne discutono animatamente. Adam decide di lasciare Denver ma un secondo casuale incontro con Fallon (con la quale comincia a flirtare) gli fa cambiare idea. L'esecutore testamentario di Cecil, Gerard Wilson, invita anche Blake e Krystle alla lettura del testamento. Secondo le disposizioni di Cecil, la Colbyco Oil sar\u00e0 suddivisa in parti uguali tra Alexis e Jeff. Alexis, in pi\u00f9, eredita anche il compito di distruggere Blake, cos\u00ec come aveva provato a fare Cecil nella figura di Logan Rhinewood, identit\u00e0 finalmente svelata anche al malcapitato Blake. Quest'ultimo accusa la sua prima moglie di essere a conoscenza della doppia identit\u00e0 di Cecil sin dall'inizio. Adam fa un ultimo tentativo per essere riconosciuto come Carrington e si presenta al cospetto di Alexis. Quando il ragazzo mostra alla donna il sonaglio d'argento che il suo bambino scomparso aveva nella culla, la donna lo riconosce come suo figlio.\nAttrazione proibita.\nTrama.\nAlexis mostra a Blake il sonaglio d'argento appartenuto al loro bambino, ma l'uomo non accetta che Michael sia Adam. Il detective Morgan Hess riferisce ad Alexis che Mark Jennings, il primo marito di Krystle, \u00e8 insegnante di tennis e vive a New York. Jeff accusa Fallon di dedicare pi\u00f9 tempo al restauro de La Mirage (ex La Mirada) che al piccolo Blake. Blake vuole scoprire la verit\u00e0 su Michael una volta per tutte e si reca in Montana con Krystle. Qui scopre, tramite il Dott. Edwards, che la sparizione di suo figlio Adam coincide con l'apparizione di Michael come nipote di Kate Torrance. Scopre inoltre che i genitori di Michael, Doris e David Torrance, sono morti e che nella loro tomba \u00e8 sepolto anche il loro figlio Michael. A questo punto Blake comincia pian piano a convincersi che Michael sia proprio suo figlio Adam. Quest'ultimo, intanto, continua a flirtare con Fallon, ignorando che ella potrebbe essere sua sorella. Proprio mentre i due si ritrovano a parlare a La Mirage, Alexis dice loro di essere molto felice che i due fratelli abbiano fatto conoscenza. La notizia sconvolge fortemente Fallon. Adam, invece, lascia la sua camera al La Mirage, e si stabilisce da Alexis, sebbene sia ancora intenzionato a lasciare Denver. Blake accetta di incontrare Adam e lo riconosce come suo figlio. Gli offre quindi un posto alla Denver Carrington ma il ragazzo rifiuta, avendo gi\u00e0 accettato un posto alla ColbyCo offertogli da sua madre. Alexis si reca a New York per incontrare Mark Jennings.\nMark.\nTrama.\nBlake cerca di instaurare un rapporto con Adam, ma questi lo respinge. Quando Alexis dice a Mark che il suo matrimonio con Krystle \u00e8 ancora valido, l'uomo si trasferisce a Denver e cerca di farsi assumere al La Mirage come istruttore di tennis. Fallon si sente subito attratta dall'uomo ma desiste quando scopre che Mark \u00e8 l'ex-marito di Krystle. Jeff si trasferisce alla ColbyCo, che ha in parte ereditato da suo zio, e trova subito in Adam un nemico. Joseph avverte Blake che sta per lasciare il suo posto da maggiordomo a casa Carrington per trasferirsi in Francia dove sua figlia Kirby risiede. L'uomo \u00e8 preoccupato perch\u00e9 la ragazza sta vivendo un brutto momento personale. Blake gli consiglia allora di rimanere a Denver e di convincere Kirby a tornare dai Carrington.\nKirby.\nTrama.\nBlake deve affrontare un'altra crisi economica, dovuta a delle restrizioni in campo petrolifero stabilite dal governo federale, e chiede aiuto al senatore Neal McVane affinch\u00e9 questi intervenga per annullare le decisioni prese. Intanto, Kirby - che ha appena rotto con il suo fidanzato francese - lascia Parigi e torna a Denver e si trasferisce dai Carrington. Qui re-incontra Jeff dopo tanti anni, e la ragazza gli confida di essere sempre stata innamorata di lui. Alexis continua a tramare contro Krystle. Attira la donna con un pretesto al La Mirage e la fa incontrare con Mark. Krystle non \u00e8 felice di rivedere il suo ex-marito, e tanto meno \u00e8 felice del fatto che Fallon lo abbia assunto nel suo albergo. Tra Jeff e Adam c'\u00e8 ancora molta tensione e quest'ultimo ordisce un piano diabolico per liberarsi del rivale: decide di far ridipingere l'ufficio di Jeff usando una vernice altamente tossica.\nLa Mirage.\nTrama.\nKrystle rivela a Blake che Mark, il nuovo istruttore di tennis del La Mirage, \u00e8 il suo primo marito. Kirby si fa assumere come baby-sitter del piccolo Blake mentre Fallon \u00e8 occupata con la direzione del suo hotel. Quest'ultima riceve una lettera da Steven spedita da Hong Kong. Alexis chiede ad Adam come mai abbia deciso di far ridipingere l'ufficio di Jeff, visto che non ne aveva bisogno. Il ragazzo le dice che \u00e8 il suo modo per cercare di far pace con il giovane Colby. Blake, ancora in difficolt\u00e0 con la sua azienda, cerca di rintracciare in tutti i modi Neal McVane ma non vi riesce. Questi, infatti, \u00e8 stato circuito da Alexis affinch\u00e9 il suo ex-marito non riesca ad avere l'aiuto sperato. Durante il party di inaugurazione dell'hotel di Fallon, Kirby incontra una vecchia conoscenza, il Conte Pierre de Challonges, ma fa finta di non riconoscerlo; Fallon, ubriaca, bacia Mark; Alexis si ritira in una stanza col senatore McVane, indisponendo Blake; Jeff e Kirby ballano e flirtano per tutto il tempo. Quest'ultimo fatto irrita fortemente Adam tanto da spingerlo ad aggredire la ragazza, ma il tempestivo intervento di Jeff mette Adam a suo posto. Nonostante i tentativi di Alexis, Blake riesce ad ottenere l'aiuto da Neal per affrontare la crisi alla Denver-Carrington. Alexis promette vendetta al senatore. Mark rivela a Krystle che il loro matrimonio \u00e8 ancora legalmente valido.\nIndagini ad Acapulco.\nTrama.\nBlake si reca a Washington con Neal McVane per convincere gli altri senatori del governo a rivedere la loro decisione riguardo alle limitazioni nella produzione del petrolio. Krystle affronta Mark e lo accusa di essere tornato a Denver per ricattarla riguardo al loro matrimonio ancora valido. Mark, dal canto suo, le rivela che lui \u00e8 giunto a Denver solo dopo essere stato trovato da Alexis. Jeff - che comincia a risentire dei primi effetti dovuti alla vernice tossica usata da Adam per ridipingere il suo ufficio - riceve notizie su Steven: il ragazzo lavoro in un pozzo petrolifero nel Mar di Giava. Mentre Joseph dice a Kirby che non vede di buon occhio la sua relazione con Jeff, Blake torna a Denver e scopre che Krystle \u00e8 partita frettolosamente per Acapulco. La donna, infatti, si \u00e8 recata in Messico per sapere tutta la verit\u00e0 sul suo divorzio da Mark: esso effettivamente non \u00e8 valido. Blake raggiunge la donna, e questa gli rivela tutta la verit\u00e0. L'uomo la rassicura e le promette che far\u00e0 il possibile per far annullare il suo primo matrimonio. Rientrato a Denver, Blake cerca di rintracciare Steven per convincerlo a tornare a casa, ma giunge un'inaspettata notizia: il ragazzo \u00e8 rimasto vittima di un'esplosione al pozzo dove lavorava.\nFumi tossici.\nTrama.\nDopo aver saputo che Steven \u00e8 disperso in seguito all'esplosione del pozzo dove stava lavorando, Blake decide di recarsi a Bali per le ricerche. Alexis, sconvolta dalla notizia, accusa Krystle di essere la responsabile dell'ipotetica morte del ragazzo perch\u00e9 gli ha fatto conoscere Sammy Jo. Alexis decide di accompagnare Blake in Asia. Krystle conferma a Mark che il loro divorzio non \u00e8 valido ma che vuole risolvere la questione al pi\u00f9 presto. Joseph dice a Jeff di non incoraggiare sua figlia Kirby a intraprendere una relazione d'amore con lui. Jeff, sempre pi\u00f9 irritabile a causa dei fumi velenosi respirati nel suo ufficio, risponde violentemente al consiglio dell'uomo. Frank, il padre di Sammy Jo, arriva a Denver in cerca di sua figlia, ma Krystle lo accusa di essersi presentato in casa Carrington solo per sapere a quanto ammonta l'eredit\u00e0 di sua figlia in seguito all'eventuale morte di Steven. Intanto, a Bali, Blake e Alexis non riescono ad avere nessuna notizia su loro figlio. Blake decide quindi di recarsi nel Borneo per parlare con un uomo sopravvissuto all'esplosione e dice alla sua ex-moglie di rientrare a Denver, non prima di averla accusata per\u00f2 di essere la causa del ritorno di Mark nella vita di Krystle.\nRicerca disperata.\nTrama.\nKrystle scopre che Mark ha pagato il padre di Sammy Jo affinch\u00e9 la lasciasse in pace e se ne andasse da Denver, e decide di volergli ridare il denaro. Alexis decide di non rientrare in USA e accompagna Blake nel Borneo. Qui scoprono che Steven non aveva molti rapporti con gli altri operai, a parte un certo Ben Reynolds. Dan Cassidy, a capo delle ricerche, rivela loro che sono stati ritrovati tre corpi e gli unici a mancare all'appello sono proprio Steven e Ben. Jeff \u00e8 sempre pi\u00f9 malato e comincia a soffrire di allucinazioni tanto da scambiare Kirby per Fallon. Quando l'uomo la bacia e la chiama Fallon, la ragazza fugge in lacrime. Sconvolta dall'accaduto, Kirby cede alla corte di Adam e accetta di cenare con lui. L'uomo per\u00f2, dopo averla fatta ubriacare, la violenta. In Borneo, vengono ritrovati gli indumenti di Steven, e questo induce Dan Cassidy a interrompere le ricerche. Ma Blake non \u00e8 d'accordo e chiede a un medium di aiutarlo a trovare suo figlio. Krystle \u00e8 preoccupato per lo stato di salute di Jeff e chiama un dottore.\nIl ritorno di Samantha.\nTrama.\nBlake \u00e8 ormai ossessionato dalle ricerche di Steven, mentre Alexis - convinta che suo figlio sia morto - organizza una veglia funebre in suo onore. Anche Fallon \u00e8 convinta che suo fratello sia morto e cerca di persuadere anche Blake, ma l'uomo si rifiuta di accettare quella che sembra essere l'unica realt\u00e0. Mark si mostra geloso di Blake ma Krystle gli conferma che lei \u00e8 innamorata di suo marito. Mark accusa quindi Alexis di avergli mentito riguardo al rapporto tra Krystle e Blake e decide di lasciare Denver. Quando Alexis si reca al La Mirage per chiedergli scusa, i due si baciano. Dopo essersi fatto dare i vestiti che Steven indossava durante l'incidente, il medium riesce finalmente a \"vedere\" il ragazzo. Intanto, Sammy Jo torna a casa Carrington con un bambino, Danny. La ragazza dichiara che \u00e8 il figlio di Steven.\nAdozione in vendita.\nTrama.\nSammy Jo \u00e8 tornata a Denver ma non ha nessuna intenzione di rimanervi. Il suo temporaneo ritorno \u00e8 alla base di un piano ben preciso: vuole lasciare Danny a Blake e Krystle in cambio di una cospicua somma di denaro. Blake, invece, le offre centomila dollari affinch\u00e9 sia lei stessa a occuparsene. Ma la ragazza rifiuta l'offerta perch\u00e9 il bambino le impedirebbe di intraprendere la carriera di modella. Alexis, tornata a dirigere la ColbyCo dopo aver superato il lutto per la perdita di Steven (con grande dispiacere di Adam), regala a Mark un prezioso orologio. Quando Fallon bussa alla porta della camera di Mark, l'uomo (a letto con Alexis) non le apre e il fatto insospettisce la ragazza. Alexis \u00e8 sempre pi\u00f9 preoccupata per la salute di Jeff. Prima di lasciare Denver, Sammy Jo chiede a Krystle se sarebbe disposta ad adottare Danny. A Singapore, intanto, un uomo, gravemente ferito e ritrovato in mare aperto, esce dal coma dopo essere stato sottoposto a molteplici interventi chirurgici al volto.\nPazzia.\nTrama.\nSvegliato in piena notte dal pianto del piccolo Blake, Jeff ha una reazione spropositata con Kirby. La ragazza e Krystle sono molto preoccupate per la sua salute. L'uomo diventa aggressivo anche l'indomani quando al La Mirage incontra Fallon e le chiede chi \u00e8 l'uomo con il quale ha una relazione. Fallon chiede a sua volta a Mark chi \u00e8 la misteriosa donna che gli ha regalato il suo nuovo costoso orologio. Adam, intanto, continua a tramare contro Jeff. Informa Blake che il giovane Colby ha guardato una videocassetta in cui Blake si intratteneva con Logan Rhinewood. Poi dice a Jeff che Blake sospetta che il filmato sia stato realizzato da lui. Alexis va su tutte le furie quando scopre che Sammy Jo ha proposto a Krystle che Danny, il figlio di Steven, venga adottata da lei e Blake. Il misterioso uomo trovato ferito a Singapore dichiara al suo dottore di chiamarsi Ben Reynolds, ma non viene creduto, in quanto sulla sua cintura vi \u00e8 una fibbia con la lettera C. Fallon si intrufola nella camera di Mark per cercare di capire qualcosa sulla donna misteriosa, ma viene sorpresa da Jeff. Accecato dalla gelosia, l'uomo la aggredisce e cerca di strangolarla, ma viene salvata da Mark. Scioccata dall'accaduto, la ragazza va da suo padre e gli dice che vuole assolutamente divorziare da Jeff. Alexis, sempre pi\u00f9 preoccupata per Jeff, dice ad Adam che vuole mandare il nipote in vacanza e che durante la sua assenza, lei si installer\u00e0 nel suo ufficio. Adam \u00e8 costretto a rivelare la verit\u00e0 sullo stato di salute di Jeff. Alexis disapprova il piano diabolico di suo figlio, ma questi le ricorda che Jeff detiene alcune azioni della Denver-Carrington a nome del piccolo Blake e - visto lo stato confusionario in cui il ragazzo si trova - potrebbe cederle a lei. Quando Alexis rifiuta di approfittarsi di Jeff, Adam la minaccia: se non accetta, lui dir\u00e0 che l'idea della vernice tossica era sua.\nPaura per Jeff.\nTrama.\nAlexis respinge le minacce di Adam, ma quest'ultimo le dice che avvelenare Jeff poco a poco era l'unico modo per sconfiggere Blake una volta per tutte. Fallon, intanto, ottiene la firma di Jeff per il divorzio e va a Haiti per accelerare l'iter burocratico. Ormai fortemente disorientato, Jeff accetta di trasferire le azioni della Denver-Carrington in possesso del piccolo Blake alla ColbyCo, e lascia la direzione di quest'ultima ad Alexis. Nonostante colta dai rimorsi, la donna accetta le decisioni del nipote. Avendo scoperto che il suo rivale in amore \u00e8 Mark, Jeff si reca al La Mirage per affrontarlo, ma viene colto da un malore e urgentemente ricoverato. Quando Alexis viene a sapere dell'accaduto, teme che l'avvelenamento venga a galla. Adam, quindi, le propone di far ridipingere velocemente l'ufficio di Jeff per cancellare ogni prova della \"loro\" colpevolezza. Kirby decide di accettare la proposta di lavoro di Adam con la ColbyCo come traduttrice.\nUn nuovo volto.\nTrama.\nAdam fa smontare i pannelli ricoperti di vernice tossica dall'ufficio di Jeff e ordina di bruciarli. Poi si reca in ospedale per cercare di scoprire se i medici sono riusciti a scoprire le cause del malore di Jeff, ma apprende che brancolano nel buio. Jeff, la cui mente \u00e8 ancora offuscata dai veleni, non riesce a ricordare quali e quanti documenti ha firmato nei giorni precedenti al malore. A Singapore, il ragazzo ferito e curato dal dottor Ling pu\u00f2 finalmente vedere il suo volto allo specchio. Mentre Kirby accetta la proposta di lavoro di Adam alla ColbyCo, Alexis mostra a Blake il documento firmato da Jeff in cui si attesta che \u00e8 lei a detenere le azioni della Denver-Carrington intestate a loro nipote, corrispondenti a pi\u00f9 del 50% e lo informa che ha intenzione di convocare un'assemblea straordinaria degli azionisti per farsi votare come presidente della Denver-Carrington. Mentre \u00e8 intento a parlare con la sua ex-moglie, l'uomo riceve una telefonata dall'ospedale: nel sangue di Jeff sono state trovate strane tracce di neurotossine.\nSenza esclusione di colpi.\nTrama.\nMentre Blake cerca in tutti i modi di estromettere Alexis dalla sua compagnia, Krystle sospetta che la donna si sia approfittata della malattia di Jeff per fargli firmare il documento che la rende azionista maggioritaria della Denver-Carrington. Alexis cerca di mandare Jeff in Svizzera per curarsi, ma Blake si oppone. Nonostante i medici abbiano scoperto una neurotossina nel sangue di Jeff, non sono riusciti a capire quale tipo sia e come l'uomo ne sia rimasto vittima. Gli avvocati di Blake non riescono a impugnare il documento firmato da Jeff. L'uomo cerca allora di convincere i vari azionisti della compagnia ad assentarsi durante l'assemblea straordinaria promossa da Alexis per la votazione. Durante la notte, Kirby si intrufola nel letto di Jeff e, credendolo addormentato, gli confida di essere innamorato di lui. Jeff le chiede di restare e di trascorrere la notte insieme. Fallon e Mark tornano a Denver dopo aver trascorso alcuni giorni a Haiti. Krystle li sorprende mentre i due si baciano per salutarsi. A Singapore, lo sconosciuto curato dal dotto Ling insiste nel dire che il suo nome sia Ben Reynolds. Non fidandosi di lui, il dottor Ling informa Dan Cassidy. Sebbene non riesca a riconoscere in lui Steven Carrington, Cassidy informa Blake della presenza di questo ragazzo a Singapore. Krystle ottiene i documenti firmati da Sammy Jo per l'adozione del piccolo Danny.\nFinalmente riuniti.\nTrama.\nPrima di volare a Singapore per incontrare il misterioso ragazzo trovato da Dan Cassidy, Blake contatta di nuovo il senatore Neal McVane per chiedergli di trovare un modo per evitare la fusione tra la sua compagnia e la ColbyCo. Alexis, a sua volta, chiede al senatore di non prendere le parti di Blake, ma McVane rifiuta. La donna, per vendetta, contatta Morgan Hess e gli ordina di indagare sul passato del senatore. Nonostante il divorzio, Fallon chiede a Jeff di restare amici. Quest'ultimo informa Alexis e Adam che far\u00e0 di tutto per tornare in possesso delle sue azioni per evitare che Blake venga estromesso dalla Denver-Carrington. Kirby, che aveva accettato di accompagnare Adam a Palm Springs per lavoro, rimane di nuovo vittima dell'uomo, quando questi simula un problema all'auto e convince la ragazza a prendere una camera in un motel. Qui, Adam cerca ancora di violentarla ma l'intervento di Jeff (precedentemente avvertito da Kirby) la mette in salvo. Quando Blake arriva a Singapore, scopre che il misterioso ragazzo ha lasciato l'ospedale. Il caso vuole che i due si ritrovino faccia a faccia fuori dall'edificio. Blake riconosce nel ragazzo Steven, nonostante il suo volto sia profondamente cambiato. Quest'ultimo ammette di essere effettivamente suo figlio ma informa Blake che non vuole pi\u00f9 essere un Carrington e che non ha intenzione di tornare a Denver. Blake, a sua volta, lo informa che a casa c'\u00e8 suo figlio ad attenderlo.\nDi nuovo a casa.\nTrama.\nJeff e Kirby si recano a Reno per sposarsi. Steven, nonostante qualche titubanza sulla sua paternit\u00e0 del piccolo Danny, decide di tornare a Denver dai Carrington, con grande gioia di Krystle e Fallon. Prima di rientrare, per\u00f2, Blake lo informa dei grandi cambiamenti in seno alla famiglia: gli racconta del suo fratello ritrovato Adam, del divorzio di Fallon e Jeff, del matrimonio (e conseguente vedovanza) di Alexis con Cecil Colby. Nonostante i forti dissapori, Krystle si reca da Alexis e la invita dai Carrington per accogliere Steven. Questi confida a sua sorella che l'unica ragione per la quale \u00e8 tornato a Denver \u00e8 Danny. Alexis cerca di convincere suo figlio ad accettare un posto alla ColbyCo, ma il ragazzo non l'ha ancora perdonata per aver pagato Sammy Jo per lasciarlo. La donna, per ripicca, gli rivela che la ragazza ha letteralmente venduto Danny a Blake e Krystle. Il ragazzo decide di volare a New York per rintracciare Sammy Jo e ricominciare una nuova vita con lei e loro figlio.\nPadre e figlio.\nTrama.\nJoseph \u00e8 adirato con sua figlia Kirby per aver sposato Jeff. Quest'ultimo confida a Fallon che, nonostante abbia sposato Kirby, non smetter\u00e0 mai di amarla. Steven va a New York per convincere Sammy Jo a tornare con lui ma la ragazza rifiuta e gli consiglia di lasciare Danny a Blake e Krystle. Tornato a Denver, invece, il ragazzo comunica a suo padre di volersi occupare di suo figlio, ma Blake si oppone in quanto secondo lui un omosessuale non sarebbe capace di crescere un bambino. Sam Dexter, membro del consiglio di amministrazione della Denver-Carrington, informa Blake che Alexis \u00e8 riuscita a convincere gli altri membri a partecipare all'assemblea straordinaria per votare a favore o contro la fusione tra la compagnia dei Carrington e quella dei Colby.\nVoto di fiducia.\nTrama.\nDurante l'assemblea straordinaria indetta da Alexis, Blake accusa di tradimento i membri del consiglio di amministrazione della sua compagnia. Alexis, a sua volta, li minaccia dicendo loro che chiunque voter\u00e0 contro di lei, e contro la fusione della Denver-Carrington con la Colbyco, verr\u00e0 sostituito. Tutti votano a suo favore, quindi, compreso Blake, pur di mantenere la sua posizione all'interno della sua azienda. Il detective Morgan Hess riferisce ad Alexis quello che ha scoperto sul senatore Neal McVane e una sua relazione con una minorenne. Quando il senatore riesce a bloccare da Washington la fusione, la donna, per vendetta, decide di rendere tutto pubblico. Steven si trasferisce al La Mirage e assume l'avvocato Chris Deegan per divorziare da Sammy Jo. Per poterlo pagare, accetta - con gran dispiacere di Adam - un lavoro presso la Colbyco, offertogli precedentemente da sua mamma. Alexis nota molta complicit\u00e0 tra Fallon e Mark e, per gelosia, riferisce a sua figlia che l'uomo \u00e8 stato con molte donne - facendosi mantenere da loro - da quando ha divorziato da Krystle.\nCena a sorpresa.\nTrama.\nKrystle organizza una cena per far riappacificare Blake e Steven. Alexis, irritata dall'idea, fa in modo che Steven non vada, organizzando un'urgente riunione di affari nel Wyoming. Kirby, gelosa del rapporto tra Jeff e Fallon, chiede a suo marito di andare ad abitare insieme lontano da Villa Carrington. Blake informa Alexis di aver acquistato, a titolo personale, il brevetto per l'estrazione del petrolio dagli scisti bituminosi. Le propone di far entrare nell'affare anche la ColbyCo se lei accetta di rivedere i falsi rapporti sulla Denver-Carrington usati durante la votazione per la fusione tra le due societ\u00e0. Steven va a far visita a Claudia nella casa di riposo dove la donna vive da tempo. Alexis cerca di allontanare Mark da Denver e da Fallon offrendogli del denaro. Quando l'uomo rifiuta, la donna attira sua figlia nella stanza di Mark con l'inganno e si fa trovare nuda nel suo letto mentre l'uomo - ignaro del piano - \u00e8 sotto la doccia. Kirby ha un leggero mancamento.\nMinacce.\nTrama.\nLa notizia della relazione di Neal McVane con una minorenne viene resa pubblica. L'uomo, che in un primo tempo aveva sospettato di Blake, \u00e8 quasi certo che dietro al fatto ci sia Alexis. L'avvocato Chris Deegan riferisce a Steven che Sammy Jo ha acconsentito al divorzio, dandogli anche la custodia di Danny. In pi\u00f9, gli confida che anche lui \u00e8 omosessuale. Steven va dai Carrington e porta suo figlio nel suo nuovo appartamento. Kirby scopre con gioia di essere incinta. Fallon, ancora furiosa sia con Mark che con Alexis, accusa sua madre di aver sempre voluto separare Krystle da Blake, quando in realt\u00e0 quest'ultima sarebbe stata una madre migliore di lei. A queste parole, Alexis si reca da Krystle e la accusa di aver allontanato Fallon da lei. Al battibecco segue una furibonda colluttazione tra le due donne nel laghetto di Villa Carrington. L'intervento di Blake mette fine alla zuffa. L'uomo riprende violentemente sua moglie e questa, sentitasi umiliata, decide di lasciare la villa e installarsi al La Mirage. Il senatore McVane, oramai distrutto pubblicamente, si reca da Alexis e tenta di strangolarla. Anche in questo caso, l'intervento di Blake mette fine a un drammatico epilogo.\nTrappola mortale.\nTrama.\nAdam incontra il dottor Edwards al La Mirage ed \u00e8 molto irritato dalla sua presenza perch\u00e9 \u00e8 l'unico a sapere dei suoi problemi di droga quando era nel Montana. Anche Fallon scambia qualche parola con il dottore e scopre che il primo caso di cui Adam si era occupato, come avvocato, riguardava un caso di avvelenamento da ossido di mercurio, presente in una pittura murale, che aveva trasformato la vittima in una persona molto violenta. Trovando delle similitudini con quello che \u00e8 accaduto a Jeff, la ragazza ne parla con il medico che aveva curato il suo ex-marito. Alexis viene minacciata da Morgan Hess, quando la donna si rifiuta di prestargli del denaro, e da Mark, quando si rifiuta di dire la verit\u00e0 a Fallon sul loro rapporto. Anche Joseph, il maggiordomo di Villa Carrington, precedentemente ricattato da Alexis riguardo al matrimonio di sua figlia con Jeff, minaccia la donna, quando questa gli dice che \u00e8 pronta a rivelare a Kirby tutta la verit\u00e0 su sua madre. La ragazza, intanto, scopre di essere incinta di tre mesi e che di conseguenza il padre del bambino non \u00e8 Jeff ma Adam. Blake decide di voler donare a suo nipote Danny alcune azioni della Denver-Carrington e si reca da Steven. Al suo arrivo, scopre che Chris Deegan abita con suo figlio e d\u00e0 per scontato che i due abbiano una relazione. L'uomo va su tutte le furie e decide di portare Steven in tribunale per ottenere la custodia del piccolo Danny. Alexis intanto attira Krystle con l'inganno in un cottage con la scusa di volerle parlare di Steven e Blake. In realt\u00e0, la donna vuole offrirle del denaro per spingerla a lasciare Blake e Denver definitivamente. Durante la discussione, qualcuno le chiude dentro e d\u00e0 fuoco al cottage."}
{"id": "1517056", "revid": "124738232", "url": "https://it.wikipedia.org/wiki?curid=1517056", "title": "Episodi di Dynasty (quarta stagione)", "text": "Questa voce contiene trama, dettagli e crediti dei registi e degli sceneggiatori della quarta stagione della serie televisiva \"Dynasty\".\nNegli Stati Uniti, \u00e8 stata trasmessa per la prima volta sulla ABC il 28 settembre 1983 e si \u00e8 conclusa il 9 maggio 1984, posizionandosi al 3\u00ba posto nei rating Nielsen di fine anno con il 24,1% di penetrazione e con una media superiore ai 20 milioni di spettatori.\nIn Italia, \u00e8 stata trasmessa per la prima volta su Rete 4 (poi su Canale 5) a partire dal 2 marzo 1984.\nLa stagione si chiude con un doppio \"cliffhanger\": l'improvvisa fuga di Fallon un istante prima di risposarsi con Jeff e l'arresto di Alexis per la morte di Mark Jennings.\nPer l'intera stagione, lo sceneggiatore Edward DeBlasio \u00e8 stato accreditato come Edward De Blasio.\nCast regolare:\nL'arresto.\nTrama.\nMark Jennings salva Alexis e Krystle dall'incendio del cottage dove le due donne erano state rinchiuse. Alexis comunica alla polizia che il colpevole potrebbe essere o il detective Morgan Hess o il senatore Neal McVane. Dopo una breve indagine, per\u00f2, la polizia arresta Mark. Fallon \u00e8 sempre pi\u00f9 convinta che l'avvelenamento di Jeff sia stato causato da Adam. Adam, da parte sua, convince con le minacce il dottor Edwards a dire alla ragazza che si \u00e8 sbagliato sul quel primo caso di cui Adam si \u00e8 occupato come avvocato. Jeff riesce a farsi lasciare la direzione della ColbyCo da Alexis mentre lei \u00e8 in ospedale. Kirby, sempre pi\u00f9 convinta di non volere il figlio di Adam, cerca di ricreare una situazione simile a quella dell'incidente a cavallo in cui Krystle perse il suo bambino e decide di uscire in aperta campagna con un cavallo poco addomesticato.\nSenza via d'uscita.\nTrama.\nBlake chiede ad Alexis quale potrebbe essere l'eventuale movente di Mark per ucciderla. La donna gli riferisce che ha messo fine alla relazione dell'uomo con Fallon. Blake non \u00e8 convinto della colpevolezza di Mark e decide di indagare sugli altri eventuali sospettati. Ma sia Morgan Hess che Neal McVane hanno alibi di ferro: il primo era ricoverato in ospedale dopo essere stato picchiato da coloro ai quali doveva dei soldi; il senatore era totalmente ubriaco. Kirby, che non ha perso il bambino, si confida con Krystle e le dice che non vuole averlo perch\u00e9 non \u00e8 figlio di Jeff. Adam cerca di convincere Steven a mettersi con lui contro Jeff, ma il ragazzo rifiuta perch\u00e9 considera Jeff come un fratello. Alexis viene aggredita da un misterioso uomo in ospedale. Quando viene dimessa, e torna a casa, confida a Steven che lui \u00e8 l'unico figlio a comprenderla. Adam sente la loro conversazione e decide di trasferirsi al La Mirage. Jeff, ancora unico responsabile della ColbyCo, si allea con Blake per cercare di far fallire il piano di Alexis sulla fusione della sua compagnia con la Denver-Carrington. Durante la loro conversazione, Blake riceve una strana telefonata da Joseph, il suo maggiordomo, in cui l'uomo gli chiede di prendersi cura di Kirby. Preoccupati, Blake e Jeff si recano nella vecchia casa in cui Joseph abitava con la sua defunta moglie proprio mentre l'uomo si spara un colpo di pistola in testa.\nUn messaggio disperato.\nTrama.\nBlake va a far visita ad Alexis per rivelarle il contenuto della lettera che Joseph ha lasciato prima del suo suicidio. In essa, l'uomo confessa di aver incendiato il bungalow dove era rinchiusa Alexis per vendicarsi della donna dopo che questa aveva minacciato di rivelare a Kirby la verit\u00e0 su sua madre. Chris Deegan consiglia a Steven di riappacificarsi sia con Blake che con Sammy Jo e di rivelare loro la verit\u00e0, e cio\u00e8 che loro due sono semplici coinquilini e non amanti, ma il ragazzo ritiene di non dover dare giustificazioni sulla sua vita. Claudia lascia la casa di cura e Steven la conduce al La Mirage, dove la donna decide di alloggiare temporaneamente. I due ricordano i vecchi tempi e finiscono a letto insieme. Dopo il funerale di suo padre, Kirby rivela a Krystle che il padre del suo bambino \u00e8 Adam. Fallon continua a indagare sull'avvelenamento di Jeff, mentre Blake palesa ad Andrew Laird la sua intenzione di portare in tribunale Steven per ottenere la custodia del piccolo Danny.\nCustodia contesa.\nTrama.\nSammy Jo, ancora a New York, legge su un quotidiano della disputa in tribunale tra Blake e Steven per la custodia di Danny. La ragazza contatta Blake e gli dice che \u00e8 disposta a testimoniare in suo favore. Krystle, che ha rimproverato Blake per il suo accanimento verso Steven, testimonia a favore del figliastro. Blake non permette ad Andrew Laird di controinterrogarla per evitare che la moralit\u00e0 della donna venga messa in discussione. Anche Alexis e Steven testimoniano contro Blake. Intanto, mentre Claudia assume il ruolo di vicedirettrice del La Mirage, Adam confida a suo padre di voler tornare in Montana, ma Blake gli offre sia un posto alla Denver-Carrington sia la sua ospitalit\u00e0 in casa sua. Adam accetta e si trasferisce dai Carrington, creando non pochi malumori in Kirby. Quest'ultima affronta Alexis per cercare di scoprire perch\u00e9 suo padre abbia provato ad ucciderla.\nFalsa testimonianza.\nTrama.\nRientrando a casa, Alexis scopre che il suo appartamento \u00e8 stato svaligiato. Terrorizzata, chiede ad Adam di tornare ad abitare con lei ma il ragazzo rifiuta. Mentre Fallon testimonia a favore di Steven, Sammy Jo - come promesso - testimonia a favore di Blake. La ragazza ammette in tribunale di aver acconsentito che Steven crescesse Danny ma non \u00e8 d'accordo che il bambino venga cresciuto da una coppia di gay. In pi\u00f9, distorce la verit\u00e0 sul suo ex-marito facendolo passare per una persona perversa. Blake \u00e8 furioso con il suo avvocato per la testimonianza della sua ex-nuora, ma \u00e8 Steven stesso a smentire la ragazza, sebbene rifiuti di rivelare, sotto testimonianza, se sia ancora o meno omosessuale. Alexis scopre che Fallon sta indagando sul passato di Adam e avverte il figlio. La ragazza trova delle tracce sul caso di avvelenamento di un operaio in Montana, dove si reca con Jeff. Per evitare di guidare tutta la notte, i due decidono di fermarsi in un hotel, dove trascorrono la notte insieme. Dopo la testimonianza di Sammy Jo, Blake ammette con Krystle che la causa che sta intentando contro suo figlio \u00e8 un errore. Claudia affronta Sammy Jo e la obbliga a ritirare le sue accuse contro Steven. Al suo sprezzante rifiuto, Claudia la schiaffeggia. La donna poi si reca da Steven per proporgli di sposarla e poter ottenere cos\u00ec la custodia di Danny.\nTenere complicit\u00e0.\nTrama.\nSteven e Claudia si recano a Reno per sposarsi. Fallon e Jeff riescono a parlare con il capo dell'operaio che era rimasto avvelenato dai vapori di ossido di mercurio e scoprono che l'avvocato della vittima era Michael Torrance, e cio\u00e8 Adam. Quest'ultimo, intanto, fa firmare dei documenti a sua madre, nascondendo tra di essi anche un documento che cos\u00ec attesta che sia stata lei a ordinare le vernici tossiche per l'ufficio di Jeff. Kirby decide di tornare a Parigi, pur di non dire a Jeff la verit\u00e0 sul loro bambino, ma Krystle riesce a convincerla a restare. Il matrimonio tra Steven e Claudia ha l'effetto sperato. Il giudice - dopo essersi assicurato che Steven mantenga all'impegno assunto con il suo matrimonio - si pronuncia a suo favore. Dopo la sentenza, Blake cerca di riavvicinarsi a suo figlio ma questi lo respinge. Alexis, intanto, torna alla carica e avverte Blake che ha intenzione di riunire il consiglio di amministrazione della Denver-Carrington per poter finalmente fondere quest'ultima con la ColbyCo Oil. Fallon e Jeff, tornati dal Montana, rivelano a Blake che il colpevole dell'avvelenamento di Jeff \u00e8 di certo Adam.\nTracy.\nTrama.\nNonostante le pressioni di Fallon, Blake si rifiuta di accusare Adam prima di aver parlato con lui. Quest'ultimo, intanto, recatosi dal produttore dal quale aveva comprato le vernici tossiche, riesce a sostituire il buono d'ordine con il suo nome con il documento fatto firmare da Alexis con l'inganno. Il ragazzo, tormentato dalle menzogne, cade di nuovo schiavo degli stupefacenti. Affrontato finalmente da Blake, Adam incolpa senza remore sua madre. Bill Rockwell, il PR della Denver-Carrington, prossimo a lasciare l'azienda di Blake, raccomanda caldamente all'uomo di assumere al suo posto la sua assistente, Tracy Kendall, ma Blake gli rivela che ha deciso di dare quel posto a Krystle, pur di riconquistarla e farla tornare a casa Carrington. Tracy accetta la decisione ma \u00e8 furiosa. Mark va nella stanza di Krystle al La Mirage per invitarla a cena, ma - al rifiuto della donna - l'uomo diventa inspiegabilmente violento. Kirby si mostra sempre pi\u00f9 gelosa del riavvicinamento tra Jeff e Fallon. Blake riesce ad entrare in possesso del falso documento che prova la colpevolezza di Alexis nell'avvelenamento di Jeff. Quando l'uomo affronta la sua ex-moglie e la costringe a ridare a Jeff le sue azioni della ColbyCo (e a rinunciare cos\u00ec alla fusione tra le due aziende), Alexis comprende di essere stata ingannata da suo figlio e promette vendetta.\nDex.\nTrama.\nDopo essere stata accusata anche da Jeff di aver cercato di avvelenarlo, Alexis cerca di costringere Adam a dire la verit\u00e0 ma il ragazzo si rifiuta. Fortemente colpita dal comportamento scontroso del figlio, la donna si reca in Montana per incontrare il dottor Edwards. Questi le rivela che la condotta di Adam, molto probabilmente, \u00e8 dovuta all'uso di droghe e agli effetti che queste hanno sul suo stato mentale. Jeff spiega a Kirby le ragioni del suo viaggio in Montana con Fallon per cercare di rassicurarla, ma la ragazza continua a essere gelosa dei due. Allo stesso tempo, Jeff cerca di riavvicinarsi a Fallon in maniera pi\u00f9 intima ma la ragazza lo respinge. Nonostante i suoi sorrisi e la sua disponibilit\u00e0 nei confronti di Krystle, Tracy nasconde un forte rancore verso la donna, dopo che questa le ha involontariamente impedito di diventare la nuova PR alla Denver-Carrington. Alexis, rientrata a Denver, riunisce il consiglio di amministrazione della Denver-Carrington e informa i soci che la ColbyCo non \u00e8 pi\u00f9 interessata alla fusione perch\u00e9 la Denver-Carrington \u00e8 un'azienda troppo piccola per la ColbyCo. Tra i nuovi soci della Denver-Carrington fa la sua apparizione Dex Dexter, figlio di Sam, azionario dell'azienda di Blake, e suo sostituto. L'uomo, a favore della fusione tra l'azienda di Alexis e quella di Blake, si introduce nell'ufficio di Alexis, dopo la riunione e la bacia appassionatamente, proponendo alla donna di creare insieme una nuova societ\u00e0. Alexis rifiuta, sebbene rimanga piacevolmente colpita dall'uomo.\nPeter.\nTrama.\nLa gelosia di Kirby per il rapporto tra Jeff e Fallon comincia a infastidire fortemente suo marito. Blake si irrita con Alexis dopo aver letto su un quotidiano che la ColbyCo ha rinunciato alla fusione con la Denver-Carrington a causa della pessima direzione di quest'ultima. Jeff rimprovera la donna per l'articolo e le dice di non voler pi\u00f9 lavorare alla ColbyCo. Le propone quindi di fare uno scambio di azioni: il suo 50% della ColbyCo in cambio del 47% della Denver-Carrington in mano ad Alexis. Dex invita Alexis a cena ma la donna rifiuta, nonostante un bacio appassionato. Adam, a sua volta, bacia Tracy, che non si tira indietro, sebbene avverta l'uomo che lei non mescola mai lavoro e sesso. Blake, Krystle e Fallon si recano a Los Angeles per assistere a delle corse di cavalli. In quel contesto, la giovane Carrington conosce un misterioso e ricco uomo, Peter De Vilbis, con il quale trascorre la notte. In realt\u00e0, l'uomo \u00e8 interessato solo al denaro di Blake. Jeff decide di regalare a Kirby una crociera e si informa presso il suo dottore se la ragazza pu\u00f2 viaggiare, visto il suo stato. L'uomo scopre che sua moglie era gi\u00e0 incinta quando l'ha sposata. Affronta la ragazza e questa, in lacrime, gli confessa di essere stata violentata da Adam.\nUna romantica proposta.\nTrama.\nDopo aver scoperto la verit\u00e0 sul bambino di Kirby, Jeff, furioso, va a cercare Adam in uno dei cantieri immobiliari della Denver-Carrington. L'incontro tra i due si trasforma ben presto in scontro fisico, durante il quale Jeff rivela ad Adam che \u00e8 lui il padre del bambino di Kirby. La ragazza, scossa dagli ultimi eventi, decide di tornare a Parigi ma rinuncia all'ultimo momento. Fallon, ancora a Los Angeles, continua la sua neorelazione con Peter De Vilbis. Dex decide di acquistare dei giacimenti di sabbie bituminose per Alexis, sia per conquistarla sia per diventare suo partner professionale. La donna accetta tutte e due le proposte. Mark, totalmente ubriaco, usa parole scortesi con Steven nei confronti di sua madre. Blake d\u00e0 una serata libera alla servit\u00f9 e invita Krystle a cena. L'uomo le regala un anello di diamanti e le chiede di sposarlo di nuovo. La donna accetta.\nIl ballo carousel.\nTrama.\nA Calgary, dove Alexis si era recata per acquistare i giacimenti di sabbie bituminose (poi acquistati per lei da Dex), Dex si introfula nella sua stanza per sigillare finalmente un accordo d'affari e i due trascorrono la notte insieme. Peter De Vilbis ha intenzione di vendere un suo cavallo da corsa e Fallon gli dice che forse suo padre potrebbe essere interessato. Durante il \"Ballo Carousel\", evento mondano e filantropico organizzato da Marvin e Barbara Davis, Alexis presenta Dex a Steven e lo informa che hanno creato una societ\u00e0 d'affari chiamata LexDex. Fallon presenta Peter a Blake. Quest'ultimo accetta di acquistare il cavallo di Peter per donarlo a Krystle come dono di nozze. Durante il ballo, Blake annuncia a tutti gli invitati che lui e Krystle stanno per risposarsi. Claudia approfitta del momento di gioia per spingere Steven a riconciliarsi con il padre. Alexis rivela ad Adam - presente al ballo con Tracy - di aver saputo dei suoi problemi di droga e che questa scoperta l'ha spinta a rinunciare alla fusione tra la ColbyCo e la Denver-Carrington ed evitare cos\u00ec che Blake scoprisse una verit\u00e0 su suo figlio che non avrebbe mai accettato.\nIl matrimonio.\nTrama.\nPrima di partire per il suo viaggio di nozze, Krystle vuole portare a termine tutto il lavoro alla Denver-Carrington. Tracy approfitta del momento per farsi affidare la carta di credito aziendale e la chiave dell'armadietto con svariati documenti segreti. Kirby comincia a soffrire di strani dolori all'addome. Alexis mette in guardia Fallon nei riguardi di Peter, e le riferisce che l'uomo \u00e8 un noto playboy mondano. In effetti, Peter - residente al La Mirage - comincia ad avere degli atteggiamenti ambigui nei confronti di Claudia. Adam insiste per essere riconosciuto come padre del bambino di Kirby, ma la ragazza lo avverte che, sebbene stia per divorziare da Jeff, non ha nessuna intenzione di sposarlo perch\u00e9 non lo ama. In casa Carrington tutto \u00e8 pronto per la seconda cerimonia di nozze di Blake e Krystle. Blake - riconciliatosi con Steven - gli chiede di fargli da testimone. Alexis chiede a Dex di accompagnarla a Rio de Janeiro per concludere un affare, ma l'uomo rifiuta, in quanto trova strano che la donna debba recarsi proprio nel luogo della luna di miele di Blake e Krystle. Alexis, per ripicca, decide di farsi accompagnare da Mark.\nL'anello spezzato.\nTrama.\nIn Brasile, Blake e Krystle trascorrono momenti felici, ospiti di un hotel di Peter De Vilbis. Tracy si dimostra molto abile nel sostituire Krystle come P.R. della Denver-Carrington. Dex, convinto che Alexis abbia semplicemente paura di innamorarsi di lui, le regala un prezioso collier di smeraldi. Fallon, affidatasi a Ernesto Pinero, un architetto consigliatole da Peter per rinnovare il suo hotel, scopre che l'uomo del quale \u00e8 innamorata ha molti debiti con lui. Jeff e Kirby chiedono a Andrew Laird di occuparsi del loro divorzio e Adam chiede alla ragazza di sposarlo subito dopo la fine del suo matrimonio con Jeff. La signora Gordon, balia del piccolo Danny, rivela a Claudia che un brutto ceffo ha seguito lei e il bambino fino a casa ed \u00e8 molto spaventata. Claudia chiede quindi a Blake - tornato da Rio - di tenere Danny in casa Carrington, irritando fortemente Alexis. Kirby \u00e8 molto preoccupata del suo stato di salute, quando vede che le sue mani cominciano a gonfiarsi in maniera allarmante, tanto da dover far tagliare la sua fede nuziale.\nUna drammatica diagnosi.\nTrama.\nDopo alcuni accertamenti, Kirby scopre di soffrire di eclampsia, una grave patologia della gravidanza, caratterizzata da convulsioni. Anche Krystle non riceve notizie rasicuranti quando il suo dottore la informa che ha poche chance di rimanere incinta o di portare a termine una gravidanza. Blake dice a Tracy di informare sua moglie di partecipare a una riunione importante alla Denver-Carrington, ma la ragazza non avverte la signora Carrington e si presenta in sua vece. Kirby ha un mancamento e viene soccorsa da Adam. Questi ancora una volta le propone di sposarlo e la ragazza accetta. Adam, colto dal rimorso, confessa a Blake cosa ha fatto a Kirby e come sia lui il padre del suo bambino. In casa Carrington arriva una misteriosa telefonata anonima in cui un uomo dice che ben presto toglier\u00e0 alla signora Carrington tutto ci\u00f2 che lei ama. Claudia riceve un mazzo di viole con un biglietto firmato \"Lancelot\", nomignolo usato da Matthew quando questi le mandava dei fiori. Subito essere stati a Los Angeles per vedere il cavallo di Krystle partecipare ad una corsa, Krystle e Blake ricevono un'altra telefonata misteriosa: il loro cavallo \u00e8 scomparso.\nIl riscatto.\nTrama.\nMentre la polizia indaga sulla sparizione del cavallo di Krystle, Adam si scusa con Jeff per tutto il male che ha fatto a Kirby. Claudia \u00e8 ancora molto turbata per le viole e il bigliettino che ha ricevuto, e Steven le consiglia di disfarsene. Kirby viene colta da un attacco di convulsioni e viene urgentemente ricoverata. Mentre rilascia un'intervista riguardo alla sparizione del cavallo, Peter dice ai giornalisti che ben presto lui e Fallon saranno marito e moglie. Dex convince Alexis ad accompagnarlo da un certo Oscar Stone per chiudere l'acquisto di alcuni terreni che l'uomo desidera fortemente. Lo charme di Alexis si rivela determinante. Blake riceve la richiesta di un riscatto pari a 2 milioni di dollari, che l'uomo non vuole pagare, ma Peter lo convince del contrario. Bill Rockwell, ex capo di Tracy alla Denver-Carrington, propone alla ragazza di lavorare per la sua nuova societ\u00e0, ma Tracy rifiuta. Kirby, in ospedale, \u00e8 vittima di una nuova crisi convulsiva.\nUna vittima innocente.\nTrama.\nKirby comincia a soffrire di violenti mal di testa e il dottor Winfield, sospettando si tratti di un aneurisma, decide di praticare un cesareo per salvare la ragazza, sebbene l'intervento sia rischioso per il bambino. Blake \u00e8 ancora molto riluttante riguardo al pagare o meno il riscatto richiesto per il cavallo ed \u00e8 molto dubbioso sul matrimonio di Fallon con Peter. La ragazza accusa Alexis di aver parlato male di Peter a suo padre. Anche Jeff \u00e8 molto irritato dall'idea che Fallon sposi Peter e alla prima occasione d\u00e0 un pugno all'uomo. Blake deve recarsi urgentemene a Washington per affari, e Peter decide di fare le sue veci e pagare il riscatto per il cavallo, che viene liberato. Tracy scopre dell'affare che Dex ha portato a termine con Oscar Stone e avverte Blake. Questi accusa Dex di essere stato sleale nei confronti della Denver-Carrington, essendo un membro del consiglio di amministrazione. Il senatore Neal McVane viene contattato da Alexis credendo che la donna voglia scusarsi di tutte le sue malefatte. In realt\u00e0 vuole solo il nome del nuovo candidato da sostenere. Per cercare di vendicarsi, l'uomo chiede a Mark di scovare delle informazioni compromettenti sulla signora Colby ma Mark si rifiuta. Jeff decide di perdonare Adam e rivela a Krystle che \u00e8 ancora innamorato di Fallon. Claudia riceve un nuovo mazzo di viole, e la donna \u00e8 sempre pi\u00f9 convinta che sia suo marito Matthew a mandarglielo. Preso dallo sconforto per le pessime condizioni di salute di Kirby, Adam fa un'altra confessione a suo padre e gli rivela che il responsabile dell'avvelenamento di Jeff \u00e8 lui (e non Alexis). Kirby \u00e8 finalmente fuori pericolo, ma la sua bambina non sopravvive all'intervento.\nL'incidente.\nTrama.\nBlake rivela ad Alexis che Adam ha confessato di essere il responsabile dell'avvelenamento di Jeff. La donna gli rivela a sua volta che da giovane loro figlio \u00e8 stato schiavo della droga e ha sofferto di depressione. Jeff ha dei dubbi su come sia realmente andato il rapimento del cavallo di Krystle e cerca di indagare. Scopre che Tony, che lavora alle scuderie, la sera del rapimento ha avuto un improvviso e inspiegabile colpo di sonno. Claudia \u00e8 sempre pi\u00f9 turbata dai mazzi di fiori che riceve, e Steven inizia a sospettare di sua madre, la quale per\u00f2 nega qualunque implicazione. Dex chiede ad Alexis di sposarlo ma la donna rifiuta la sua proposta. Tracy, in accordo con un suo amante giornalista, fa pubblicare un articolo scottante sul matrimonio di Krystle e Blake. La ragazza lo mostra alla signora Carrington ma questa non ha la reazione che Tracy si aspettava. Alexis rivela a Fallon che in passato Peter ha abbondanato una donna quando ha scoperto che questa era incinta. Jeff scopre infine che il rapimento del cavallo di Krystle \u00e8 stato organizzato da Peter stesso per incassare i due milioni di dollari del riscatto. Rivela la verit\u00e0 a Fallon ma questa non gli crede. Solo quando l'avvocato di Peter, Dirk Maurier, le riferisce che Peter ha lasciato La Mirage per sempre, la ragazza ha giusta percezione dell'uomo e - fuggendo sconvolta dall'hotel - viene investita da un'auto.\nVeglia angosciosa.\nTrama.\nFallon riporta una frattura al cranio e la ragazza cade in coma. Mentre si appresta a fuggire a New York, Peter viene arrestato in aeroporto per possesso di droga. Alexis corre al capezzale di sua figlia in ospedale, informata da Krystle. Eric Grayson propone a Blake di mettersi a capo di un partito politico nella nuova campagna elettorale per il Congresso. Tracy, a sua volta, ex-amante di Eric, chiede all'uomo di darle il ruolo di portavoce del partito, se non vuole che sua moglie sappia della loro vecchia relazione. Claudia contatta la madre di Matthew e le chiede se ci pu\u00f2 essere qualcuno che possa avercela con suo figlio e voglia vendicarsi di lui. Kirby, nonostante sia ancora sconfortata dalla perdita del suo bambino, accetta di sposare Adam, con la disapprovazione di Alexis. Questa contatta di nuovo Morgan Hess e gli chiede di indagare sulla madre della ragazza, morta qualche anno prima. Adam rivela a Jeff di essere il responsabile del suo avvelenamento e gli chiede perdono, ma non lo ottiene. Fallon riprende coscienza ma i primi accertamenti rivelano che le sue gambe sono paralizzate.\nLa fine di un incubo.\nTrama.\nI medici informano Blake che la paralisi di Fallon \u00e8 psicosomatica. Alexis offre a Kirby un posto di lavoro a Parigi pur di impedirle di sposare Adam. Kirby rifiuta sdegnata, e Alexis - per vendetta - le rivela che sua madre non \u00e8 morta ma \u00e8 rinchiusa in un istituto psichiatrico. Fallon torna a casa Carrington ma - nonostante esegua molti esercizi di fisioterapia - non riesce ancora a camminare, fino a che la vita del piccolo Blake non \u00e8 seriamente in pericolo: in procinto di cadere nella piscina, Fallon si alza di scatto e corre a salvarlo. In serata, durante una cena che riunisce tutta la famiglia per festeggiare il recupero di Fallon, Claudia riceve un messaggio anonimo con una foto scattata da Matthew.\nUna voce dal passato.\nTrama.\nClaudia decide di partire per il Per\u00f9 per cercare la verit\u00e0 sulla morte di Matthew. La polizia peruviana la porta sul luogo dell'incidente e la donna chiede una riapertura delle indagini, visto che i corpi di Matthew e Lindsay non sono mai stati ritrovati. La polizia per\u00f2 non acconsente. Krystle scopre di essere incinta, e per la gioia Blake le regala una pelliccia, un collier di diamanti e un nuovo autista. L'uomo parte poi per Hong Kong e chiude un affare sulle concessioni nel Mar della Cina con Rashid Ahmed. Adam e Alexis hanno una discussione riguardo alla decisione di Adam di sposare Kirby, una ragazza che Alexis ritiene \"priva di classe, senza posizione e con un sacco di scheletri nell'armadio\". Fallon comincia ad avere forti e improvvisi mal di testa, forse conseguenza dell'incidente che l'ha vista coinvolta in precedenza. Tornata a Denver, Claudia riceve una telefonata in cui Matthew le dice che lui e Lindsay hanno bisogno di lei. A causa dello shock, la donna sviene.\nIntrighi e paure.\nTrama.\nA Hong Kong con Tracy, Blake trova in una borsa della ragazza una sua foto con Eric Grayson. Tracy ammette di aver avuto rapporti intimi con l'uomo e di aver complottato con lui. Quando la donna fa delle avances a Blake, questi la licenzia. Tornato a Denver poi, affronta Grayson e si dimette dal partito dell'uomo.\nDopo aver scoperto dell'accordo tra Blake e Rashid Ahmed, Alexis decide di recarsi a Hong Kong con Mark al seguito. Dex invita Alexis ad andare con lui in California per chiudere un affare, ma la donna dice di essere troppo impegnata, senza rivelargli che si recher\u00e0 a Hong Kong.\nKirby si reca nel North Dakota con Adam dopo aver trovate delle tracce di sua madre in un ospedale psichiatrico a Bismarck. Qui scopre per\u00f2 che la donna \u00e8 morta suicida.\nDopo aver visto delle violette nell'ufficio di Alexis regalate alla donna da Dex, Steven sospetta che sia quest'ultimo a perseguitare Claudia.\nMinacciose telefonate.\nTrama.\nAdam affronta Steven quando scopre che Alexis \u00e8 a Hong Kong. Steven lo accusa che l'accordo che Blake ha siglato \u00e8 stato possibile grazie a un documento che Adam ha trafugato alla ColbyCo prima di andare a lavorare per la Denver Carrington.\nDex si reca a Hong Kong in cerca di Alexis e quando si reca nella sua stanza trova Rashid e la donna in deshabill\u00e9 e capisce che hanno trascorso la notte insieme. Dopo essere venuti alle mani, Dex lascia Alexis. \nBlake scopre che dietro alle violette e alle telefonate per Claudia c'\u00e8 il detective Morgan Hess. L'uomo voleva vendicarsi di Alexis, e avrebbe messo i nastri con la voce di Matthew in suo possesso a casa della donna.\nA Hong Kong, Dex e Tracy, abbattuti a causa degli ultimi eventi personali, finiscono a letto insieme. In quel frangente, l'uomo propone alla donna di andare a lavorare per Alexis e riferigli tutti i segreti della sua ex amante."}
{"id": "1517058", "revid": "121677642", "url": "https://it.wikipedia.org/wiki?curid=1517058", "title": "Episodi di Dynasty (quinta stagione)", "text": "Questa voce contiene trame, dettagli e crediti dei registi e degli sceneggiatori della quinta stagione della serie televisiva \"Dynasty\".\nNegli Stati Uniti, \u00e8 stata trasmessa per la prima volta sulla ABC il 26 settembre 1984 e si \u00e8 conclusa il 15 maggio 1985, posizionandosi al 1\u00ba posto nei rating Nielsen di fine anno con il 25,0% di penetrazione e con una media superiore ai 21 milioni di spettatori.\nIn Italia, \u00e8 stata trasmessa per la prima volta su Canale 5 tra il 24 gennaio e il 28 novembre 1986\nCast regolare:\nCast ricorrente:\nSpecial Guest Star:"}
{"id": "1517059", "revid": "1318658", "url": "https://it.wikipedia.org/wiki?curid=1517059", "title": "Episodi di Dynasty (sesta stagione)", "text": "Questa voce contiene trame, dettagli e crediti dei registi e degli sceneggiatori della sesta stagione della serie televisiva \"Dynasty\".\nNegli Stati Uniti, \u00e8 stata trasmessa per la prima volta sulla ABC il 25 settembre 1985 e si \u00e8 conclusa il 21 maggio 1986, posizionandosi al 7\u00ba posto nei rating Nielsen di fine anno con il 21,8% di penetrazione e con una media superiore ai 18 milioni di spettatori.\nIn Italia, \u00e8 stata trasmessa per la prima volta su Canale 5 tra il 1986 e il 1988.\nCast regolare:\nSpecial Guest Star:\nPartecipazioni straordinarie (dallo spin-off \"I Colby\"):"}
{"id": "1517062", "revid": "1318658", "url": "https://it.wikipedia.org/wiki?curid=1517062", "title": "Episodi di Dynasty (settima stagione)", "text": "Questa voce contiene trame, dettagli e crediti dei registi e degli sceneggiatori della settima stagione della serie televisiva \"Dynasty\".\nNegli Stati Uniti, \u00e8 stata trasmessa per la prima volta sulla ABC il 24 settembre 1986 e si \u00e8 conclusa il 6 maggio 1987, posizionandosi al 25\u00ba posto nei rating Nielsen di fine anno con il 17,2% di penetrazione e con una media superiore ai 15 milioni di spettatori.\nIn Italia, \u00e8 stata trasmessa per la prima volta su Canale 5 nel 1988.\nCast regolare:\nSpecial Guest Star:"}
{"id": "1517064", "revid": "152819", "url": "https://it.wikipedia.org/wiki?curid=1517064", "title": "Java API for Intelligent Network", "text": ""}
{"id": "1517065", "revid": "1318658", "url": "https://it.wikipedia.org/wiki?curid=1517065", "title": "Episodi di Dynasty (ottava stagione)", "text": "Questa voce contiene trame, dettagli e crediti dei registi e degli sceneggiatori dell'ottava stagione della serie televisiva \"Dynasty\".\nNegli Stati Uniti, \u00e8 stata trasmessa per la prima volta sulla ABC il 23 settembre 1987 e si \u00e8 conclusa il 30 marzo 1988. In Italia, \u00e8 stata trasmessa per la prima volta su Canale 5 tra il 10 gennaio e il 13 dicembre 1989.\nCast regolare:"}
{"id": "1517066", "revid": "1318658", "url": "https://it.wikipedia.org/wiki?curid=1517066", "title": "Episodi di Dynasty (nona stagione)", "text": "Questa voce contiene trame, dettagli e crediti dei registi e degli sceneggiatori della nona stagione della serie televisiva \"Dynasty\".\nNegli Stati Uniti, \u00e8 stata trasmessa per la prima volta sulla ABC il 3 novembre 1988 e si \u00e8 conclusa il 11 maggio 1989. In Italia, \u00e8 stata trasmessa per la prima volta da Canale 5 dal 20 dicembre 1989 al 20 giugno 1990.\nCast regolare:"}
{"id": "1517069", "revid": "92723", "url": "https://it.wikipedia.org/wiki?curid=1517069", "title": "Tetraktys (gruppo musicale)", "text": "Tetraktys \u00e8 un gruppo musicale italiano che si dedica all'esecuzione di musiche medievali.\nIl gruppo.\nIl gruppo \u00e8 stato costituito nel 2000 in Italia dal flautista olandese Kees Boeke, con lo scopo di eseguire musiche medievali; \u00e8 specializzato nell'esecuzione di opere del compositore Guillaume Dufay.\nTetraktys svolge un'azione di riscoperta di un genere di musica poco conosciuto e che ha iniziato ad essere riscoperto negli ultimi venti anni. Il gruppo, anche se di recente istituzione, \u00e8 gi\u00e0 riuscito ad affermarsi nel settore di nicchia in cui opera, ottenendo successi di pubblico e di critica nei concerti tenuti in tutta Europa."}
{"id": "1517071", "revid": "767487", "url": "https://it.wikipedia.org/wiki?curid=1517071", "title": "Peccatrici folli", "text": "Peccatrici folli (\"Susan and God\") \u00e8 un film del 1940 diretto da George Cukor. \u00c8 ispirato alla commedia omonima di Rachel Crothers (1937).\nTrama.\nSusan Trexel, ricca signora della buona societ\u00e0, durante un viaggio in Europa, scopre una setta religiosa che predica la fratellanza, la rinuncia ai beni terreni, l'umilt\u00e0. Infervorata dall'incontro con un predicatore dallo sguardo allucinato, si mette in testa di compiere una missione: una volta tornata a casa, comincia a fare opera di proselitismo. La scena madre del film si svolge nel salotto di casa Trexel, dove Susan ha riunito rappresentanti di una varia umanit\u00e0: docili orientali, folli inglesi e un cowboy che imbraccia la chitarra dirigendo un coro sacro. Sempre pi\u00f9 coinvolta dal fanatismo, finisce col rovinarsi la vita, causando incomprensioni con il marito e con la figlia sempre pi\u00f9 infelice e angosciando tutti quelli che le stanno attorno.\nIl film.\nMolto prima de \"Il figlio di Giuda\" (1960) e di \"Nashville\" (1975), Cukor affronta con coraggio e originalit\u00e0 un tema cinematografico inconsueto, quello dell'integralismo religioso. Il film si sofferma sulla satira dei comportamenti fatui e da salotto delle classi agiate e delle signore \"bene\" che trovano hobby sempre pi\u00f9 strani, giocando con i concetti di fraternit\u00e0 o di uguaglianza sociale dall'alto dei loro privilegi.\nProduzione.\n\"Peccatrici folli\" fu tratto da un lavoro teatrale di Rachel Crowthers, che era stato rappresentato con molto successo a Broadway con Gertrude Lawrence come protagonista. Il lavoro, conosciuto anche come \"The Gay Mrs. Trexel\", fu rappresentato anche in Italia nel 1946.\nIl film fu prodotto da Hunt Stomberg per la MGM con un budget di 1.103.000 dollari. Venne girato in California, al Los Angeles County Arboretum &amp; Botanic Garden (301 N. Baldwin Avenue) di Arcadia e agli studios della MGM al 10202 di W. Washington Blvd., a Culver City. Le riprese iniziarono il 10 febbraio 1940.\nPer il ruolo di protagonista, sorprendendo la critica che si aspettava l'ennesima interpretazione sopra le righe di Katharine Hepburn, Cukor decise di scegliere Joan Crawford. In un ruolo secondario compare una giovane Rita Hayworth, che il regista volle prendere in prestito dalla Columbia, convinto delle sue qualit\u00e0.\nDistribuzione.\nNegli Usa incass\u00f2 817.000 dollari mentre l'incasso all'estero fu di 1.096.000 dollari.\nDate di uscita.\nIMDb"}
{"id": "1517074", "revid": "729019", "url": "https://it.wikipedia.org/wiki?curid=1517074", "title": "Riconquista di Gallipoli", "text": "La riconquista di Gallipoli avvenne nel 1366 gli schieramenti che combatterono questa battaglia furono i savoiardi, che combattevano per l'impero bizantino, contro gli ottomani, l'esito finale di questa battaglia, fu la vittoria savoiarda e quindi la restituzione della citt\u00e0 di Gallipoli all'impero bizantino.\nSfondo.\nA capo delle forze savoiarde, composta da 1.700 uomini e 15 navi, vi era il conte Amedeo VI di Savoia, cugino dell'imperatore Giovanni V Paleologo. Amedeo VI era salpato dalla Contea di Savoia, su cui governava, per venire in soccorso dell'impero bizantino, con aiuti militari, quindi lasciandogli dei soldati e delle navi, e per tentar di far da mediatore per l'unione della chiesa cattolica, con la chiesa ortodossa: sulle sue navi era imbarcato il patriarca latino di Costantinopoli, Paolo. Ma durante la navigazione a Gallipoli i turchi ottomani gli chiusero il passaggio, quindi per passare divenne necessario combattere. Gallipoli era stata conquistata dagli ottomani nel 1354, grazie a un terremoto. Dopo questa conquista gli ottomani avevano conquistato quasi tutta la Tracia, strappandola all'impero bizantino. La conquista della Tracia da parte degli ottomani fu facilitato anche dallo stato di continua guerra civile dei bizantini, che si sarebbe esaurito solamente nel 1391.\nLa battaglia.\nPer l'esercito savoiardo fu semplice riconquistare la citt\u00e0 di Gallipoli, essa fu presa per via mare, difatti gli ottomani non avevano ancora una buona marina. Amedeo VI dopo aver conquistato la citt\u00e0 si diresse a Costantinopoli, e consegn\u00f2 la citt\u00e0 all'impero bizantino. Ma la conquista della citt\u00e0 non fu importante come nel 1354 per gli ottomani, perch\u00e9 gli ottomani oramai avevano gi\u00e0 radicato il loro potere in Tracia, comunque la vittoria serv\u00ec a dare un po' di coraggio ai bizantini, che erano molto demoralizzati.\nConseguenze.\nQuesta vittoria testimoni\u00f2 che la marina ottomana era ancora molto debole, infatti essa poteva solamente competere con quella (ormai debolissima) dell'impero bizantino, ma contro gli europei d'occidente non aveva speranze di vittoria, come a Gallipoli fu dimostrato. Purtroppo la riconquista di Gallipoli fu vanificata dal figlio primogenito di Giovanni V, Andronico IV Paleologo, che nel 1376 usurp\u00f2 il trono di Bisanzio al padre, e vista la sua politica filo turca, nel 1377 diede a Murad I le chiavi della citt\u00e0, in cambio di favore militare contro il padre, e il fratello, Manuele II Paleologo. Cos\u00ec nuovamente Gallipoli divenne citt\u00e0 di traghetto per i turchi, grazie a cui poterono completare l'opera di distruzione di ci\u00f2 che rimaneva dell'impero bizantino e degli stati balcanici."}
{"id": "1517076", "revid": "121422", "url": "https://it.wikipedia.org/wiki?curid=1517076", "title": "Final Eight Coppa Italia 2008", "text": ""}
{"id": "1517077", "revid": "109893", "url": "https://it.wikipedia.org/wiki?curid=1517077", "title": "Episodi di Falcon Crest (seconda stagione)", "text": "Questa voce contiene trame, dettagli e crediti dei registi e degli sceneggiatori della seconda stagione della serie televisiva \"Falcon Crest\".\nNegli Stati Uniti, \u00e8 stata trasmessa per la prima volta dalla CBS dal 1\u00ba ottobre 1982 all'11 marzo 1983, posizionandosi all'8\u00ba posto nei rating Nielsen di fine anno con il 20,7% di penetrazione e con una media superiore ai 17 milioni di spettatori.\nIn Italia, questa stagione \u00e8 andata in onda su Rete 4.\nIl cast regolare di questa stagione \u00e8 formato da: Jane Wyman (Angela Channing), Robert Foxworth (Chase Gioberti), Susan Sullivan (Maggie Gioberti), Lorenzo Lamas (Lance Cumson), David Selby (Richard Channing), Billy R. Moses (Cole Gioberti), Jamie Rose (Vickie Gioberti), Abby Dalton (Julia Cumson), Ana Alicia (Melissa Agretti Cumson).\nSfida.\nTrama.\nAngela cerca di ostacolare in tutti i modi Chase, ma quest'ultimo le fa firmare un contratto per suggellare l'accordo fatto dopo l'inchiesta. Melissa decide di tornare a vivere dal padre. Richard Channing, il figlio illegittimo dell'ex-marito di Angela, decide di lasciare New York dopo aver saputo dell'eredit\u00e0: il suo piano, in combutta con il padre adottivo, \u00e8 di usare le risorse del giornale per trovare la sua vera madre e nel frattempo cercare di impossessarsi dei vigneti di Falcon Crest.\nArrivo.\nTrama.\nJulia pensa di organizzare una festa a sorpresa in onore dell'arrivo di suo nipote e chiede a Chase e Maggie di farla a casa loro. Durante la festa, Carlo Agretti vede Lance flirtare con un'altra donna e, furioso per la mancanza di rispetto nei confronti di sua figlia Melissa, lo affronta. Chase cerca di difendere i diritti degli altri viticoltori della valle, ma viene continuamente ostacolato da Angela. Richard arriva a San Francisco e incontra Angela.\nL'acqua della discordia.\nTrama.\nMentre continua la battaglia fra Chase e Angela per i diritti sull'acqua della Tuscany Valley, Cole ha un diverbio con Carlo Agretti davanti ad alcuni braccianti. Successivamente, mentre \u00e8 minacciato da una pistola impugnata da una mano sconosciuta, Carlo chiama Cole per scusarsi e per chiedergli di andare a casa sua dove, a suo dire, anche Melissa lo aspetta. Quando Cole arriva trova Carlo morto, colpito da una statuetta. Mentre chiama i soccorsi prende in mano l'arma del delitto e accidentalmente si sporca la maglia di sangue.\nOmicidio.\nTrama.\nLa situazione di Cole peggiora e viene arrestato per l'omicidio di Carlo Agretti. Richard cerca di usare l'omicidio per aumentare le vendite. Chase riesce a far votare la sua proposta dagli altri supervisori della contea. Emma decide di andarsene di casa.\nTrappola.\nTrama.\nGrazie a Richard, Chase scopre che molti suoi braccianti vivono in condizioni disumane perch\u00e9 sottopagati e cerca di convincere Angela ad alzare i loro salari. Non riuscendoci indice una conferenza stampa dove, come supervisore della contea, promette di migliorare la loro condizione. Angela arriva all'improvviso e si prende anche lei il merito del fatto. Cole viene rilasciato su cauzione e lo sceriffo spiega al suo avvocato che le prove contro di lui sono schiaccianti. Richard vuole che Cole venga condannato per la morte di Carlo Agretti. Lance si vede con un'altra donna.\nRapporto difficile.\nTrama.\nSentendosi troppo pressato per via dell'accuso di omicidio, Cole decide spostarsi momentaneamente di casa per stare pi\u00f9 vicino a Katherine. Richard continua a seguire Cole per avere scoop da usare per il suo giornale e cerca di comprare le azioni di Julia. Emma chiama Chase e gli comunica che \u00e8 in Louisiana, che si \u00e8 accorta di essere seguita e che si sta divertendo a viaggiare per confondere il pedinatore. Melissa scopre che Lance esce spesso per vedere Lori, la donna che ama, e non per lavoro e usa ogni pretesto per mettere in cattiva luce Lance agli occhi di Angela e Julia.\nLo chiameremo Joseph.\nTrama.\nDopo l'ennesimo diverbio con Lance, Melissa decide di andare da Cole, ma appena arriva necessita di essere portata d'urgenza all'ospedale dove il bambino viene fatto nascere prematuramente. Joseph, cos\u00ec viene chiamato il neonato, viene messo in incubatrice, ma dopo poco tempo sviluppa una forte febbre. Richard sembra essere immischiato nell'esplosione dell'auto di un supervisore della contea per permettere che venga votato il permesso all'uso di un terreno. Cole lascia Katherine e decide di tornare a casa.\nScelta difficile.\nTrama.\nLa situazione di Joseph \u00e8 sempre pi\u00f9 critica e sembra che l'ultima strada da percorrere sia contattare un chirurgo svedese al momento irreperibile perch\u00e9 impegnato a Leningrado. La seconda autopsia eseguita sul corpo di Carlo Agretti rivela che il colpo \u00e8 stato sferrato da una mano destra, ma Cole \u00e8 mancino e questo fa cadere le accuse per insufficienza di prove. Tony torna in citt\u00e0 chiamato da Richard che vuole una perizia geologica su di un terreno. Durante la permanenza passa una notte con Julia, cosa che Angela non gradisce. Angela e Philip fanno firmare con l'inganno a Tony un falso contratto che testimonia una sua complicit\u00e0 nei tentativi di Richard di impossessarsi delle azioni di Julia. In questo modo convincono Julia e Lance che Tony non \u00e8 interessato al loro affetto ma solo ai soldi.\nIl primo passo.\nTrama.\nMelissa vuole poter stare con suo figlio, ma le viene impedito dal medico per il rischio di sviluppare infezioni respiratorie. Richard riesce a contattare il medico di cui Joseph ha bisogno, il quale arriva e salva il bambino permettendo a Melissa di poterlo abbracciare per la prima volta. Maggie va ad Hollywood per portare la sua sceneggiatura che viene respinta pi\u00f9 volte. Chase vuole piantare un nuovo vigneto, ma Angelasi oppone perch\u00e9 i soldi che servirebbero li vuole investire per ottenere il controllo del The New San Francisco Globe. Richard confida ad Angela che l'unico a sapere dove si trova Emma \u00e8 Chase.\nSolo contro tutti.\nTrama.\nRichard continua a contrastare i tentativi di Angela di impossessarsi del giornale e Chase scopre i movimento di denaro che Angela ha effettuato per poter comprare le azioni. Maggie passa molto tempo con un produttore cinematografico che Angela ha mandato appositamente a Hollywood per cercare di rovinare il rapporto fra Maggie e Chase. Melissa torna a casa con Joseph e Cole \u00e8 combattuto riguardo alla paternit\u00e0 di Joseph.\nIl ritorno di Jacqueline.\nTrama.\nJacqueline torna e confida a Richard di non amare Angela e che lo aiuter\u00e0 nella sua crociata contro di lei. Chase scopre che Richard, nel terreno che ha comprato, non sta costruendo un memoriale per Douglas, ma un vigneto. Darryl, il produttore con cui Maggie \u00e8 stata a Los Angeles, torna nella valle e dopo aver ricevuto soldi da Angela continua il lavoro sul film con Maggie. Jacqueline rivela a Chase e Richard che sono fratelli, in quanto lei \u00e8 la madre di Richard."}
{"id": "1517078", "revid": "1305772", "url": "https://it.wikipedia.org/wiki?curid=1517078", "title": "Episodi di Falcon Crest (terza stagione)", "text": "Questa voce contiene trame, dettagli e crediti dei registi e degli sceneggiatori della terza stagione della serie televisiva \"Falcon Crest\".\nNegli Stati Uniti, \u00e8 stata trasmessa per la prima volta dalla CBS dal 30 settembre 1983 al 18 maggio 1984, posizionandosi al 7\u00ba posto nei rating Nielsen di fine anno con il 22,0% di penetrazione e con una media superiore ai 18 milioni di spettatori.\nIn Italia, \u00e8 andata in onda su Canale 5 (fino al 3 giugno 1986) e su Rete 4 (a partire dal 18 settembre 1986).\nIl cast regolare di questa stagione \u00e8 formato da: Jane Wyman (Angela Channing), Robert Foxworth (Chase Gioberti), Susan Sullivan (Maggie Gioberti), Lorenzo Lamas (Lance Cumson), David Selby (Richard Channing), William R. Moses (Cole Gioberti), Abby Dalton (Julia Cumson), Mel Ferrer (Phillip Erikson), Margaret Ladd (Emma Channing), Ana Alicia (Melissa Agretti Cumson)."}
{"id": "1517079", "revid": "287204", "url": "https://it.wikipedia.org/wiki?curid=1517079", "title": "Episodi di Falcon Crest (quarta stagione)", "text": "Questa voce contiene trame, dettagli e crediti dei registi e degli sceneggiatori della quarta stagione della serie televisiva \"Falcon Crest\". \nNegli Stati Uniti, \u00e8 stata trasmessa per la prima volta dalla CBS dal 28 settembre 1984 al 24 maggio 1985, posizionandosi al 10\u00ba posto nei rating Nielsen di fine anno con il 19,9% di penetrazione e con una media superiore ai 16 milioni di spettatori.\nIn Italia, questa stagione \u00e8 andata in onda su Rete 4.\nIl cast regolare di questa stagione \u00e8 formato da: Jane Wyman (Angela Channing), Robert Foxworth (Chase Gioberti), Susan Sullivan (Maggie Gioberti), Simon MacCorkindale (Greg Reardon), Lorenzo Lamas (Lance Cumson), David Selby (Richard Channing), Ana Alicia (Melissa Agretti Cumson), William R. Moses (Cole Gioberti), Abby Dalton (Julia Cumson), Margaret Ladd (Emma Channing), Laura Johnson (Terry Ranson), Paul Freeman (Gustav Riebmann), Sarah Douglas (Pamela Lynch)."}
{"id": "1517080", "revid": "109893", "url": "https://it.wikipedia.org/wiki?curid=1517080", "title": "Episodi di Falcon Crest (quinta stagione)", "text": "Questa voce contiene trame, dettagli e crediti dei registi e degli sceneggiatori della quinta stagione della serie televisiva \"Falcon Crest\".\nNegli Stati Uniti, \u00e8 stata trasmessa per la prima volta dalla CBS il 4 ottobre 1985 e si \u00e8 conclusa il 23 maggio 1986, posizionandosi al 25\u00ba posto nei rating Nielsen di fine anno con il 18,1% di penetrazione e con una media superiore ai 15 milioni di spettatori.\nIn Italia, questa stagione \u00e8 andata in onda su Rete 4.\nIl cast regolare di questa stagione \u00e8 formato da: Jane Wyman (Angela Channing), Robert Foxworth (Chase Gioberti), Susan Sullivan (Maggie Gioberti), Simon MacCorkindale (Greg Reardon), Lorenzo Lamas (Lance Cumson), David Selby (Richard Channing), Ana Alicia (Melissa Agretti Cumson), William R. Moses (Cole Gioberti), Margaret Ladd (Emma Channing), Laura Johnson (Terry Ranson), Ken Olin (Padre Christopher)."}
{"id": "1517081", "revid": "547034", "url": "https://it.wikipedia.org/wiki?curid=1517081", "title": "Episodi di Falcon Crest (sesta stagione)", "text": "Questa voce contiene trame, dettagli e crediti dei registi e degli sceneggiatori della sesta stagione della serie televisiva \"Falcon Crest\".\nNegli Stati Uniti, \u00e8 stata trasmessa per la prima volta dalla CBS dal 3 ottobre 1986 al 15 maggio 1987, posizionandosi al 23\u00ba posto nei rating Nielsen di fine anno con il 17,3% di penetrazione e con una media superiore ai 15 milioni di spettatori.\nIn Italia, questa stagione \u00e8 andata in onda nel 1992 su Rete 4.\nIl cast regolare di questa stagione \u00e8 formato da: Jane Wyman (Angela Channing), Robert Foxworth (Chase Gioberti), Susan Sullivan (Maggie Gioberti), Lorenzo Lamas (Lance Cumson), David Selby (Richard Channing), Ana Alicia (Melissa Agretti Cumson), William R. Moses (Cole Gioberti), Brett Cullen (Dan Fixx), Margaret Ladd (Emma Channing), John Callahan (Eric Stavros), Dana Sparks (Vickie Gioberti), Cesar Romero (Peter Stavros)."}
{"id": "1517083", "revid": "547034", "url": "https://it.wikipedia.org/wiki?curid=1517083", "title": "Episodi di Falcon Crest (settima stagione)", "text": "Questa voce contiene trame, dettagli e crediti dei registi e degli sceneggiatori della settima stagione della serie televisiva \"Falcon Crest\".\nNegli Stati Uniti, \u00e8 stata trasmessa per la prima volta dalla CBS il 2 ottobre 1987 e si \u00e8 conclusa il 6 maggio 1988, mentre in Italia, \u00e8 andata in onda nel 1994 su Italia 7 e sul circuito Cinquestelle. Questa \u00e8 l'ultima stagione vista in Italia.\nIl cast regolare di questa stagione \u00e8 formato da: Jane Wyman (Angela Channing), Susan Sullivan (Maggie Gioberti), David Selby (Richard Channing), Lorenzo Lamas (Lance Cumson), Ana Alicia (Melissa Agretti Cumson), Brett Cullen (Dan Fixx), Margaret Ladd (Emma Channing), John Callahan (Eric Stavros), Dana Sparks (Vickie Gioberti), Chao Li Chi (Chao Li Chi)."}
{"id": "1517084", "revid": "21880", "url": "https://it.wikipedia.org/wiki?curid=1517084", "title": "Rhinolophinae", "text": ""}
{"id": "1517085", "revid": "31269", "url": "https://it.wikipedia.org/wiki?curid=1517085", "title": "Episodi di Falcon Crest (ottava stagione)", "text": "Questa voce contiene trame, dettagli e crediti dei registi e degli sceneggiatori dell'ottava stagione della serie televisiva \"Falcon Crest\". \nNegli Stati Uniti, \u00e8 stata trasmessa per la prima volta dalla CBS il 28 ottobre 1988 e si \u00e8 conclusa il 19 maggio 1989, mentre in Italia non \u00e8 andata mai in onda.\nIl cast regolare di questa stagione \u00e8 formato da: Jane Wyman (Angela Channing), Susan Sullivan (Maggie Gioberti), David Selby (Richard Channing), Lorenzo Lamas (Lance Cumson), David Beecroft (Nick Agretti), Ana Alicia (Melissa Agretti Cumson), Kristian Alfonso (Pilar Ortega), Margaret Ladd (Emma Channing), Dana Sparks (Vickie Gioberti), Chao Li Chi (Chao Li Chi)."}
{"id": "1517086", "revid": "31269", "url": "https://it.wikipedia.org/wiki?curid=1517086", "title": "Episodi di Falcon Crest (nona stagione)", "text": "Questa voce contiene trame, dettagli e crediti dei registi e degli sceneggiatori della nona stagione della serie televisiva \"Falcon Crest\".\nNegli Stati Uniti, \u00e8 stata trasmessa per la prima volta dalla CBS il 28 ottobre 1989 e si \u00e8 conclusa il 19 maggio 1990, mentre in Italia non \u00e8 andata mai in onda.\nIl cast regolare di questa stagione \u00e8 formato da: Jane Wyman (Angela Channing), David Selby (Richard Channing), Gregory Harrison (Michael Sharpe), Lorenzo Lamas (Lance Cumson), Rod Taylor (Frank Agretti), Kristian Alfonso (Pilar Ortega Cumson), Margaret Ladd (Emma Channing), Wendy Phillips (Lauren Daniels), Andrea Thompson (Genele Ericson), Chao Li Chi (Chao Li Chi)."}
{"id": "1517090", "revid": "842", "url": "https://it.wikipedia.org/wiki?curid=1517090", "title": "Multi-core", "text": ""}
{"id": "1517096", "revid": "767487", "url": "https://it.wikipedia.org/wiki?curid=1517096", "title": "Jin Yong", "text": "\u00c8 anche cofondatore del quotidiano di Hong Kong \"Ming Pao\", nato nel 1959, di cui \u00e8 stato direttore fino alla pensione, nel 1993.\nLe sue opere, di genere wuxia (paragonabile all'occidentale cappa e spada), si sono diffuse, oltre che in Cina e a Taiwan, in tutto il Sud-est asiatico, raggiungendo in seguito anche il resto del mondo. Le 15 opere, tra romanzi e racconti, scritte tra il 1955 e il 1972 gli hanno dato grande fama, e hanno ispirato serie tv e videogiochi.\nIl racconto con il quale ha segnato il suo debutto \u00e8 \"Il libro e la spada\" del 1955. Nel 2006 la casa editrice Pisani ha pubblicato il suo romanzo Volpe Volante della Montagna Innevata, che resta l'unica sua opera ad aver goduto di una pubblicazione italiana."}
{"id": "1517100", "revid": "1543377", "url": "https://it.wikipedia.org/wiki?curid=1517100", "title": "Sparkling Generation Valkyrie Yuuki", "text": "Sparkling Generation Valkyrie Yuuki \u00e8 un webcomic creato nel 2002 da un'autrice che si fa chiamare \"Kittyhawk\" e che prosegue tuttora, anche se viene aggiornato ad intervalli irregolari.La trama \u00e8 una parodia del genere di anime noto come \"maho sh\u014djo\" o \"serie di maghette\", e nel contempo fa numerosi riferimenti alla mitologia nordica, come si pu\u00f2 intuire dal titolo.\nSGVY ha vinto nel 2004 il \"Web Cartonist's Choice Award\" come miglior fumetto online del genere Azione/Supereroi, ed ha ricevuto delle nomination nel 2005 e 2006.\n\u00c8 in corso un progetto per tradurre in giapponese il webcomic, cosa particolare per le origini occidentali dell'opera ma che comunque si rifanno agli stilemi degli anime.\nTrama.\nKannazuki Yuuki \u00e8 uno studente quindicenne (all'inizio della storia) i cui genitori sono perennemente assenti, ed \u00e8 anche un folle appassionato di \"maho sh\u014djo\". Un giorno trova sullo scaffale della sua videoteca di fiducia un DVD di una nuova serie, \"Sparkling Generation Valkyrie\".In realt\u00e0 il DVD \u00e8 un mezzo ideato dal messaggero degli dei, Hermod (una creatura vagamente simile a un furetto) per reclutare la nuova valchiria che possa lottare contro le forze del male del dio Loki. Ovviamente, essendo un genere destinato soprattutto al pubblico femminile, Hermod non si aspettava che il primo acquirente sarebbe stato un ragazzo.\nYuuki si trova cos\u00ec trasformato in una valchiria, cosa che gli garantisce enormi poteri, ma al prezzo del cambio di sesso. Hermod inganna Yuuki facendogli credere che, una volta sconfitto il primo nemico comparso in citt\u00e0, tutto potr\u00e0 tornare come prima, ma in realt\u00e0 l'incantesimo non pu\u00f2 essere annullato. Cos\u00ec Yuuki diventa una ragazza a tutti gli effetti e si iscrive alla Montrose Academy (oltre ad essere il nome della scuola, \u00e8 anche un'autocitazione di un precedente fumetto dell'autrice, \"The Jar\"): dovr\u00e0 cos\u00ec affrontare la doppia vita di eroina e studentessa alle prese con nuovi amici e vecchie conoscenze che non sanno nulla di quanto gli/le \u00e8 accaduto."}
{"id": "1517102", "revid": "729019", "url": "https://it.wikipedia.org/wiki?curid=1517102", "title": "Tegua", "text": "Tegua \u00e8 una piccola isola dell'Oceano Pacifico, nello Stato di Vanuatu.\nFa parte delle Isole Torres nella provincia di Torba. Si trova tra Metoma e Linua.\nSul versante orientale dell'atollo si trova Lateu Bay, mentre \u00e8 ad ovest Hayter Bay. L'isola ha una lunghezza di 6,5\u00a0km e una larghezza di 7\u00a0km.\nSull'atollo si trova un solo piccolo villaggio, Lateu (o pi\u00f9 correttamente Lotew). Gli abitanti di questo villaggio sono saliti, loro malgrado, agli onori della cronaca in quanto sono considerati le prime vittime del riscaldamento globale. Il loro villaggio costruito sulla costa subisce, infatti, negli ultimi anni continue inondazioni. Dopo lo tsunami che ha colpito l'isola pochi anni fa gli abitanti dell'isola hanno deciso di trasferire il villaggio nell'entroterra (in una radura a 300 metri nell'interno, sul fianco di una collina non lontana dal loro vecchio villaggio, Lirak) e l'amministrazione governativa ha concesso dei finanziamenti (50000 $ messi a disposizione dal Canada) per metter in pratica questo progetto ed installare un sistema radio satellitare attraverso cui ricevere informazioni dal dipartimento meteo."}
{"id": "1517104", "revid": "110157", "url": "https://it.wikipedia.org/wiki?curid=1517104", "title": "Provincia di Boulemane", "text": "La provincia di Boulemane \u00e8 una delle province del Marocco, parte della regione di F\u00e8s-Mekn\u00e8s. \nGeografia antropica.\nSuddivisioni amministrative.\nLa provincia di Boulemane conta 4 municipalit\u00e0 e 17 comuni:"}
{"id": "1517105", "revid": "118344710", "url": "https://it.wikipedia.org/wiki?curid=1517105", "title": "Signori e duchi di Borbone", "text": "Il seguente \u00e8 un elenco dei signori, poi duchi, di Borbone. I loro possedimenti si trovavano nella regione del Borbone, che comprendeva parte del Borbonese. I capoluoghi furono prima Bourbon-l'Archambault, poi Moulins.\n1327-1589: duchi di Borbone.\nCasato capetingio di Clermont.\nLa successione di Susanna di Borbone, morta senza figli, fu contestata da Luisa di Savoia, madre di Francesco I di Francia, che era l'erede pi\u00f9 prossimo della defunta. Il dominio reale si annesse il ducato, tuttavia il titolo di duca di Borbone verr\u00e0 conservato per le seguenti persone:\nInoltre, il titolo fu portato da uno dei figli di Francesco I:\nDal 1589.\nIl titolo di duca di Borbone venne ancora tenuto da Luigi IV di Borbone-Cond\u00e9 (1692-1740), e poi da suo nipote Luigi VI di Borbone-Cond\u00e9 (1756-1830).\nTitoli di cortesia.\n1950\u20131975: Alfonso di Borbone Dampierre (1936-1989), a cui fu dato il titolo dal padre.\n1975\u20131984: Francesco di Borbone Dampierre (1972-1984), figlio del precedente, che gli dette il titolo.\n1984\u2013oggi: Luigi Alfonso di Borbone-Dampierre (1974-), fratello del precedente; il titolo gli fu dato dal padre."}
{"id": "1517106", "revid": "599013", "url": "https://it.wikipedia.org/wiki?curid=1517106", "title": "Austin Ejide", "text": "Carriera.\nL'esordio nel calcio giocato di Ejide avvenne nel 1999, all'et\u00e0 di quindici anni, nei Gabros International di Nnewi. Due anni dopo fu per la prima volta convocato in nazionale per una partita valevole per le qualificazioni della Coppa d'Africa. L'anno seguente fu inserito nella lista dei convocati per i Mondiali coreani, nelle vesti di terzo portiere. Ancora oggi Ejide fa parte della formazione della nazionale africana, ricoprendo per\u00f2 il ruolo di secondo portiere dietro a Vincent Enyeama.\nNel 2003 Ejide pass\u00f2 alla squadra tunisina \u00c9toile Sportive du Sahel, con la quale vinse la Coppa della Confederazione CAF nel 2006. Nello stesso anno fu ingaggiato dalla squadra francese del Bastia."}
{"id": "1517107", "revid": "1605525", "url": "https://it.wikipedia.org/wiki?curid=1517107", "title": "Il delfino", "text": "Il delfino (\"The Dolphin: Story of a Dreamer\") \u00e8 il primo romanzo dello scrittore Sergio Bambar\u00e9n, pubblicato nel 1995.\nRiferimenti.\nSe la prima parte del libro pu\u00f2 rammentare \"Il gabbiano Jonathan Livingston\" di Richard Bach, la seconda, invece, ci ricorda \"Il piccolo principe\" di Antoine de Saint-Exup\u00e9ry.\nAll'inizio del romanzo, come Jonathan, anche Daniel \u00e8 un animale che rappresenta la condizione dell'uomo alla ricerca della propria identit\u00e0 individuale, lontano dagli schemi e dalle idee del \"gruppo\".\nDaniel \u00e8 un delfino che ama vivere la vita e per questo ogni giorno si allena a cavalcare le onde, nella grande baia dove vive insieme al suo branco. Ma Daniel vuole di pi\u00f9 dalla vita e perci\u00f2 un giorno si spinge fin oltre il mare aperto e nuota nell'oceano; qui \u00e8 guidato da una voce misteriosa, detta voce del mare, la quale agisce come coscienza e fornisce importanti lezioni di vita al giovane delfino. La seconda parte del libro \u00e8 molto simile alla prima del Piccolo Principe, in quanto Daniel incontra vari animali, ognuno dei quali gli insegna qualcosa; egli incontra:\nVerso la fine del libro Daniel torna nella sua baia, suscitando lo stupore del suo branco, il quale credeva fosse morto; Daniel spiega loro che all'infuori dell a baia c'\u00e8 un altro mondo che non \u00e8 co\u00ec terribile come pensavano. Daniel spiega loro che devono smetterla di avere paura del mondo e di ricominciare a vivere e a sognare; come \u00e8 giusto che ognuno faccia."}
{"id": "1517109", "revid": "767487", "url": "https://it.wikipedia.org/wiki?curid=1517109", "title": "Missour", "text": "Missour \u00e8 una citt\u00e0 del Marocco, nella provincia di Boulemane, nella regione di F\u00e8s-Mekn\u00e8s.\nDiversamente dalle altre citt\u00e0 che sorgono sulla catena dell'Atlante, la popolazione di Missour \u00e8 prevalentemente di origine araba."}
{"id": "1517116", "revid": "729019", "url": "https://it.wikipedia.org/wiki?curid=1517116", "title": "Heinkel He 74", "text": "LHeinkel He 74 fu un aereo da addestramento avanzato, monomotore biplano e a carrello fisso, sviluppato dall'azienda aeronautica tedesca Ernst Heinkel Flugzeugwerke nella prima parte degli anni trenta.\nEvoluzione del precedente He 72, dal quale differiva per avere una configurazione monoposto invece che biposto in tandem, venne utilizzato nelle scuole di volo della Luftwaffe nel periodo prebellico.\nStoria del progetto.\nGi\u00e0 nelle prime fase della sua esistenza il \"Reichsluftfahrtministerium\" (RLM), il ministero deputato alla gestione dell'intera aviazione civile e militare della Germania dopo l'ascesa politica di Adolf Hitler, cominci\u00f2 a definire un programma di ricostituzione dell'aeronautica militare nazionale. A tale scopo il \"Technisches Amt\" (identificato anche come \"C-Amt\"), ufficio tecnico della sua componente militare e che faceva capo alla Luftwaffe espresse l'esigenza di dotarsi di un aereo da caccia leggero identificato come \"Heimatschutzj\u00e4ger\", una soluzione gi\u00e0 sperimentata anche in Francia e che si basava su un velivolo compatto, di peso contenuto e mosso da un motore aeronautico dalla potenza ridotta ma tuttavia adeguata alla massa del modello. Questa particolare categoria di caccia, che sfruttava le potenziali doti di agilit\u00e0 date dalla massa ridotta, e che era destinata al ruolo di caccia \"di emergenza\" e da difesa aerea del territorio, risultava anche adatta all'addestramento avanzato dei piloti destinati ai Jagdgeschwader (JG) cos\u00ec che nel 1935 emise una specifica relativa alla fornitura di un nuovo modello monoposto che potesse soddisfare tali esigenze da destinare alle scuole di volo della Luftwaffe. Tra le caratteristiche richieste quella dell'adozione del motore Argus As 10C, un 8 cilindri a V rovesciata raffreddato ad aria in grado di esprimere una potenza pari a 240 CV (180 kW). Alla richiesta risposero quattro aziende aeronautiche nazionali, la Arado Flugzeugwerke, la Focke-Wulf Flugzeugbau, la Ernst Heinkel Flugzeugwerke e la Henschel Flugzeugwerke.\nInviato davanti alla commissione esaminatrice della Luftwaffe nel 1935, dopo la valutazione comparativa dove si scontr\u00f2 con i concorrenti Arado Ar 76, Focke-Wulf Fw 56, Henschel Hs 121 ed Hs 125, il Reichsluftfahrtministerium dichiar\u00f2 vincitore il Fw 56 e la Heinkel decise di abbandonarne lo svoluppo.\nTecnica.\nL'impostazione era piuttosto classica: fusoliera con abitacolo aperto, configurazione sequiplana con le ali collegate tra loro da una serie di robusti montanti. L'ala inferiore, di minore grandezza, era disassata verso la parte posteriore e collegata ad un carrello d'atterraggio fisso, posteriormente completato da un ruotino d'appoggio. La fusoliera terminava in una coda dal classico impennaggio monoderiva. Il motore adottato era un Argus As 10C ad 8 cilindri a V invertita da 240 CV.\nDalla prima versione, la He 74 A, vi fu soltanto un nuovo sviluppo. Il prototipo della nuova versione, che assunse la denominazione di He 74 B (D-IVON), vol\u00f2 alla fine dell'estate del 1934 e differiva dal primo solo nelle dimensioni."}
{"id": "1517118", "revid": "729019", "url": "https://it.wikipedia.org/wiki?curid=1517118", "title": "Isole Bijagos", "text": "Le Isole Bijagos o Isole Bissagos (in portoghese \"Arquip\u00e9lago dos Bijag\u00f3s\") sono un gruppo di 88 isole situate lungo la costa africana al largo della Guinea-Bissau.\nDal punto di vista amministrativo fanno parte della regione di Bolama della Guinea-Bissau.\nEsse sono classificate dall'UNESCO come riserva della biosfera.\nLe isole principali sono:\nSolo 20 delle 88 isole sono abitate.\nStoria.\nLe isole sono state scoperte dal navigatore genovese Antoniotto Usodimare e dal navigatore veneziano Alvise Da Mosto nel 1456 durante il loro viaggio di ritorno in Portogallo."}
{"id": "1517121", "revid": "287204", "url": "https://it.wikipedia.org/wiki?curid=1517121", "title": "Imouzzer Marmoucha", "text": "Imouzzer Marmoucha \u00e8 una citt\u00e0 del Marocco, nella provincia di Boulemane, nella regione di F\u00e8s-Mekn\u00e8s.\nLa popolazione della cittadina \u00e8 in prevalenza di origine berbera.\nLa municipalit\u00e0 di Immouzer Marmoucha comprende 4 comunit\u00e0 rurali:: Ait El Mane, Ait Bazza, Talzemt e Almis Marmoucha."}
{"id": "1517127", "revid": "767487", "url": "https://it.wikipedia.org/wiki?curid=1517127", "title": "Simon Franz Molitor", "text": "Biografia.\nNato in un piccolo paese della Germania nel 1766, apprese la musica sotto l'insegnamento del padre che gli insegn\u00f2 pianoforte, violino e composizione.\nDopo aver abbandonato gli studi universitari contro la volont\u00e0 del padre, che lo avrebbe voluto veder diventare un insegnante, condusse una vita travagliata per alcuni anni.\nIn questo periodo si impegn\u00f2 molto nello studio del violino, acquisendo una buona reputazione come esecutore di talento per questo strumento. Svolse la sua attivit\u00e0 sia di compositore che di esecutore anche fuori la Germania. Nel 1797 divenne direttore dell'orchestra di Venezia, mentre l'anno successivo ricopr\u00ec il ruolo di amministratore pubblico. Nel 1803 inizia a studiare composizione con Abb\u00e9 Vogler, che influenzer\u00e0 le sue prime opere.\nDal 1831 fino alla sua morte, Molitor si dedic\u00f2 interamente alla ricerca storico-musicale, abbandonando la composizione. \nComposizioni.\nFu un compositore molto prolifico: la sua solida e completa cultura musicale gli consent\u00ec di spaziare in ogni settore. Prefer\u00ec esprimersi maggiormente nel complesso stile della forma-sonata, dimostrando di saper maneggiare con molta facilit\u00e0 questa importante e difficile forma musicale. Fu un musicista dal taglio puramente classico riusc\u00ec a mantenersi distante dalle frivole mode commerciali dell'Ottocento viennese. Infatti mancano totalmente dal suo corposo catalogo le virtuosistiche, all'epoca molto richieste, variazioni sopra temi d'opera o su motivetti di canzoni popolari.\n\u00c8 autore dell'opera didattica \"Nouvelle m\u00e9thode compl\u00e9te pour guitare ou lyre\", con testo francese ed italiano, scritto in collaborazione con il chitarrista Wilhelm Klingenbrunner e pubblicato a Vienna dalla casa editrice Steiner &amp; Co.\nSimon Molitor \u00e8 stato uno dei pochi compositori della storia che ha saputo trattare la chitarra e tutti gli altri strumenti con la stessa competenza e abilit\u00e0: infatti non ha scritto solo per chitarra, ma anche per altri strumenti come il violino, al quale ha dedicato cinque concerti, il clarinetto, per il quale ha scritto un concerto, e il pianoforte. Ha scritto anche una serie di composizioni da camera, tra cui i sei quartetti per archi."}
{"id": "1517128", "revid": "186518", "url": "https://it.wikipedia.org/wiki?curid=1517128", "title": "Lateu", "text": ""}
{"id": "1517129", "revid": "577353", "url": "https://it.wikipedia.org/wiki?curid=1517129", "title": "Litew", "text": ""}
{"id": "1517139", "revid": "729019", "url": "https://it.wikipedia.org/wiki?curid=1517139", "title": "Ngwel", "text": "Ngwel [\u014b\u02b7el] (\u2018scogliera\u2019 nella lingua Lo-Toga) \u00e8 una piccolissima isola dell'Oceano Pacifico, nello Stato di Vanuatu.\nFa parte delle Isole Torres nella provincia di Torba. Si trova a soli 600 metri da Tegua.\nL'isola completamente disabitata ha una lunghezza di 500\u00a0m e una larghezza di 200\u00a0m."}
{"id": "1517145", "revid": "1573940", "url": "https://it.wikipedia.org/wiki?curid=1517145", "title": "Miniopterus schreibersii", "text": "Il miniottero comune o miniottero di Schreibers (Miniopterus schreibersii ) \u00e8 un pipistrello della famiglia dei Miniotteridi diffuso nel Vecchio Mondo.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 47 e 63\u00a0mm, la lunghezza dell'avambraccio tra 42 e 51\u00a0mm, la lunghezza della coda tra 56 e 64\u00a0mm, la lunghezza del piede tra 8 e 10\u00a0mm, la lunghezza delle orecchie tra 7 e 13\u00a0mm, un'apertura alare fino a 34,2\u00a0cm e un peso fino a 19,5\u00a0g.\nAspetto.\nLa pelliccia \u00e8 corta, molto soffice e densa. Le parti dorsali sono bruno-grigiastre, grigie o nero-brunastre, mentre le parti ventrali sono pi\u00f9 chiare con la base dei peli pi\u00f9 scura. La fronte \u00e8 molto alta e bombata, il muso \u00e8 stretto e con le narici molto piccole. Le orecchie sono corte, triangolari, ben separate tra loro, con l'estremit\u00e0 arrotondata e bruno-grigiastre o marroni. Il trago \u00e8 moderatamente lungo, con i bordi paralleli e l'estremit\u00e0 arrotondata. Le membrane alari sono molto allungate, strette, bruno-grigiastre e attaccate posteriormente sulle caviglie. La lunga coda \u00e8 inclusa completamente nell'ampio uropatagio. Il calcar \u00e8 lungo e privo di carenatura. Il cariotipo \u00e8 2n=46 FNa=50, sebbene sia stato riscontrato 2n=46 FNa=52 in esemplari della Serbia.\nEcolocazione.\nEmette ultrasuoni sotto forma di impulsi di breve durata a banda larga con frequenza massima compresa tra 48,8-52,8\u00a0kHz nelle forme asiatiche e 54,2\u00a0kHz in quelle europee.\nBiologia.\nComportamento.\nSi rifugia di giorno in colonie numerose fino a diverse decine di migliaia di individui all'interno di grotte, cisterne, cunicoli, acquedotti e cantine. In inverno le colonie possono essere ancora pi\u00f9 numerose, come osservato in una grotta in Bulgaria, fino a 120.000 esemplari. Le femmine tendono a formare vivai, dove sono spesso presenti numerosi maschi. Normalmente si aggrappa con le zampe alle pareti, pi\u00f9 raramente in contatto con la superficie o con altri individui. Condivide i siti con altre specie di pipistrelli, in particolare del genere \"Rhinolophus\" e \"Myotis\". Durante le giornate autunnali raggiunge uno stato di torpore diurno, mentre entra in ibernazione da ottobre a marzo in Europa. Solitamente preferisce temperature esterne tra 7 e 12\u00a0\u00b0C. Raggiunge velocit\u00e0 di 50-55 km/h, ma pu\u00f2 effettuare anche voli molto lenti e manovrati. Sebbene siano rare le migrazioni stagionali, per lo pi\u00f9 limitate all'interno delle reti sotterranee, sono stati registrati spostamenti fino a 833\u00a0km. Oltre all'ecolocazione emette due tipi di vocalizzazione udibili all'uomo. L'attivit\u00e0 predatoria inizia al crepuscolo, poco dopo il tramonto.\nAlimentazione.\nSi nutre di insetti volanti, principalmente lepidotteri, coleotteri e ditteri, catturati sopra spazi aperti a circa 5-20 metri dal suolo e lontano dai rifugi.\nRiproduzione.\nGli accoppiamenti avvengono in autunno, seguiti da un ritardato impianto dell'embrione, unico tra le specie di pipistrelli europei e dopo una gestazione di 8-9 mesi nasce un piccolo alla volta non prima dell'estate. Le femmine diventano mature sessualmente al secondo anno di et\u00e0. L'aspettativa di vita media \u00e8 di tre anni, mentre in cattivit\u00e0 pu\u00f2 raggiungere i sedici anni.\nDistribuzione e habitat.\nQuesta specie \u00e8 diffusa in Europa, Africa settentrionale e Africa subsahariana, Vicino oriente, Asia centrale e orientale, Indonesia, Filippine, Giappone, Melanesia fino alla Nuova Caledonia ed Australia. \u00c8 la specie di pipistrello con il pi\u00f9 vasto areale al mondo e il pi\u00f9 abbondante dopo il pipistrello dalla coda libera messicano.\nVive principalmente in regioni carsiche fino a 1.000 metri di altitudine, ma anche in foreste di sclerofille, praterie semi-desertiche, steppe, foreste pluviali, foreste montane fino a 2.100 metri di altitudine e in fattorie ed insediamenti umani. \u00c8 molto abbondante nelle regioni mediterranee.\nTassonomia.\nLa sistematica di questa specie, e in generale dell'intero genere \u00e8 molto difficile a causa delle notevoli somiglianze morfologiche intraspecifiche. In attesa di uno studio pi\u00f9 completo ed esauriente, di seguito \u00e8 illustrata la suddivisione proposta da N.Simmons:\nStato di conservazione.\nLa IUCN Red List suddivide \"M.schreibersii\" in tre differenti forme. La prima, nominotipica, a causa del declino significativo della popolazione pari a circa il 30%, sebbene sia ancora stabile in regioni come i Balcani e la Turchia, \u00e8 considerata come prossima alla minaccia (NT). La seconda forma, inclusa in \"M.fuliginosus\", diffusa dall'Iraq orientale fino al Borneo, le Filippine e la Nuova Guinea \u00e8 considerata a basso rischio (LC), alla luce dell'ampia diffusione, dell'abbondanza e dell'adattabilit\u00e0, come anche la terza, \"M.oceanensis\", diffusa nell'Oceania."}
{"id": "1517147", "revid": "116809887", "url": "https://it.wikipedia.org/wiki?curid=1517147", "title": "Atomismo logico", "text": "L'atomismo logico \u00e8 una concezione filosofica nata nella prima parte del Novecento, che sostiene esistano proposizioni non riducibili ad altre proposizioni, esprimenti \"fatti atomici\". \nStoria.\nL'espressione \"atomismo logico\" \u00e8 stata proposta da Bertrand Russell, che nel teorizzarla fa esplicito riferimento al dialogo intellettuale con lo studente, amico e poi collega Ludwig Wittgenstein. Appare per la prima volta nel 1918 nel testo \"La filosofia dell'atomismo logico\". Il nome riprende la concezione classica dell'atomismo, per la quale il mondo \u00e8 costituito unicamente da elementi microscopici ed indivisibili, per l'appunto \"atomi\" (dal greco \u1f04-\u03c4\u03bf\u03bc\u03bf\u03c2).\nL'atomismo logico ha rappresentato un tentativo di interpretazione ontologica ed epistemologica del reale compatibile con l'approccio dei filosofi viennesi che si ispiravano al lavoro di Gottlob Frege e ponevano la logica sottostante al linguaggio come base dell'indagine filosofica. Secondo taluni interpreti tuttavia l'atomismo logico \u00e8 da considerare un approccio metafisico.\nAtomismo logico-linguistico.\nAlla concezione atomistica classica Russell e Wittgenstein, che sviluppa una propria versione dell'atomismo logico nel Tractatus Logico-Philosophicus, sottraggono il ruolo di elemento chiave all'atomo fisico per mettere alla base del mondo \"atomi logici\", o \"fatti atomici\".\nIn accordo con la visione isomorfistica per cui esiste una corrispondenza di forma tra \"mondo reale\" e \"realt\u00e0 logica\", tutti i \"fatti atomici\" possono essere espressi in un linguaggio con equivalenti \"proposizioni atomiche\", che potranno essere individuate come \"vere\" o \"false\" mediante un confronto con la realt\u00e0 sensibile dei \"fatti atomici\". La proposizione atomica, costituita da un predicato \"F\" ed un'entit\u00e0 \"a\", \u00e8 espressa nella forma base F(a).\nUtilizzando gli operatori logici (\"e\", \"o\", \"se... allora\", etc.) \u00e8 possibile unire varie \"proposizioni atomiche\" in pi\u00f9 complesse \"proposizioni molecolari\". In questo modo si pu\u00f2 per Russell raggiungere l'obiettivo di formalizzare un linguaggio perfetto con il quale esprimere in modo rigoroso fatti reali complessi, in modo che la verit\u00e0 o falsit\u00e0 delle asserzioni non sia inquinata da imprecisioni linguistiche (obiettivo che poi costituir\u00e0 l'essenza del Neopositivismo). La nostra conoscenza del mondo dipenderebbe cos\u00ec da dati verificati direttamente tramite esperienza sensibile, costituenti una pluralit\u00e0 di fatti logici indipendenti.\nL'olismo logico di Russell.\nRussell contrappone questa visione filosofica a quella che definisce \"olismo logico\", comunemente chiamato monismo, che considera impossibile la conoscenza esatta delle parti senza la conoscenza del tutto. In particolare Russell si oppone all'idealismo assoluto neohegeliano sostenuto da altri filosofi inglesi come Francis Herbert Bradley, di cui era stato studente.\nL'obiettivo che Russell si ripropone attraverso questa teoria \u00e8 quello di fondare il sapere su basi rigorosamente scientifiche con contenuti di verit\u00e0 assoluti e nello stesso tempo dare al linguaggio quotidiano un fondamento empirico e logico assieme.\nIl suo intento sarebbe quello di arrivare, come tenter\u00e0 di mettere in atto il Neopositivismo, alla fondazione di un'unica scienza basata su proposizioni sensate, cio\u00e8 verificabili empiricamente e logicamente coerenti.\nL'atomismo logico, sembra rifarsi a quella concezione del pensiero greco arcaico che secondo la teoria di Guido Calogero e di Gabriele Giannantoni presupponeva un isomorfismo tra realt\u00e0, pensiero e linguaggio: la realt\u00e0 cio\u00e8 concepita mentalmente veniva rappresentata dal nome, che per noi \u00e8 un simbolo linguistico ma che nel pensiero greco dava realt\u00e0 alla cosa nominata. Non poteva esserci realt\u00e0 che non venisse pensata e quindi nominata.\nRussell con la sua dottrina dell'atomismo logico ribadisce la sua concezione "}
{"id": "1517150", "revid": "38120", "url": "https://it.wikipedia.org/wiki?curid=1517150", "title": "Dazed and Confused (brano musicale)", "text": "Dazed and Confused \u00e8 un brano dell'artista folk Jake Holmes, meglio conosciuto nella versione del gruppo inglese Led Zeppelin contenuto nel loro primo album, \"Led Zeppelin\".\nJake Holmes.\nJake Holmes scrisse e registr\u00f2 \"Dazed and Confused\" per il suo album di debutto \"\"The Above Ground Sound\" of Jake Holmes\", pubblicato nel giugno 1967 e, come per le altre tracce dell'album, \u00e8 priva di percussioni. Fu registrata interamente dal trio Jake Holmes (chitarra, tastiera e voce), Ted Irwin (chitarra) e Lee Underwood (basso). La canzone fu erroneamente etichettata come ispirata da un viaggio lisergico. Lo stesso Holmes neg\u00f2 questa tesi nel 2001, in un'intervista al giornale Shindig!.\nYardbirds.\nDurante il tour americano degli Yardbirds nel 1967, Jake Holmes si esib\u00ec, il 25 agosto, come opener al Village Theater di Greenwich Village, New York. Gli Yardbirds furono colpiti dalla sua performance e decisero di realizzare un proprio arrangiamento di \"Dazed and Confused\". La versione degli Yardbirds si distingue dall'originale per l'alternanza tra lunghe divagazioni strumentali e dinamiche riprese del tema principale.\nJimmy Page afferm\u00f2 che l'idea di utilizzare l'archetto del violino sulla sua Fender Telecaster e Gibson Les Paul nacque da un violinista di nome David McCallum Sr., durante il suo periodo da turnista prima di unirsi agli Yardbirds nel 1966.\nNonostante \"Dazed and Confused\" non sia mai stata registrata ufficialmente dalla band londinese, una versione live \u00e8 presente nell'album \"\", registrato nel 1968 ma pubblicato soltanto nel 1971, con il titolo \"I'm Confused\".\nUn'altra versione live, registrata per l'apparizione sulla serie TV francese \"Bouton Rouge\" il 9 marzo 1968, fu pubblicata in \"Cumular Limit\" nel 2000, questa volta con il nome \"Dazed and Confused\", e accreditata come Jake Holmes arr. Yardbirds.\nLed Zeppelin.\nQuando gli Yardbirds si sciolsero (1968), \"Dazed and Confused\" fu rielaborata nuovamente da Page, questa volta da membro dei Led Zeppelin. Page mantenne il titolo, introdusse nuove liriche, e cambi\u00f2 abbastanza melodia da eludere un'eventuale causa di plagio. La versione dei Led Zeppelin non fu accreditata a Jake Holmes, e le venne inoltre assegnato un differente codice ASCAP. Nonostante questo Holmes non intraprese alcuna azione legale all'epoca della pubblicazione, e soltanto successivamente contatt\u00f2 Jimmy Page per discutere delle royalties, ma non ricevette mai risposta.\nI Led Zeppelin registrarono la loro versione di \"Dazed And Confused\" nell'ottobre 1968 agli Olympic Studios di Londra, e il brano fu incluso nell'album di debutto omonimo, pubblicato il 12 gennaio 1969.\nIl brano comincia con una memorabile linea di basso discendente di John Paul Jones, ed \u00e8 arricchito anche dalle tastiere, suonate dallo stesso Jones; il brano accelera fino all'intermezzo strumentale (nel quale Jimmy Page crea atmosfere rarefatte grazie all'utilizzo dell'archetto di violino), per poi sfociare in un rabbioso assolo di chitarra (molto simile a quello che lo stesso Page aveva registrato in \"Think About It\" con gli Yardbirds), prima di ritornare al tema iniziale.\nNell'album live The Song Remains the Same \u00e8 presente una versione del brano lunga ben 26 minuti e 52 secondi; questa versione live contiene anche alcuni versi tratti dal brano San Francisco (Be Sure to Wear Flowers in Your Hair).Nel concerto tenutosi a Los Angeles nel 1975,la durata del brano raggiunse i 45 minuti.\n\"Dazed and Confused\" \u00e8 uno dei 3 brani dei Led Zeppelin in cui Jimmy Page fa uso dell'archetto del violino sulla sua chitarra, insieme a \"How Many More Times\" e \"In The Light\"."}
{"id": "1517151", "revid": "21880", "url": "https://it.wikipedia.org/wiki?curid=1517151", "title": "Miniopterus schreibersi", "text": ""}
{"id": "1517152", "revid": "212348", "url": "https://it.wikipedia.org/wiki?curid=1517152", "title": "Krivapeta", "text": "La Krivapeta \u00e8 una figura mitologica delle tradizioni popolari delle Valli del Natisone.\nLa leggenda.\nLa Krivapeta \u00e8 un personaggio mitico che compare nelle leggende raccontate dagli abitanti della Slavia veneta.\nEssa non \u00e8 una strega, ma viene rappresentata come una donna che vive isolata dalla gente, abita in grotte o anfratti, vicino ai torrenti, ed ha la particolarit\u00e0 di avere i piedi ritorti (con il tallone all'avanti e le dita dietro), difetto da cui prende origine il nome di Krivapeta (dallo sloveno \"kriv\" = curvo, ritorto e \"peta\" = tallone) .\nLe Krivapete vengono descritte come donne dai capelli verdi che ricoprono loro le spalle e vestite di bianco.\nSono donne diverse e dotate di una grande ed intollerabile autonomia, di particolare capacit\u00e0 e cultura, fornite del privilegio della preveggenza, trasgressive e selvagge, a conoscenza delle virt\u00f9 delle erbe e dell'evoluzione del tempo.\nLe Krivapete possono essere cattive con gli uomini oppure buone e pronte a dare loro consigli su come realizzare cose ancora ignote ed a suggerire ai contadini i momenti pi\u00f9 adatti alla semina, al raccolto ed alle altre attivit\u00e0 della campagna. In cambio dell'aiuto per\u00f2 possono richiedere di portare via i bambini piccoli in quanto alcune sono crudeli e cannibali.\nLe Krivapete sono quindi delle creature leggendarie del mondo del fantastico e dell'immaginario del popolo delle Valli del Natisone, che, con esse, andava ad arricchire le fiabe che i nonni raccontavano ai nipotini davanti al focolare.\nBisogna notare che le Krivapete, come gli altri spiritelli e mostri della mitologia slovena quali gli \"Skratiaci\", i \"Benadanti\", i \"Lintver\", vengono sempre associati a caverne, precipizi e torrenti ossia a localit\u00e0 potenzialmente rischiose per la vita dei bambini. I racconti dei nonni, con la loro atmosfera paurosa, servivano quindi, in tempi in cui i giovani giocavano per lo pi\u00f9 nei prati e nei boschi, a far s\u00ec che i piccoli si tenessero lontani dai luoghi pericolosi."}
{"id": "1517157", "revid": "767487", "url": "https://it.wikipedia.org/wiki?curid=1517157", "title": "Avventura all'Avana", "text": "Avventura all'Avana (\"Her Cardboard Lover\") \u00e8 un film del 1942 diretto da George Cukor.\nIl film sigla il commiato di Norma Shearer che si ritira dalle scene hollywoodiane. Si tratta della terza versione di una commedia che Cukor aveva gi\u00e0 diretto a teatro nel 1927.\nTrama.\nUn giovane musicista perde al gioco pi\u00f9 di tremila dollari con una signora sofisticata che, per fargli pagare il debito, lo assume come guardia del corpo. Uno dei suoi compiti \u00e8 quello di far ingelosire l'amante della donna.\nProduzione.\nIl film fu prodotto dalla Loew's (con il nome Loew's Incorporated) e dalla Metro-Goldwyn-Mayer (MGM). Venne girato dal 15 gennaio al 12 marzo 1942\nDistribuzione.\nDistribuito dalla Metro-Goldwyn-Mayer (MGM) e dalla Loew's (con il nome Loew's Incorporated), il film usc\u00ec nelle sale cinematografiche USA nel giugno 1942 con il titolo originale \"Her Cardboard Lover\".\nLa commedia e le sue versioni cinematografiche.\nLa commedia \"Dans sa candeur na\u00efve\", scritta da Jacques Deval, fu adattata per Broadway con il titolo \"Her Cardboard Lover\" da Valerie Wyngate e P. G. Wodehouse: debutt\u00f2 il 21 marzo 1927, protagonisti Jeanne Eagels e Leslie Howard. L'ultima rappresentazione fu tenuta nell'agosto del 1927, dopo 152 repliche.\nAl cinema, il testo teatrale conobbe diverse versioni:"}
{"id": "1517158", "revid": "767487", "url": "https://it.wikipedia.org/wiki?curid=1517158", "title": "Dacite", "text": "La dacite \u00e8 una roccia magmatica effusiva costituita principalmente da quarzo, plagioclasio di media acidit\u00e0 (oligoclasio e andesina), accompagnati da biotite e anfiboli. \u00c8 una roccia felsica con una composizione chimica di silice tra il 63 e il 68% ed \u00e8 caratterizzata da una tessitura porfirica.\nLa dacite pu\u00f2 essere considerata la corrispondente effusiva delle dioriti quarzifere e delle tonaliti.\nIl nome dacite deriva da Dacia, la provincia romana dove per prima venne descritta questa roccia.\nLuoghi di presenza della dacite sono la Transilvania, le Ande, la parte orientale del Nord America e i Caraibi. In Italia \u00e8 presente in Sardegna."}
{"id": "1517159", "revid": "6447", "url": "https://it.wikipedia.org/wiki?curid=1517159", "title": "Final Four Coppa Italia 1998", "text": ""}
{"id": "1517162", "revid": "110157", "url": "https://it.wikipedia.org/wiki?curid=1517162", "title": "Basilica di Santa Maria della Steccata", "text": "La basilica magistrale di Santa Maria della Steccata, dal 1718 sede dell'Ordine costantiniano di San Giorgio, \u00e8 un santuario mariano cattolico dalle forme rinascimentali e barocche, situato in strada Giuseppe Garibaldi 5 a Parma, in provincia e diocesi di Parma; l'edificio fu realizzato tra il 1521 e il 1539 ed elevato nel 2008 alla dignit\u00e0 di basilica minore.\nLa chiesa, che rientra fra il patrimonio dell'Ordine costantiniano, dal 2006 \u00e8 inoltre sede del Museo costantiniano della Steccata.\nStoria.\nSul sito dell'attuale chiesa della Steccata esisteva sin dal 1392 un oratorio eretto per ospitare una venerata immagine di Giovanni Battista dipinta a fresco sulla parete esterna di una casa di strada San Barnaba (oggi strada Garibaldi): l'edificio divenne poi sede di una Confraternita intitolata alla Vergine Annunciata e finalizzata alla distribuzione di doti matrimoniali per le fanciulle nubili povere e prive della protezione paterna.\nVerso la fine del XIV secolo sulla facciata dell'oratorio venne realizzato il dipinto di una Madonna allattante, che divenne presto oggetto di particolare devozione da parte dei parmigiani; dal fatto che l'area dell'edificio era protetta da una staccionata, realizzata forse proprio per regolare l'afflusso dei numerosi pellegrini, quella Vergine inizi\u00f2 ad essere invocata col titolo di Madonna della Steccata.\nPer meglio custodire la preziosa immagine, nel 1521 i congregati decisero di far erigere un grandioso santuario. Il 4 aprile del 1521 il vescovo di Lodi Nicol\u00f2 Urbani pose la prima pietra dell'edificio: i lavori vennero affidati agli architetti Bernardino e Giovan Francesco Zaccagni da Torrechiara, che avevano gi\u00e0 diretto il cantiere della chiesa abbaziale di San Giovanni ma che, dopo alcune divergenze, dal 1525 furono sostituiti da Gian Francesco d'Agrate; la cupola venne realizzata invece tra il 1526 ed il 1527 su disegni di Antonio da Sangallo il Giovane, che era stato inviato a Parma da papa Clemente VII per alcuni lavori di architettura militare.\nLa chiesa venne consacrata il 24 febbraio del 1539 dal cardinale Gian Maria Ciocchi del Monte, legato papale a Parma e Piacenza.\nNel 1718, papa Clemente XI sottrasse il santuario alla Congregazione che l'aveva voluta per donarla al duca Francesco di Parma e Piacenza, che ne fece la sede dell'Ordine Costantiniano di San Giorgio, l'ordine equestre il cui gran magistero era stato ceduto nel 1699 da Andrea Flavio Comneno ai Farnese.\nDescrizione.\nL'edificio \u00e8 impostato su una pianta a croce greca, con bracci posti sugli assi cardinali e chiusi da quattro grandi absidi simmetriche, e tra i bracci sorgono quattro cappelle quadrangolari da sempre destinate al culto.\n\u00c8 difficile stabilire a chi spetti la paternit\u00e0 dettagliata del progetto della chiesa, il cui impianto ricorda la soluzione concepita dal Bramante per San Pietro in Vaticano; Vasari, nelle Vite, afferma che fu fatta, \"come si dice, con disegno ed ordine di Bramante\".\nLa cupola centrale del Sangallo \u00e8 invece di chiara derivazione romana.\nLa pianta ricorda, anche per la mancanza di un campanile, la chiesa della Consolazione di Todi, tuttavia vi sono numerose differenze: tra gli arconi della crociera e le absidi sono inserite delle sezioni di volta a botte mentre sull'esterno degli angoli della croce ci sono delle cappelle; da ci\u00f2 si pu\u00f2 dedurre che le spinte non convogliano sui muri esterni dell'edificio, come invece avviene a Todi.\nSi pu\u00f2 affermare dunque che la struttura \u00e8 molto pi\u00f9 simile al progetto sul \"piano di pergamena\" del Bramante per San Pietro.\nL'esterno pu\u00f2 essere suddiviso in tre livelli:\nLa posizione delle finestre \u00e8 studiata in funzione dei dipinti interni e la luce si diffonde in maniera graduale in tutta la chiesa: le campate intermedie si trovano leggermente in penombra, l'abside riceve un'illuminazione diffusa ed abbondante ed infine la Cupola viene colpita da una luce intensa.\nA questo proposito \u00e8 molto importante il ruolo delle foglie d'oro negli archi traversi e delle doratura del rame delle rosette delle volte a botte.\nL'ingresso principale in origine si apriva sul piazzale a sud e venne traslato sull'abside orientale solo nel XVIII secolo.\nL'interno.\nL'interno \u00e8 ornato da affreschi di scuola parmense del XVII secolo: l'intera decorazione pittorica venne inizialmente affidata al Parmigianino, che per\u00f2, vittima di una vicenda di committenze tormentata, riusc\u00ec infine a realizzare solo i pregevolissimi affreschi del sottarco orientale con \"Tre vergini savie e tre vergini stolte\"; i lavori vennero proseguiti da Michelangelo Anselmi, che realizz\u00f2 gli affreschi con l\"Incoronazione della Vergine\" nel catino absidale orientale (su disegno di Giulio Romano), e da Bernardino Gatti, che dipinse l\"Assunzione di Maria\" nella cupola. Vi sono pure affreschi del parmense Aurelio Barili.\nInteressanti sono anche i lavori di ebanisteria per gli arredi sacri della sagrestia nobile, ora parte del percorso del Museo costantiniano della Steccata, e gli stalli del coro dei cavalieri.\nNel 1813, le ceneri di Ottavio Farnese furono spostate in Steccata, dopo l'abbattimento della chiesa di San Pietro Martire, voluto da Ferdinando di Borbone per ampliare il Palazzo della Pilotta.\nNel 1823, per volere di Maria Luigia d'Austria, venne realizzata una cripta per conservare i sepolcri dei duchi e dei principi delle case Farnese e Borbone-Parma (le ceneri vennero trasferite dalla chiesa di Santa Maria del Tempio).\nNel 1851 venne collocato presso l'ingresso della chiesa il gruppo con la \"Piet\u00e0\" di Tommaso Bandini, dedicato alla memoria di Maria Luigia.\nNel 1905 vi venne traslato anche il monumento funebre ad Adamo di Neipperg, marito morganatico della duchessa, realizzato da Lorenzo Bartolini nel 1831 per la chiesa di San Ludovico.\nOrgani a canne.\nOrgano Antegnati.\nNel 1574 venne ordinata a Benedetto Antegnati la costruzione di un nuovo organo per la basilica in sostituzione di quello precedente, proveniente da un'altra chiesa demolita e presente nella basilica fin dalla sua apertura al culto. Fino ad allora la steccata di Parma ha avuto un organo che non poteva essere utilizzato e allora ci fu un restauro totale dello strumento.lo strumento conta di 4 manuali e 86 registri.\nClaudio Merulo, nel 1591 prese servizio a corte come cembalista nella chiesa di S. Maria della Steccata: qui solleciter\u00e0 alcune sostanziali modifiche all'organo, per un'esecuzione pi\u00f9 appropriata della sua musica.\nLo strumento venne in seguito restaurato da altri organari della famiglia ed ampliato nel 1778 da Antonio Negri-Poncini; dopo anni di abbandono, \u00e8 stato ripristinato nel 1970 dalla ditta Tamburini.\nA trasmissione integralmente meccanica, ha un'unica tastiera con prima ottava scavezza ed una pedaliera a leggio di 19 note anch'essa con prima ottava scavezza.\nOrgano Vegezzi-Bossi-Tamburini.\nNel 1892 venne costruito per la basilica un nuovo organo a canne da Carlo Vegezzi-Bossi. Collocato sopra una cantoria appositamente eretta nell'abside, sostitu\u00ec nell'utilizzo l'organo Antegnati e venne restaurato nel 1940 da Giovanni Tamburini che sostitu\u00ec l'originaria trasmissione meccanica con una nuova trasmissione meccanica. Nel 1970, poi, la stessa ditta ha ampliato l'organo e, unendolo a quello antico, lo ha dotato di una nuova consolle. Lo strumento \u00e8 a trasmissione elettrica ed ha quattro tastiere di 61 note ciascuna ed una pedaliera di 32. "}
{"id": "1517163", "revid": "59975", "url": "https://it.wikipedia.org/wiki?curid=1517163", "title": "The Descendents", "text": ""}
{"id": "1517164", "revid": "729019", "url": "https://it.wikipedia.org/wiki?curid=1517164", "title": "Assedio di Nicea (1331)", "text": "L'assedio di Nicea fu combattuto fra bizantini e ottomani, tra il 1328 e il 1331; il risultato finale di questa battaglia fu la caduta di Nicea, la pi\u00f9 importante citt\u00e0 bizantina in Asia minore, cosa che favor\u00ec l'espansione ottomana in Asia minore.\nPremessa.\nQuando i bizantini nel 1261 riconquistarono Costantinopoli, essi concentrarono i loro sforzi militari, per ricostruire la potenza imperiale in Grecia, ancora occupata da principi francesi e dai veneziani. Questo port\u00f2 a uno spostamento di massa di truppe dall'Asia minore ai Balcani, cosa che porter\u00e0 alla catastrofe l'impero bizantino, in quanto esso non difender\u00e0 pi\u00f9 con un numero adeguato di soldati l'Asia minore dagli assalti dei turchi. Oltretutto alla fine del XIII secolo i turchi ottomani fondarono il primo nucleo del loro stato proprio al confine con l'impero bizantino e la combattiva ferocia degli ottomani non poteva essere fermata dai pochi soldati bizantini rimasti. Alcuni storici ipotizzano che se i bizantini non avessero spostato la capitale da Nicea a Costantinopoli, il loro impero potrebbe ancora esistere, in quanto essi si sarebbero concentrati maggiormente nella guerra contro i turchi, che saranno poi la causa principale della scomparsa dello stato bizantino.\nLa battaglia.\nDal 1326 i territori intorno a Nicea furono conquistati dagli ottomani; la prima citt\u00e0 importante a cadere in mano agli ottomani fu Bursa, e questo dest\u00f2 grande preoccupazione tra i bizantini perch\u00e9 questa citt\u00e0 si trovava molto vicino alla capitale. Nel 1328 Orhan I, figlio del sultano Osman I, inizi\u00f2 ad assediare Nicea, ma la presa della citt\u00e0 si rivel\u00f2 pi\u00f9 difficile del previsto, visto che ancora nel 1331 gli ottomani non erano riusciti a conquistarla. Comunque il morale della popolazione non era alto, in quanto l'imperatore Andronico III Paleologo, che aveva tentato di venire in soccorso degli assediati con un esercito, era stato sconfitto nel 1329 nella battaglia di Pelekanon e per questo aveva dovuto ritirarsi a Costantinopoli senza ottenere nulla; inoltre nel 1331 un altro esercito bizantino che aveva attaccato gli ottomani, con l'obbiettivo di far togliere l'assedio a Nicea fu sconfitto. Nicea cadde nello stesso anno e da quel momento non fu pi\u00f9 la citt\u00e0 maggiormente importante dell'impero bizantino in Asia minore, come lo era stata dal 395 fino ad allora.\nEredit\u00e0.\nQuesta era la seconda volta che Nicea non era pi\u00f9 parte dell'impero bizantino in tutta la sua storia, infatti era stata conquistata precedentemente dai turchi selgiuchidi nel 1077, ma riconquistata quasi subito, nel 1097, con l'aiuto dei crociati e grazie alla diplomazia di Alessio I Comneno. La citt\u00e0 di Nicea era anche stata la capitale dell'impero di Nicea (continuazione dell'impero bizantino, che poi riassunse la corona imperiale bizantina con la riconquista di Costantinopoli nel 1261). Tra il 1204 e il 1261, a causa della caduta di Costantinopoli per mano crociata nel 1204 Nicea era stata la capitale dell'impero bizantino. Dopo la caduta di Nicea in breve tempo tutta l'Asia minore bizantina fu conquistata dagli ottomani, infatti Nicomedia cadde nel 1337, e subito dopo anche tutte le altre citt\u00e0, eccezion fatta per la citt\u00e0 di Filadelfia che cadde nel 1390."}
{"id": "1517165", "revid": "1272592", "url": "https://it.wikipedia.org/wiki?curid=1517165", "title": "Ermanno Rea", "text": "Biografia.\nRagazzo partigiano della brigata garibaldina \"Gino Menconi\" che oper\u00f2 in Toscana fra il 1944 e il 1945, Ermanno Rea lavor\u00f2 come giornalista per numerosi quotidiani e settimanali dopo aver sostenuto tutti gli esami della facolt\u00e0 di Lettere senza per\u00f2 conseguire mai la laurea. Visse a Milano e a Roma. Il lavoro di giornalista gli permise di avvicinarsi alla realt\u00e0 anche con la concretezza di chi parte dal caso specifico umano. I suoi libri sono prevalentemente inchieste su casi personali, come quella su Federico Caff\u00e8. Per \"La dismissione\", Rea torn\u00f2 a Napoli per seguire la storia dello smantellamento dell'acciaieria Ilva di Bagnoli, simbolo di una citt\u00e0 che cercava nell'industrializzazione la via per uscire dal sottosviluppo. Ermanno Rea fu anche presidente delegato del \"Premio Napoli\" di letteratura.\nNel 1959 Rea, non sentendosi pi\u00f9 adeguato al giornalismo scritto politicamente impegnato, prende la decisione di interrompere l'attivit\u00e0 giornalistica scritta. Arriva cos\u00ec a dimettersi dalla redazione del settimanale per cui lavorava, \"Vie Nuove\", per intraprendere l'attivit\u00e0 di fotoreporter affermandosi come esponente della scuola partenopea di Caio Mario Garrubba.\nPer cinque anni sar\u00e0 la sua unica attivit\u00e0 e lo porter\u00e0 a visitare tutta l'Europa e gran parte dell'Asia. Al termine di questo periodo riprender\u00e0 l'attivit\u00e0 giornalistica scritta avendo superato quello stato di inadeguatezza che lui stesso si attribuiva. Tutto il materiale fotografico da lui prodotto verr\u00e0 affidato ad un'agenzia, anni dopo Rea vorr\u00e0 tornare in possesso di questo materiale, ma non vi riuscir\u00e0 in quanto risulter\u00e0 trafugato.\nRea vinse il Premio Viareggio e il Premio Napoli nel 1996 con il romanzo autobiografico \"Mistero napoletano\", e il Premio Campiello nel 1999 con \"Fuochi fiammanti a un'hora di notte\". Un altro suo romanzo, \"Napoli ferrovia\", fu finalista al Premio Strega 2008.\nIl 4 marzo 2014 venne candidato alle Elezioni europee del 2014 come capolista per L'Altra Europa con Tsipras nella Circoscrizione Italia meridionale (che raccoglieva i 18 collegi elettorali dell'Abruzzo, del Molise, della Campania, della Puglia, della Basilicata e della Calabria) a sostegno della candidatura di Alex\u012bs Tsipras, presidente del partito politico greco della Coalizione della Sinistra Radicale (SYRIZA), alla Presidenza della Commissione europea: con 13.600 preferenze non fu eletto, superato dalla seconda in lista Barbara Spinelli, eletta deputato con 28.100 preferenze.\n\u00c8 morto nella sua casa di Roma il 13 settembre 2016."}
{"id": "1517166", "revid": "1543377", "url": "https://it.wikipedia.org/wiki?curid=1517166", "title": "Charlotte Perriand", "text": "Vita.\nCharlotte Perriand ebbe una vita lunga e densa di attivit\u00e0 e pu\u00f2 essere indicata fra i fondatori del design contemporaneo.\nDopo un periodo di studio all'Ecole de l'Union Centrale des Arts D\u00e9coratifs a Parigi ebbe alcune esperienze nel campo del disegno dei mobili e dell'arredamento, esponendo al Salon d'Automne. Nel 1927 inizia una collaborazione con Le Corbusier, durata in maniera continua fino al 1937. Nello studio del grande architetto realizzer\u00e0, insieme a lui e a Pierre Jeanneret, alcuni mobili entrati nella storia del design. Inoltre ebbe incarichi nello studio relativi al progetto di molti arredi degli edifici progettati. Nel 1930 intraprese un lungo viaggio in Unione Sovietica, che la mise in contatto con l'ambiente fertile di idee del costruttivismo russo. Nel fu una delle poche donne a partecipare al IV CIAM ad Atene.\nNel 1940, mentre la Germania stava invadendo la Francia, Charlotte si imbarc\u00f2 per il Giappone, dove era stata invitata a tenere un seminario sul nuovo design. Vi ebbe occasione di realizzare prototipi con un gruppo di studenti e, successivamente, un'importante esposizione. Dopo l'entrata in guerra del Giappone con gli Stati Uniti, ella fu segregata. Con avventurose vicende, raccontate nella sua autobiografia, riusc\u00ec a sopravvivere alla catastrofica guerra e ritorn\u00f2 in Francia nel 1946, con il nuovo marito e la figlia avuta in quegli anni.\nLa vita professionale riprese con nuove collaborazioni. Oltre al rapporto con Le Corbusier, con cui collabor\u00f2 ai progetti dell'Unit\u00e0 di Abitazione di Marsiglia, ebbe esperienze con il pittore Fernand L\u00e9ger, con Jean Prouv\u00e9, con L\u00facio Costa ed altri importanti architetti. Tra l'altro, fu particolarmente impegnata nella realizzazione di stazioni sciistiche in Alta Savoia.\nNell'ultima parte della vita rallent\u00f2 l'attivit\u00e0 ma mantenne sempre aperto il suo atelier. Ricevette molteplici onorificenze e le furono dedicate diverse mostre retrospettive. Si spense all'et\u00e0 di 96 anni a Parigi nel 1999."}
{"id": "1517173", "revid": "106456", "url": "https://it.wikipedia.org/wiki?curid=1517173", "title": "Caucus", "text": "Il caucus \u00e8 in senso generico un incontro che si svolge tra i sostenitori di un partito politico o di un movimento. La precisa definizione cambia a seconda del Paese a cui ci si riferisce.\nIl termine \"caucus\" viene usato anche nella \"mediazione\", facilitazione e in altre forme di risoluzione alternativa delle dispute, per descrivere circostanze in cui, piuttosto che riunirsi attorno a un tavolo comune, i contendenti si ritirano in un ambiente pi\u00f9 privato per elaborare le informazioni e/o concordare una soluzione.\nOrigini del termine.\nL'origine del termine \"caucus\" \u00e8 oggetto di discussione, anche se generalmente si concorda che il suo uso nella lingua inglese abbia origine negli Stati Uniti. Secondo alcune fonti deriverebbe dalla parola in lingua algonchina che significa \"consiglio\", \"cau\u00b4-cau-as\u00b4u\", e venne probabilmente introdotta nel gergo politico statunitense dalla Tammany Hall di New York, una organizzazione collegata al Partito Democratico, che amava usare termini dei Nativi Americani. Altre fonti sostengono che derivi dal latino medioevale \"caucus\", che significa \"recipiente per bevande\", e lo collegano al Caucus Club della Boston coloniale. Nel terzo capitolo de \"Le avventure di Alice nel Paese delle Meraviglie\" si trova il termine \"caucus race\", inteso come una gara assurda nella quale tutti i partecipanti risultano vincitori.\nNel Regno Unito indicava l'apparato di partito a carattere permanente. Il primo \"caucus\" nel Regno Unito fu organizzato dai liberali Francis Schnadhorst e Joseph Chamberlain nel 1873 a Birmingham come convenzione pre-elettorale.\nIl \"caucus\" negli Stati Uniti.\nNella politica statunitense la parola \"caucus\" ha diversi significati, pur essendo questi in stretta relazione tra loro. Un tipo di \"caucus\" \u00e8 l'assemblea di un partito politico o di un sottogruppo per coordinare l'azione dei suoi membri, stabilire un orientamento collettivo o nominare i candidati a una carica. Il pi\u00f9 celebre esempio di questa tipologia \u00e8 quello adottato da alcuni Stati dell'Unione per scegliere i candidati alla presidenza degli Stati Uniti.\nIl secondo contesto in cui il termine \u00e8 usato riguarda un raggruppamento di eletti che si uniscono sulla base di affinit\u00e0 o etnicit\u00e0 comuni, generalmente per influenzare le scelte politiche. Negli USA a livello di Congresso Federale o Congresso dei diversi Stati gli eletti si organizzano in \"caucus\" (in alcuni casi chiamati \"conference\"). \u00c8 possibile trovare \"caucus\" pi\u00f9 piccoli in organi legislativi, inclusi alcuni che risultano di natura \"bipartisan\". Tra i vari \"caucus\" del Congresso, uno dei pi\u00f9 famosi \u00e8 il Congressional Black Caucus, un gruppo di afroamericani membri del Congresso. Un ulteriore esempio importante \u00e8 il Congressional Hispanic Caucus, i cui membri avanzano e danno voce a proposte che riguardano la condizione degli ispanici negli USA (inclusi i problemi di Porto Rico).\nDi diversa natura, il Congressional Internet Caucus \u00e8 un gruppo \"bipartisan\" di membri che intendono favorire la crescita e l'avanzamento di Internet. Altri \"caucus\" del Congresso, come ad esempio l'Out of Iraq Caucus sono apertamente organizzati come correnti politiche (all'interno dell'House Democratic Caucus in questo caso), e si sforzano di ottenere obiettivi politici, che possono essere considerati simili a una \"piattaforma politica\", anche se spesso ristretta a un solo argomento. I \"caucus\" che riflettono queste tendenze, o correnti politiche organizzate, sono comuni tra i gruppi di sinistra americani. Esempi potrebbero includere i Caucus \"Debs\", \"Coalition\" e \"Unity\" del Partito Socialista degli Stati Uniti d'America sviluppatisi negli ultimi anni.\nI \"Caucus\" nelle nazioni del Commonwealth.\nIn alcune nazioni del Commonwealth, un \"caucus\" \u00e8 un incontro regolare di tutti i parlamentari che appartengono a un partito politico. Nel Sistema Westminster, un \"caucus\" di partito pu\u00f2 essere abbastanza potente, in quanto possiede l'abilit\u00e0 di eleggere o scaricare il proprio \"leader\" parlamentare. Il \"caucus\" determina inoltre alcune questioni politiche, tattiche parlamentari e misure disciplinari nei confronti dei parlamentari disobbedienti. In alcuni partiti (ad esempio questo \u00e8 tradizionalmente il caso nel Partito Laburista Australiano e nel Partito Laburista Neozelandese), il \"caucus\" ha anche la capacit\u00e0 di nominare i parlamentari del gabinetto, quando il partito \u00e8 al governo.\nDifferentemente dalla tradizione, in seguito all'elezione di Kevin Rudd alla carica di Primo Ministro in Australia, avvenuta il 24 novembre 2007, il \"caucus\" del Partito Laburista Australiano (ALP) non ha avuto un ruolo diretto nella scelta del gabinetto di governo, scelta che \u00e8 stata condotta da Kevin Rudd stesso, \"leader\" del partito.\nIn Nuova Zelanda e nel Partito Laburista Australiano, il termine \"caucus\" pu\u00f2 essere usato per riferirsi al gruppo dei parlamentari, piuttosto che semplicemente agli incontri a cui questi partecipano. Quindi, l'(Australian) Federal Parliamentary Labor Party viene comunemente chiamato \"the Labor Caucus\". Il termine venne introdotto in Australia da King O'Malley, un laburista nato in America, membro del primo parlamento federale nel 1901, e presumibilmente entr\u00f2 a far parte del lessico politico neozelandese nello stesso periodo. In Nuova Zelanda il termine viene usato da tutti i partiti politici, ma in Australia \u00e8 ristretto al solo Partito Laburista. Nel Partito Liberale d'Australia e nel Partito Nazionale d'Australia, e per tutti i partiti del Regno Unito e della Repubblica d'Irlanda, il termine usato solitamente \u00e8 \"partito parlamentare\".\nL'uso del termine \"caucus\" in Canada \u00e8 simile a quello fatto in Nuova Zelanda; \"caucus\" si riferisce a tutti i membri di un particolare partito presenti in parlamento (compresi i senatori), o in una legislatura provinciale. In Canada, questi membri eleggono tra essi un rappresentante che preside ai loro incontri ed \u00e8 una figura importante quando il partito \u00e8 all'opposizione ed \u00e8 un importante figura di collegamento tra gabinetto e parlamentari della maggioranza, quando il partito \u00e8 al governo.\nIl termine pu\u00f2 essere usato anche per indicare tutti i deputati di un'assemblea che provengono da una certa area geografica o culturale, ad esempio il \"\"caucus\" del Quebec\".\nI \"Caucus\" nelle soluzioni alternative delle dispute.\nIl termine \"caucus\" viene usato anche nella mediazione, facilitazione e in altre forme di risoluzione alternativa delle dispute, per descrivere circostanze in cui, piuttosto che riunirsi attorno a un tavolo comune, i contendenti si ritirano in un ambiente pi\u00f9 privato per elaborare le informazioni, concordare una strategia negoziale, conferire in privato con consulenti e/o altri mediatori, o semplicemente per \"riprendere fiato\" dopo le interazioni spesso emotivamente complicate, che possono essere vissute nell'area comune in cui tutte le parti sono presenti. Il grado con cui sono usati i \"caucus\" pu\u00f2 essere un elemento chiave di definizione, e spesso un identificatore, del modello di mediazione che viene impiegato; la \"mediazione facilitativa\", ad esempio, tende a scoraggiare l'uso dei \"caucus\" e cerca di tenere le parti riunite attorno a un singolo tavolo, mentre la \"mediazione valutativa\" pu\u00f2 permettere alle parti di separarsi pi\u00f9 spesso e affidarsi al mediatore per riportare le informazioni e le offerte."}
{"id": "1517174", "revid": "3115", "url": "https://it.wikipedia.org/wiki?curid=1517174", "title": "Vito Badalamenti", "text": "Biografia.\nFiglio del pi\u00f9 noto boss Gaetano Badalamenti, ricercato dal 1995 per associazione di tipo mafioso; dal 22 novembre 2000 \u00e8 stato spiccato nei suoi confronti un mandato d'arresto internazionale. Era tra i pi\u00f9 pericolosi criminali ricercati dalle forze dell'ordine italiane; dal marzo 2012 viene tolto dall'elenco per prescrizione della pena.\nAll'inizio della seconda guerra di mafia, Vito Badalamenti lascia Cinisi insieme al padre nel 1981, per emigrare prima in Brasile, poi in Spagna, dove viene arrestato insieme al padre per l'affare \"Pizza connection\". Estradato dalla Spagna verso gli Stati Uniti nel 1984, trascorre 4 anni in carcere poich\u00e9 non paga la cauzione di diversi milioni di dollari. Alla fine del processo, mentre il padre sar\u00e0 condannato a 45 anni di prigione, sar\u00e0 assolto da tutte le accuse.\nIn Italia, viene condannato a 6 anni di reclusione nell'ambito del processo \"Maxi quater\" a Cosa nostra.\nLa stampa lo accredita come latitante all'estero, in Brasile o forse in Australia, da dove continuerebbe a gestire affari con la mafia americana e con quella siciliana.\nIl 30 marzo 2012 la Corte d'Appello di Palermo, presieduta da Gianfranco Garofalo, accoglie il ricorso dei suoi legali Paolo Gullo e Vito Ganci, dichiarando estinta per prescrizione la pena inflittagli."}
{"id": "1517177", "revid": "287204", "url": "https://it.wikipedia.org/wiki?curid=1517177", "title": "Raccontami una storia (miniserie televisiva)", "text": "Raccontami una storia \u00e8 una miniserie televisiva italiana, composta da due puntate, andata in onda in prima tv nel 2004 e diretta da Riccardo Donna.\nTrama.\nSalvatore \u00e8 un colonnello dell'aeronautica che lavora come meteorologo per una piccola emittente televisiva, la figlia Laura e il marito Marco da tempo in attesa di poter adottare un bambino ucraino hanno finalmente la possibilit\u00e0 di recarsi in un istituto a Kiev per ottenere il tanto desiderato affido.\nPer aiutarli Salvatore li raggiunge e conosce la piccola Maru\u0161ka, ben presto tra i due si crea un forte rapporto che induce Laura e Marco a sceglierla per portarla in Italia.\nPian piano Maruska entra nella nuova famiglia e anche il matrimonio di Marco e Laura ne viene rinforzato, ma i due giovani coniugi perdono la vita in un incidente d'auto.\nSalvatore vorrebbe occuparsi della nipotina e cerca con l'aiuto di Leonardo, giovane avvocato suo vicino di casa, di ottenere l'affido di Maru\u0161ka, ma il tribunale dei minori stabilisce che la bambina debba avere entrambi i genitori.\nSalvatore, pur di non separarsi da Maru\u0161ka, fugge via con la bambina, ma fermatosi sul lago di Garda da Piero e Valeria, una coppia che aveva conosciuto in Ucraina e che aveva adottato un altro bambino ucraino, capisce che non pu\u00f2 fuggire in eterno.\nTornato a Roma, Salvatore scopre con sorpresa che proprio Piero e Valeria hanno chiesto l'affido di Maru\u0161ka e gli propongono di fare da nonno ad entrambi i bambini, Salvatore accetta."}
{"id": "1517179", "revid": "1305887", "url": "https://it.wikipedia.org/wiki?curid=1517179", "title": "Gaiking - Legend of Daiku-Maryu", "text": " \u00e8 un anime televisivo di 39 episodi prodotto nel 2005 dalla Toei Animation. L'anime \u00e8 un reboot della vecchia serie del 1976 \"Gaiking il robot guerriero\"), con cui condivide soltanto parte del mecha del robot e il nome di qualche personaggio, con poche altre citazioni. \u00c8 stato trasmesso dal 12 novembre 2005 al 24 settembre 2006 su TV Asahi in Giappone, mentre in Italia dal 6 ottobre 2009 su Hiro, dal 5 luglio 2011 su Italia 2 e (parzialmente) dal 7 gennaio 2012 su Italia 1.\nTrama.\nLa serie racconta le avventure del giovane \"Daiya Tsuwabuki\", che ha perso il padre in un misterioso incidente in barca. Da quel momento Daiya, sostenendo che la causa di questa sparizione fossero stati dei mostri giganti, viene emarginato da tutti. Fino al giorno in cui gli stessi mostri ricompaiono insieme al \"Daiku-Maryu\" (\"Drago spaziale\" nella versione italiana), un potente \"drago meccanico\" guidato da un eroico equipaggio in lotta contro il malvagio esercito di \"Darius\". Daiya viene convinto ad unirsi a loro e diventa il pilota del \"Gaiking\", l'invincibile robot in grado di fronteggiare l'esercito nemico. Inizia cos\u00ec il viaggio di Daiya sul Drago spaziale, con lo scopo di sconfiggere gli invasori per proteggere la Terra e ritrovare suo padre.\nMecha.\nDrago spaziale.\nIl ha diverse armi, sia difensive che di attacco.\nGaiking.\nIl ha diverse armi a sua disposizione. Alcune di queste incorporate nel robot, altre sono, invece, lanciate direttamente dal Drago spaziale.\nDa notare come Daiya cambi il colore dei capelli, da nero a rossi e castani, e pettinatura quando entra nella cabina di pilotaggio del Gaiking, cosa che non accade agli altri personaggi che guidano Giganti della Fiamma, n\u00e9 a Lee quando pilotava lui il Gaiking.\nFusioni.\nIl Gaiking pu\u00f2 unirsi con i suoi tre mezzi di supporto (Stinger, Serpent e Crab Bunker) con i quali acquisisce capacit\u00e0 avanzate.\nKill Jaguar.\nIl \u00e8 un mezzo di supporto del Gaiking, ha la forma di un giaguaro ed inoltre pu\u00f2 volare.\nNon effettua fusioni con gli altri mezzi. Come il pilota, Dick, ha l'occhio destro coperto da una benda/protezione.\nHa diverse armi a disposizione.\nDrago Imperiale.\nIl \u00e8 uno dei due prototipi del Drago spaziale.\nBalking.\nIl \u00e8 il Gigante della fiamma del Drago imperiale, la cui testa ne diviene il petto.\nMostro spaziale.\nIl \u00e8 uno dei due prototipi del Drago spaziale.\nRaiking.\nIl \u00e8 il Gigante della fiamma del Mostro spaziale, il cui emblema ne diviene il petto."}
{"id": "1517182", "revid": "729019", "url": "https://it.wikipedia.org/wiki?curid=1517182", "title": "Linua", "text": "Linua \u00e8 una piccola isola dell'Oceano Pacifico, nello Stato di Vanuatu.\nFa parte delle Isole Torres nella Provincia di Torba. Si trova 100\u00a0m a nord dell'isola di Loh.\nSu quest'isola si trova l'unica pista di atterraggio delle Isole Torres. Non esistono villaggi ma solo alcuni bungalows per turisti.\nMisura 2,8\u00a0km di lunghezza e 1\u00a0km di larghezza."}
{"id": "1517183", "revid": "186518", "url": "https://it.wikipedia.org/wiki?curid=1517183", "title": "Bungalows", "text": ""}
{"id": "1517184", "revid": "729019", "url": "https://it.wikipedia.org/wiki?curid=1517184", "title": "Loh (Vanuatu)", "text": "Loh \u00e8 un'isola dell'Oceano Pacifico, nello Stato di Vanuatu.\nFa parte delle Isole Torres nella provincia di Torba. Si trova tra Linua e Toga. I principali villaggi sull'isola sono Lungharegi (considerato il centro amministrativo delle Isole Torres) e Vipaka.\nL'isola ricoperta da una folta vegetazione misura 6\u00a0km di lunghezza e 2\u00a0km di larghezza. Si estende per 14\u00a0km\u00b2 e presenta un'altezza massima di 155 metri. Sull'isola sono presenti solo due mammiferi nativi conosciuti. Si tratta di due specie di pipistrelli: \"Pteropus tonganus\" e \"Hipposideros cervinus\"."}
{"id": "1517187", "revid": "152625", "url": "https://it.wikipedia.org/wiki?curid=1517187", "title": "Non \u00e8 la Rai ESTATE", "text": ""}
{"id": "1517188", "revid": "767487", "url": "https://it.wikipedia.org/wiki?curid=1517188", "title": "Prigioniera di un segreto", "text": "Prigioniera di un segreto (\"Keeper of the Flame\") \u00e8 un film del 1943 diretto da George Cukor. \u00c8 tratto dall'omonimo \"bestseller\" scritto un anno prima da I. A. R. Wylie.\nTrama.\nIl giornalista Steven O'Malley sta scrivendo la biografia di un ricco politico da poco deceduto in circostanze misteriose e acclamato come eroe nazionale. Quella che doveva essere una semplice ricostruzione diventa per\u00f2 una pericolosa inchiesta: nonostante le resistenze di Christine Forrest, la giovane vedova che custodisce i segreti del marito, l'uomo scoprir\u00e0 infatti che il defunto era un nazista a capo di un complotto per distruggere la democrazia e impadronirsi del potere."}
{"id": "1517189", "revid": "1926649", "url": "https://it.wikipedia.org/wiki?curid=1517189", "title": "Nicola Belmonte", "text": "Biografia.\n\u00c8 legato dal 2004 alla compagna Giusy dalla quale ha avuto due figli . \nCarriera.\nClub.\nInizi.\nComincia la carriera nel . Il 4 luglio 2008 la sua societ\u00e0 si accorda con il per cederlo in compropriet\u00e0. Salta praticamente tutta la stagione a causa di un gravissimo infortunio patito in estate, anche se il 31 maggio 2009 fa l'esordio in Serie A, nell'ultima giornata di campionato contro la allo Stadio Oreste Granillo di Reggio Calabria, subentrando al 77' al posto di Lorenzo Del Prete.\nBari e Siena.\nIl 26 giugno 2009 ritorna al , esordendo in Serie A il 10 gennaio 2010 in -Bari (2-1), entrando al 51' al posto di Ranocchia. \nIl 25 giugno le due societ\u00e0 rinnovano la compropriet\u00e0.\nIl 23 giugno 2011 il Siena riscatta l'intero cartellino del giocatore\nUdinese, Catania e Perugia.\nDopo 35 presenze e 1 gol, nell'estate del 2014 viene messo sotto contratto dall' in Serie A. Debutta con la maglia numero 14 il 25 settembre nella vittoria esterna per 0-1 contro la Lazio subentrando al compagno Bruno Fernandes all'81'. Gioca poi qualche minuto anche in Udinese-Cesena 1-1 del 5 ottobre prima di passare a titolo definitivo, il 9 gennaio 2015, ai cadetti del , con cui debutta da titolare quattro giorni dopo in Lanciano-Catania 3-0. Nell'estate seguente, il 27 luglio viene acquistato dal Perugia, sempre in Serie B. Il 21 novembre 2015 trova il suo primo gol con la maglia del Perugia contro il Brescia. Alla fine delle sue tre stagioni i gol totali saranno 4.\nRitorno al Siena e ritiro.\nNell'estate 2018 fa ritorno per la terza volta in carriera al , militante in Lega Pro, ma dopo aver giocato le prime due partite, un grave infortunio lo costringe a chiudere anzitempo la stagione, al termine della quale decide di appendere le scarpette al chiodo. Nel campionato successivo diviene collaboratore di Alessandro Dal Canto sulla panchina bianconera.\nNazionale.\nHa esordito il 3 febbraio 2004 con l'Under-17, disputando i campionati europei del 2004. A dicembre 2004 esordisce in amichevole con l'Under-18, e nel settembre 2005 esordisce sempre in amichevole con l'Under-19, con la quale disputa i campionati europei del 2005. Nel dicembre del 2006 esordisce con l'Under-20, disputando il Torneo Quattro Nazioni. Il 1\u00ba giugno 2007 viene convocato per la prima volta dalla Nazionale Under-21 in occasione del campionato europeo.\nCalcioscommesse.\nNell'interrogatorio del giocatore del Carlo Gervasoni, arrestato nell'ambito dell'inchiesta calcioscommesse viene fatto anche il nome di Belmonte, il cui nome risulta tra gli indagati.\nIl 2 aprile 2012 viene ufficialmente iscritto nel registro degli indagati per lo scandalo del calcioscommesse in merito ad alcune partite del Bari. Il 26 luglio viene deferito dal procuratore federale Stefano Palazzi per illecito sportivo di Udinese-Bari e Cesena-Bari del 2010-2011. Il 3 agosto Palazzi richiede per lui una squalifica pari a 4 anni ma il 10 agosto viene prosciolto dalla disciplinare per la partita Udinese-Bari e condannato a 6 mesi per la gara Cesena-Bari. Il 22 agosto in secondo grado viene totalmente prosciolto. Il 22 novembre gli viene ridotta la squalifica a 4 mesi.\nIl 6 giugno 2013 viene deferito alla Commissione Disciplinare per la partita Bari-Treviso 0-1 del 2007-2008. Il 16 luglio seguente viene condannato in primo grado a 6 mesi di squalifica per omessa denuncia, pena confermata, poi, anche in appello il 27 luglio.. &lt;br&gt;\nIl 30 maggio 2016 al processo penale di Bari, sempre in relazione a Bari-Treviso, viene per\u00f2 assolto \u00abper non aver commesso il fatto\u00bb.\nStatistiche.\nPresenze e reti nei club.\n\"Statistiche aggiornate al 3 febbraio 2018.\""}
{"id": "1517190", "revid": "1745361", "url": "https://it.wikipedia.org/wiki?curid=1517190", "title": "Polidette", "text": "Polidette () \u00e8 un personaggio della mitologia greca e re dell'isola di Serifo.\nGenealogia.\nFiglio di Magnete e di una naiade e fratello di Ditti. Quest'ultimo gli successe al trono.\nSecondo Giovanni Tzetzes invece era figlio di Poseidone e Cerebia.\nMitologia.\nSuo fratello Ditti apri la cassa che aveva ripescato dal mare ed una volta aperta il piccolo Perseo e la madre Danae furono salvati.\nPolidette s'innamor\u00f2 della donna liberata ma, e per quanto fosse il re dell'isola, dal figlio Perseo non gli fu permesso di avvicinarsi a lei e cos\u00ec Polidette per liberarsi di lui disse che per il bene del regno avrebbe aspirato alla mano di Ippodamia e per poi chiedere ai suoi sudditi di portargli dei doni per le nozze ed ottenere che tutti si prodigassero nel portargli oggetti e cose di valore.\nPerseo, che non possedeva nulla, afferm\u00f2 che se il re non avesse pi\u00f9 insidiato sua madre Danae gli avrebbe procurato qualunque cosa avesse chiesto.\nPolidette chiese allora che gli fosse portata la testa di Medusa e Perseo part\u00ec lasciandolo libero di insidiargli la madre che, per evitare le avances si nascose presso un tempio insieme a Ditti.\nQuando Perseo fece ritorno, scopri il raggiro e si avvi\u00f2 furioso alla reggia di Polidette e giunto al palazzo ed al suo cospetto tir\u00f2 fuori dalla sacca magica la testa di Medusa e lo pietrific\u00f2.\nNella versione alternativa (Igino), Polidette spos\u00f2 Danae dopo che gli fu portata dal fratello Ditti e fece introdurre Perseo in un tempio di Atena. Non ingann\u00f2 inoltre Perseo e Danae, ma li protesse da Acrisio giunto sull'isola per cercarli.\nPolidette comunque, mor\u00ec presto ed in suo onore furono indetti i giochi funebri dove Perseo colp\u00ec ed uccise accidentalmente il nonno Acrisio."}
{"id": "1517197", "revid": "1543377", "url": "https://it.wikipedia.org/wiki?curid=1517197", "title": "Heorot", "text": "Heorot \u00e8 una reggia descritta nel poema epico anglosassone \"Beowulf\" come \"la pi\u00f9 importante delle regge sotto il cielo\". Fu costruita da re Hro\u00f0gar, un leggendario re danese del VI secolo. \"Heorot\" significa \"Reggia del Cervo Maschio\". L'eroe dei Geati (Svezia) Beowulf difende la reggia e le persone al suo interno dal demoniaco mostro Grendel.\nDescrizione e simbolismo.\nL'autore anonimo del \"Beowulf\" elogia Heorot cos\u00ec:\nLa reggia era abbastanza grande da permettere a Hro\u00f0gar di regalare a Beowulf otto cavalli, ognuno con finimenti d'oro (1035-37). Serviva sia da sede del governo sia da residenza per i thane del re. Heorot simboleggia la cultura e la civilt\u00e0 umana, cos\u00ec come la forza e l'aggressivit\u00e0 dei re danesi - in pratica, tutto ci\u00f2 che c'era di buono nel mondo del \"Beowulf\" La sua luce, il suo calore e la sua gioia contrastano con l'oscurit\u00e0 delle acque paludose in cui vive Grendel.\nI cronachisti medievali Saxo Grammaticus e Svend Aagesen scrissero che il paese di Lejre presso Roskilde era il quartier generale del clan di Hro\u00f0gar, gli Skj\u00f6ldung (chiamati \"Scylding\" nel poema). I resti di una reggia vichinga furono scoperti a sud-est di Lejre nel 1986 da Tom Christensen del Museo di Roskilde. Il legno dei resti fu datato al radiocarbonio intorno all'880; fu scoperto pi\u00f9 tardi che questa reggia era stata eretta su una pi\u00f9 vecchia datata intorno al 680. Nel 2004 Christensen trov\u00f2 una terza reggia poco a nord delle altre due; questa era stata costruita intorno alla met\u00e0 del VI secolo, lo stesso periodo storico del \"Beowulf\". Tutte e tre le regge erano lunghe circa 50 metri.\nNelle fonti scandinave, Heorot corrisponde a Hlei\u00f0agar\u00f0r, la reggia di re Hro\u00f0ulf (Hr\u00f3lfr Kraki) menzionata nella \"Hr\u00f3lfs saga kraka ok kappa hans\" e localizzata a Lejre.\nL'archeologo Paul Wilkinson ha identificato l'Isola di Harty, ora parte dell'Isola di Sheppey, nel Kent settentrionale, come sinonimo di Heorot. Altri nomi di luogo e ritrovamenti archeologici nelle vicinanze corrispondono perfettamente a luoghi o riferimenti nel poema: coste, Warden, la straet, la fagne flor e il Tornio di Scray, per esempio. \"Straet\" \u00e8 particolarmente interessante, poich\u00e9 \u00e8 la traduzione in antico inglese di \"strada romana\" e deriva dal latino \"via strata\", \"via pavimentata\". Ancora oggi c'\u00e8 una strada romana che guida fino alla villa romana sull'Isola di Harty.\nLa congettura \u00e8 stata pubblicata dalla Faversham Society nel 1998: \"Beowulf in Kent\" (ISBN 1-900214-11-3). Un riassunto pu\u00f2 essere trovato qui.\nCultura di massa.\nNel film del 2007 \"La leggenda di Beowulf\" di Robert Zemeckis, Heorot \u00e8 ritratta come una reggia di dissolutezza edonistica, fonte della rabbia di Grendel.\nNel racconto \"Grendel\" (1971) di John Gardner, ci si riferisce a Heorot come a \"Hart\" (\"cervo maschio\" in inglese).\nHeorot \u00e8 un gruppo folk metal finlandese.\nIl The Heorot Pub and Draft House \u00e8 un bar a tema a Muncie, Indiana.\nChi Heorot \u00e8 una confraternita al Dartmouth College.\nHeorot \u00e8 il nome di una novella di Jim Butcher della serie The Dresden Files.\nSerie di fantascienza.\nLa serie \"Heorot\" di Steven Barnes, Jerry Pournelle e Larry Niven \u00e8 cos\u00ec chiamata dal nome della reggia danese. Contiene i seguenti libri:\n\"La Strada del Destino\" di Larry Niven \u00e8 anch'esso ambientato nello stesso universo, ma menziona gli eventi del \"Lascito di Heorot\" solo di passaggio."}
{"id": "1517200", "revid": "229617", "url": "https://it.wikipedia.org/wiki?curid=1517200", "title": "Maria Assunta", "text": ""}
{"id": "1517204", "revid": "1543377", "url": "https://it.wikipedia.org/wiki?curid=1517204", "title": "Marquee Moon", "text": "Marquee Moon \u00e8 l'album di debutto della band statunitense punk/new wave dei Television, uscito nel 1977.\nIl disco.\n\u00c8 il loro disco pi\u00f9 famoso nel quale si distingue il leader Tom Verlaine che grazie al suo particolare stile ha rinnovato il suono della chitarra elettrica nel rock.\n\u00c8 considerato uno degli album pi\u00f9 acclamati ed innovativi nella storia del rock, uno dei capolavori della musica new wave oltre ad essere anticipatore del genere post punk.\nDal disco sono stati estratti due singoli, \"Marquee Moon\" e \"Prove It\".\nRicezione.\nL'album \u00e8 stato inserito al 128\u00ba posto nella classifica dei migliori 500 album di tutti i tempi, stilata dalla rivista statunitense \"Rolling Stone\"; \u00e8 incluso nella lista dei 100 migliori dischi punk del magazine inglese \"Q\" (Maggio 2002, p.\u00a0143); \u00e8 al 2\u00ba posto nella lista dei migliori album di debutto (dopo \"The Velvet Underground &amp; Nico\") compilata dalla rivista inglese \"Uncut\" (Novembre 2001, p.\u00a0134).\nLa canzone che d\u00e0 titolo all'album \u00e8 stata inserita al 51\u00ba posto nella lista dei migliori 100 pezzi chitarristici della rivista \"Q\"."}
{"id": "1517205", "revid": "729019", "url": "https://it.wikipedia.org/wiki?curid=1517205", "title": "Toga (Vanuatu)", "text": "Toga \u00e8 un'isola dell'Oceano Pacifico, nello Stato di Vanuatu.\n\u00c8 la pi\u00f9 meridionale delle Isole Torres nella provincia di Torba. Si trova a sud di Lo.\nL'isola \u00e8 circondata da una stretta barriera corallina che si inabissa rapidamente al largo in acque profonde. Il lato orientale dell'isola sale dolcemente verso l'interno con tre livelli di altitudine crescente fino a raggiungere i 240\u00a0m sul livello del mare (Mt Lemeura, un piccolo altipiano pianeggiante).\nToga \u00e8 la pi\u00f9 popolata delle isole Torres con i suoi 276 abitanti distribuiti bei due villaggi principali: Liqal e Litew."}
{"id": "1517207", "revid": "1048", "url": "https://it.wikipedia.org/wiki?curid=1517207", "title": "Guerre hussite", "text": ""}
{"id": "1517208", "revid": "729019", "url": "https://it.wikipedia.org/wiki?curid=1517208", "title": "Ravenga", "text": "Ravenga \u00e8 una piccola isola dell'Oceano Pacifico, nello Stato di Vanuatu.\nFa parte delle Isole Banks nella Provincia di Torba. Si trova 1,2\u00a0km ad est dell'isola di Vanua Lava.\nL'isola ha un diametro di circa 800 metri ed \u00e8 caratterizzata da spiagge sabbiose. Sui lati nord, sud ed est, circa 250 metri al largo, Ravenga \u00e8 circondata dalla barriera corallina."}
{"id": "1517209", "revid": "120168324", "url": "https://it.wikipedia.org/wiki?curid=1517209", "title": "Quartiere Reno", "text": "Reno \u00e8 un ex quartiere della periferia sud-ovest della citt\u00e0 di Bologna, che si estendeva sulla riva destra del fiume Reno, da cui prendeva il nome.\nSi costitu\u00ec nel 1986 dall'unione di due precedenti quartieri, ora divenuti zone statistiche, Barca e Santa Viola - divisi dal viale Palmiro Togliatti. Nella suddivisione in vigore dal giugno 2016, \u00e8 stato fuso con il quartiere Borgo Panigale, a formare il nuovo quartiere Borgo Panigale-Reno.\nLa zona Barca (20.786 abitanti al 31 dicembre 2009) \u00e8 posta a sud rispetto a Santa Viola e confina a ovest con il comune di Casalecchio di Reno; Santa Viola (12.521 abitanti al 31 dicembre 2009) \u00e8 delimitata a nord dalla Ferrovia Milano-Bologna e dalla via del Chi\u00f9. A sud e a est il quartiere Reno termina presso le vie Don Sturzo e via Andrea Costa e presso il cimitero della Certosa. A ovest, infine, confina con il tratto dell'alveo del Reno prospiciente la frazione di Casteldebole.\nStoria.\nL'area si sviluppa sulla riva destra del fiume da cui prende il nome e che determina almeno fino ai primi anni del XX secolo la vita lavorativa e l'assetto urbanistico del territorio.\nAlla fine del XIX secolo la zona aveva un aspetto agricolo grazie sia alle antiche residenze estive delle famiglie benestanti della citt\u00e0 (ad esempio: Villa Mattei, Villa Bertocchi, Villa Facchini), sia ai terreni coltivati presenti nelle zone limitrofe. I mestieri svolti avevano una connotazione artigianale come quello dello spaccasassi (maccabrecci) vagliatore: estraevano i sassi dal fiume che attraverso i birocciai venivano trasportati dalla via Emilia, via Porrettana, verso il centro della citt\u00e0 per costruire i manti stradali. Fiorente era anche la lavorazione del ferro la coltivazione e la lavorazione della canapa delle quali ne rimangono tracce nella toponomastica locale (via della Ferriera e via della Filanda).\nNei primi decenni del XX secolo si costituirono, nella zona Santa Viola, i primi nuclei dell'industrializzazione bolognese (G.D., Calzoni, Sabiem e Panigal) e le prime forme di cooperativismo. Intorno alle fabbriche sorsero le abitazioni che crebbero costantemente creando un unico nucleo di costruzioni attorno alla via Emilia.\nL'ex-quartiere Barca, similmente ai quartieri del Pilastro o della Pescarola, nacque come agglomerato urbano di tipo popolare a seguito della massiccia immigrazione proveniente dall'Italia meridionale negli anni cinquanta e sessanta. Tra le abitazioni pi\u00f9 peculiari si ricorda il cosiddetto \"Treno\", un basso edificio senza soluzione di continuit\u00e0 lungo complessivamente 600 metri circa. Alla costruzione di abitazioni venne associata la creazione di aree destinate al verde pubblico e la costruzione di asili, scuole, chiese, centri sociali e sportivi, e la casa del Pirro. Fino agli inizi degli anni 2000 l'area circostante al Treno della Barca veniva considerata pericolosa e malfamata, teatro di sparatorie e scontri tra clan rivali, ad oggi \u00e8 stata notevolmente riqualificata nonostante rimangano alcuni problemi di inclusione sociale.\nL'area Barca \u00e8 attraversata, al confine con il quartiere Saragozza, dalla via Porrettana, con il nome di \"via Don Luigi Sturzo\", mentre l'area Santa Viola dalla via Emilia, con il nome di \"via Emilia Ponente\".\nScuole ed attivit\u00e0 presenti.\nAll'interno dell'area Reno troviamo L'Istituto Tecnico Industriale Statale \"Odone Belluzzi\" una scuola secondaria superiore statale, il \"Centro Sportivo Barca\" dove si praticano diversi sport: calcio, calcio a 7, hockey su prato, pesca, ciclismo, rugby, e vari sport indoor (grazie a due palestre).\nSono presenti anche numerosi centri sociali e ricreativi come il Centro Anziani Santa Viola, il Centro Polivalente \"Villa Serena\", con sede in una ex casa colonica in via della Barca, e la casa del Pirro."}
{"id": "1517212", "revid": "125981284", "url": "https://it.wikipedia.org/wiki?curid=1517212", "title": "Beverly Hills Cop III - Un piedipiatti a Beverly Hills III", "text": "Beverly Hills Cop III - Un piedipiatti a Beverly Hills III (\"Beverly Hills Cop III\") \u00e8 un film del 1994 diretto da John Landis. \u00c8 il sequel di \"Beverly Hills Cop II - Un piedipiatti a Beverly Hills II\" e terzo film della celebre saga di Beverly Hills Cop. Il film \u00e8 la terza collaborazione per la coppia Landis-Murphy dopo \"Una poltrona per due\" e \"Il principe cerca moglie\". \u00c8 anche l'ultima apparizione cinematografica per l'attore Gilbert R. Hill, scomparso nel 2016.\nTrama.\nDurante un'operazione di polizia a Detroit l'ispettore Douglas Todd, il capo di Axel Foley, viene ucciso da un misterioso criminale che dopo un rocambolesco inseguimento per le strade della citt\u00e0 riesce a fuggire. Le indagini di Axel portano dritte a Los Angeles, dove ritrova il suo vecchio collega Billy Rosewood e fa conoscenza del suo nuovo collega, Jon Flint. I sospetti ricadono sul parco divertimenti \"Wonder World\", unico indizio certo, ed in particolare sul responsabile della sicurezza Ellis Dewald, il quale rifiuta di essere interrogato dai poliziotti ma viene riconosciuto in viso da Axel come l'assassino del suo capo.\nFoley, cercando una via alternativa per arrivare a Dewald, fa la conoscenza di Janice, un'impiegata che gli mostrer\u00e0 le zone ancora in costruzione del parco. Tra queste c'\u00e8 la \"Foresta incantata\", teoricamente un'attrazione in fase di progettazione ma in realt\u00e0 una stamperia segreta di banconote false. Dewald, messo alle strette, fugge da Foley e ferisce lo \"Zio Dave\", il fondatore del parco. Verr\u00e0 per\u00f2 raggiunto nella \"Foresta incantata\", dove si svolger\u00e0 lo scontro finale, nel quale Dewald e tutto il suo staff verranno uccisi nello scontro a fuoco da Axel e i suoi colleghi. Infine ad Axel, malconcio come i suoi colleghi, viene dedicato un nuovo personaggio del parco divertimenti, presentato dallo Zio Dave (salvatosi dopo un intervento): \"Axel la Volpe\".\nProduzione.\nCuriosit\u00e0.\nIn una scena appare in un cameo George Lucas, nei panni di un visitatore del parco al quale Foley ruba il posto su un'attrazione.\nDistribuzione.\nIl film \u00e8 uscito nelle sale statunitensi il 25 maggio 1994 mentre in Italia per il 16 settembre dello stesso anno.\nAccoglienza.\nIncassi.\nCon un budget di 50 milioni di dollari e un incasso totale di dollari, risulta il capitolo della serie con minor successo al botteghino.\nCritica.\nIl film fu criticato per alcune ragioni: la mancanza di attori distintivi della serie come John Ashton (John Taggart), Ronny Cox (Andrew Bogomil) e Paul Reiser (Jeffrey Friedman), che non riconfermarono i loro ruoli - i primi due a causa di ritardi nella produzione che entrarono in contrasto con altri film che avevano in programma -, il mancato coinvolgimento dei produttori originali Jerry Bruckheimer e Don Simpson e anche il tono da generica commedia d'azione adottato dalla pellicola, priva della verve e dell'umorismo dei primi due episodi.\nLo stesso Eddie Murphy disse apertamente nella puntata dello show televisivo \"Inside the Actor's Studio\" del 19 dicembre 2006 che il terzo film fu \"un'atrocit\u00e0\" e \"una disgrazia\".\nRiguardo al film, John Landis disse nel 2005: \"\"Beverly Hills Cop 3 \u00e8 stata un'esperienza molto strana. La sceneggiatura non era per niente buona, ma ho pensato: \"E quindi? La render\u00f2 divertente con Eddie\". Ma poi, quando il primo giorno iniziai a svelare un po' di trucchetti a Eddie, lui mi disse: \"Sai, John ... Axel Foley \u00e8 un adulto ora. Non \u00e8 pi\u00f9 un saputello, ormai\". Quindi, con Beverly Hills Cop 3, ho avuto questa strana esperienza in cui lui era molto professionale, ma semplicemente non era divertente. Io provavo a metterlo in situazioni divertenti, e lui avrebbe trovato un modo per aggirarle. \u00c8 un film strano. Ci sono cose che mi piacciono, ma \u00e8 un film strano.\"\"\nIn un'intervista col sito \"The A.V. Club\" nel 2009, l'attore Bronson Pinchot, che nel film interpreta Serge, dichiar\u00f2 che Eddie Murphy era \"davvero depresso\" ai tempi delle riprese, nonch\u00e9 \"carente di spirito ed energia\".\nIl film fu nominato per due Razzie Award, uno per John Landis come Peggior regista e uno per la pellicola stessa come Peggior remake o sequel."}
{"id": "1517218", "revid": "767487", "url": "https://it.wikipedia.org/wiki?curid=1517218", "title": "Vacanze col gangster", "text": "Vacanze col gangster \u00e8 un film del 1951 co-scritto e diretto da Dino Risi, ed interpretato da Mario Girotti.\nSi tratta del primo lungometraggio del regista, prima specializzato nella direzione di cortometraggi e documentari.\nTrama.\nUn condannato a 20 anni di galera nel carcere di Monteforte, mentre lavora a creare giocattoli per bambini, ripone un biglietto in un cavallino in cartapesta in cui afferma di essere stato incarcerato ingiustamente e fa appello a chiunque legga il messaggio di farlo evadere dalla prigionia.\nIl cavallino, dopo alterne vicende, viene raccolto a pezzi nelle mani di cinque ragazzini, compagni di scuola, Gianni, Andrea, Mario, Ugo e Nino, che trovano il biglietto scritto dal detenuto. Progettano quindi un'evasione e pianificano di essere tutti promossi per andare in vacanza a Monteforte.\nArriva l'estate e i ragazzi mandano anonimamente una torta al carcerato, il galeotto n. 5823 con un biglietto ma il detenuto si trova nella cella insieme al n. 6211, un pericoloso criminale, con cui divide la torta e che, sfortuna vuole, trova anche il biglietto.\nPer casualit\u00e0 o per destino, anche i membri del clan del carcerato 6211 stanno per attuare un piano d'evasione per liberare il compagno e ne approfittano.\nDella compagnia malfattrice fa parte anche la bella cantante Amelia, la quale, una volta incontrati i ragazzi, fa credere loro che l'ergastolano sia suo fratello, cosicch\u00e9 i ragazzi affrettano il piano di fuga, liberando il gangster Jack Menotti.\nI ragazzi nascondono il fuggitivo in una imbarcazione abbandonata, ma si accorgono troppo tardi di essere stati ingannati. Fortunatamente arriva la polizia che ammanetta il criminale e, tempo dopo, rimetter\u00e0 il galeotto n. 5823 in libert\u00e0.\nProduzione.\nProdotto da Antonio Mambretti per la \"Produzione Cinematografica Mambretti\", il film venne girato nel 1951 a Roma all'interno degli studi Titanus della Farnesina. La pellicola usc\u00ec nelle sale l'anno successivo.\nIl film vede il debutto di Mario Girotti, allora dodicenne, poi noto come Terence Hill, nel ruolo di Gianni, il capobanda orfano che spinge la squadra all'impresa.\nIncassi.\nIncasso accertato a tutto il 31 marzo 1959 \u00a3 70.531.857."}
{"id": "1517224", "revid": "116944", "url": "https://it.wikipedia.org/wiki?curid=1517224", "title": "Gonfalone, stemma e bandiera della Regione Piemonte", "text": ""}
{"id": "1517228", "revid": "1226", "url": "https://it.wikipedia.org/wiki?curid=1517228", "title": "Petar Lazi\u0107", "text": "Lazi\u0107 \u00e8 autore dei testi, regista e \"direttore a vita\" del \"Radio teatro del libretto d'iscrizione\" (dal 1984 alla sospensione del 1996), direttore del giornale satirico \"La nostra scrofa\" (dal 1996 al 1998) mentre dal 1999 \u00e8 direttore del settimanale satirico \"Bre!\".\n\u00c8 stato premiato molte volte per il suo lavoro letterario e quello alla radio, per questo stesso lavoro \u00e8 per\u00f2 anche stato accusato e condannato pi\u00f9 volte durante il regime di Slobodan Milo\u0161evi\u0107 sempre con l'accusa di \"aver offeso l'opera e il nome del presidente dello stato\".\nLe sue opere sono state tradotte in una ventina di lingue e si trovano in molte antologie, riviste e pubblicazioni in Jugoslavia ed all'estero.\nIn italiano finora \u00e8 stata pubblicata una selezione dei suoi aforismi (La Vallisa - Bari, 1994, tradotta da Dragan Mraovic). \"Una breve storia dell'anima\" \u00e8 il primo libro di Lazi\u0107 in Italia. Inoltre \u00e8 la prima traduzione in lingua straniera di questo libro pubblicato a Belgrado poco pi\u00f9 di un anno fa, quando la critica si \u00e8 espressa molto favorevolmente giudicandolo addirittura uno dei migliori e dei pi\u00f9 autentici libri della narrativa in lingua serba.\n\u00c8 morto a Belgrado nel 2017.\nOpere.\nLibri.\nLe rubriche settimanali: \"La Parola Letteraria\" (1984-1989), \"NIN\" (1992-1996)."}
{"id": "1517229", "revid": "287204", "url": "https://it.wikipedia.org/wiki?curid=1517229", "title": "Petar Lazic", "text": ""}
{"id": "1517231", "revid": "762947", "url": "https://it.wikipedia.org/wiki?curid=1517231", "title": "Rockwell Blake", "text": "Biografia.\nBlake studi\u00f2 musica inizialmente alla State University of New York at Fredonia e successivamente alla Catholic University of America. \nLasciata la Catholic University, prest\u00f2 servizio per tre anni nella Marina degli Stati Uniti come membro del coro maschile dei Sea Chanters e successivamente come solista della Banda della Marina degli Stati Uniti. In quel periodo, egli continu\u00f2 lo studio del canto con Renata Carisio Booth, sua insegnante dai tempi del liceo.\nGrazie all'appoggio di Evelyn Lear e di suo marito Thomas Stewart, che avevano preso in simpatia il giovine tenore e lo presentarono al loro agente, egli pot\u00e9 debuttare in palcoscenico nel 1976 alla Washington National Opera come Lindoro ne \"L'italiana in Algeri\" di Gioachino Rossini, e iniziare quindi la sua carriera americana (e non solo). Nel 1981 fece la sua prima apparizione al Metropolitan Opera di New York, sempre come Lindoro, a fianco di Marilyn Horne nella parte di Isabella. Divent\u00f2 ben presto uno dei capofila della cosiddetta \"Rossini-\"renaissance\"\", spostando in Europa il centro della sua attivit\u00e0 e cantando regolarmente al Rossini Opera Festival di Pesaro fin dal 1983. Fu inoltre interprete del \"Pirata\" di Vincenzo Bellini nel 1984 al Teatro Pergolesi di Jesi. La sua unica apparizione al Teatro alla Scala risale al 1992, nel ruolo di Giacomo della \"Donna del lago\", sotto la direzione di Riccardo Muti. Fu la prima produzione scaligera dell'opera da 150 anni a quella parte, allestita per festeggiare il bicentenario della nascita di Rossini, e fu ripresa dalla RAI.\nAlcuni critici hanno espresso riserve riguardo al timbro piuttosto aspro del tenore statunitense, ma le due ottave e mezzo di estensione, la vorticosa coloratura e la strabordante personalit\u00e0 ne hanno fatto un apprezzatissimo interprete non solo delle parti tenorili rossiniane - in particolare quelle scritte per il tenore contraltino Giovanni David - (della cui recente florida rinascita Blake deve considersi forse l'attore principale), ma anche di alcuni personaggi del teatro musicale di Mozart, Donizetti, H\u00e4ndel e Bellini.\nIl repertorio di Blake conta pi\u00f9 di 40 opere, incluse rarit\u00e0 come la \"Zelmira\" di Rossini, la \"Zaide\" di Mozart, \"Il furioso all'isola di San Domingo\" di Donizetti.\nDal 2001 si dedica con impegno all'insegnamento del canto e ha tenuto dei \"master class\" presso l'Associazione Lirica Concertistica Italiana di Milano, il Conservatoire de Paris, l'Accademia nazionale di Santa Cecilia di Roma, la Duke University della Carolina del Nord, la State University di New York, la Hamburgische Staatsoper e ai corsi per giovani artisti del Lyric Opera di Chicago.\nIl 27 dicembre 1992 il Presidente Scalfaro l'ha insignito dell'onorificenza di Ufficiale dell'Ordine al merito della Repubblica Italiana.\nLe sue ultime apparizioni sul palcoscenico sono state come Giacomo V ne \"La donna del lago\" di Rossini (Lisbona, 2005) e come Libenskof ne \"Il viaggio a Reims\" di Rossini (Montecarlo, 2005).\nDiscografia.\nOpere\nRecitals"}
{"id": "1517237", "revid": "767487", "url": "https://it.wikipedia.org/wiki?curid=1517237", "title": "Psocoidea", "text": "Psocopteroidea \u00e8 un raggruppamento di insetti inquadrato al rango di sezione nel superordine dei Paraneoptera (Endopterygota Neoptera). Questo inquadramento sistematico non \u00e8 universalmente condiviso dalla letteratura scientifica.\nComprende gli ordini Psocoptera, Mallophaga e Anoplura e pi\u00f9 di undicimila specie divise in sette subordini principali. Diversi studi di biospeleologia hanno dimostrato il carattere primitivo del super-ordine.\nCuriosit\u00e0.\nPorta il nome di Psocoidea un'agenzia di editing di Roma, con riferimento agli psocotteri, insetti appartenenti alla famiglia Psocoidea, detti \"mangialibri\", \"mordilibri\" o \"pidocchi dei libri\" per la documentata abitudine di alimentarsi di carta stampata e vecchi volumi."}
{"id": "1517239", "revid": "49980", "url": "https://it.wikipedia.org/wiki?curid=1517239", "title": "Sant'Onofrio (Comune di Campli)", "text": ""}
{"id": "1517241", "revid": "62221", "url": "https://it.wikipedia.org/wiki?curid=1517241", "title": "Thysanopteroidea", "text": ""}
{"id": "1517244", "revid": "62221", "url": "https://it.wikipedia.org/wiki?curid=1517244", "title": "Rhynchotoidea", "text": ""}
{"id": "1517247", "revid": "729019", "url": "https://it.wikipedia.org/wiki?curid=1517247", "title": "Battaglia di Vauchamps", "text": "La battaglia di Vauchamps fu l'ultimo combattimento di quella che viene chiamata \"campagna dei Sei Giorni\" durante la guerra della sesta coalizione. Esso ebbe luogo il 14 di febbraio del 1814 a Vauchamps, e si concluse con la vittoria dei 18.000 francesi sotto il comando di Napoleone Bonaparte contro 22.000 russi e prussiani del feldmaresciallo Gebhard von Bl\u00fccher.\nAntefatti.\nL'11 febbraio Napoleone aveva conseguito una brillante vittoria nella battaglia di Montmirail e si era preoccupato di inseguire i russi di Fabian Osten-Sacken e Ludwig Yorck von Wartenburg verso Ch\u00e2teau-Thierry, dove il maresciallo Alexandre MacDonald avrebbe dovuto attenderli e sgominarli definitivamente, tagliando loro la ritirata verso la Marna. MacDonald giunse tuttavia in grave ritardo e riusc\u00ec a dare battaglia solo alle ultime retroguardie del corpo d'armata alleato in fuga, senza poter impedire che il grosso attraversasse il fiume distruggendo i ponti.\nNapoleone decise quindi di rivolgere la sua attenzione al fronte della Senna, dove l'armata austriaca del feldmaresciallo Karl Philipp Schwarzenberg stava puntando su Parigi, iniziando a spostare la sua armata in quella direzione. Nel frattempo, tuttavia, il feldmaresciallo Gebhard von Bl\u00fccher si stava dirigendo rapidamente in soccorso dei suoi subordinati con i corpi d'armata del prussiano Kleist e del russo Kaptzevi\u010d, forti di 22.000 uomini; l'intenzione di Bl\u00fccher era quella di piombare sulla retroguardia delle forze di Napoleone, rappresentata dal corpo d'armata del maresciallo Auguste Marmont, attestata a Vertus. Napoleone fu tuttavia informato della mossa del nemico e corse in appoggio di Marmont con la Guardia imperiale e la divisione di cavalleria del generale Emmanuel de Grouchy.\nLa battaglia.\nMarmont si ritir\u00f2 in ordine e il mattino del 14 febbraio tese una trappola al feldmaresciallo prussiano, invitandolo praticamente all'attacco: Bl\u00fccher abbocc\u00f2, ma mentre le truppe russo-prussiane attaccavano quelle di Marmont la cavalleria di Grouchy piomb\u00f2 sul loro fianco destro, pressoch\u00e9 distruggendo la divisione prussiana del generale Hans Ernst Karl von Zieten. Preso alla sprovvista, e con le prime avanguardie della Guardia imperiale francese che facevano la loro comparsa sul campo di battaglia, Bl\u00fccher ordin\u00f2 una ritirata generale in direzione di Ch\u00e2lons-en-Champagne.\nNapoleone lanci\u00f2 all'inseguimento del nemico in fuga la cavalleria di Grouchy che, grazie alla sua maggiore velocit\u00e0, riusc\u00ec a precedere le forze di Bl\u00fccher raggiungendo Champaubert. Ne segu\u00ec un altro duro scontro ma i francesi, carenti di artiglieria perch\u00e9 non era possibile muovere i cannoni lungo le strade ridotte a pantani di fango dalle nevicate, non riuscirono a intrappolare le forze russo-prussiane, che alla fine riuscirono a districarsi da una brutta situazione e a continuare la loro ritirata.\nAlla fine della battaglia i coalizzati persero 7.000 uomini e 16 cannoni, mentre i francesi contarono nelle loro file solo 600 perdite.\nConseguenze.\nLa battaglia di Vauchamp segna convenzionalmente la fine della cosiddetta campagna dei sei giorni, una campagna nella quale Napoleone pareva ritornato ai fasti guerrieri dei tempi migliori. Il brillante agire del condottiero francese, in situazione di grande debolezza di uomini e mezzi, galvanizz\u00f2 i suoi seguaci, costitu\u00ec una dura lezione per l'orgoglioso Bl\u00fccher e rese ancor pi\u00f9 titubante il comandante dell'altra grande armata alleata, l'austriaco Schwarzenberg. Tuttavia la superiorit\u00e0 numerica del nemico, insieme alla sua determinazione di annientare Napoleone, avrebbe infine avuto la meglio."}
{"id": "1517249", "revid": "93556", "url": "https://it.wikipedia.org/wiki?curid=1517249", "title": "Du\u00edlia de Mello", "text": "Biografia.\nDu\u00edlia de Mello \u00e8 nata a Jundia\u00ed, San Paolo del Brasile, ed \u00e8 cresciuta a Rio de Janeiro. Cominci\u00f2 ad interessarsi di astronomia quando ancora era bambina alla fine degli anni 1970.\nDavanti a questo entusiasmo, ha cominciato il corso di astronomia all'Universit\u00e0 federale di Rio de Janeiro (UFRJ) e poco dopo, ha seguito un \"master\" all'Istituto nazionale di ricerche spaziali del Brasile (INPE), a S\u00e3o Jos\u00e9 dos Campos.\nPoi concluse il dottorato all'Universit\u00e0 di San Paolo (USP), post-dottorato al Cerro Tololo Inter-American Observatory, in Cile, e all'Osservatorio Nazionale, a Rio de Janeiro.\n\u00c8 anche passata per lo Space Telescope Science Institute, negli Stati Uniti, e fu professoressa assistente all'osservatorio di Onsala, in Svezia.\nAttualmente \u00e8 ricercatrice della NASA, Goddard Space Flight Center, e insegnante all'Universit\u00e0 cattolica d'America a Washington negli Stati Uniti.\n\u00c8 sposata con l'astronomo svedese Tommy Wiklind. Poliglotta parla il portoghese, l'inglese, lo spagnolo e un po' di svedese.\nScoperte.\nLa scienziata \u00e8 stata responsabile per la scoperta della Supernova SN 1997D. Questa scoperta fu data in Cile, il 14 gennaio 1997. Oltre a questo, ha anche partecipato alla scoperta delle Bolle blu, conosciute come \"orfanotrofi di stelle\" perch\u00e9 danno origine a stelle fuori delle galassie."}
{"id": "1517251", "revid": "135229", "url": "https://it.wikipedia.org/wiki?curid=1517251", "title": "Arcipelago delle Molucche", "text": ""}
{"id": "1517260", "revid": "810736", "url": "https://it.wikipedia.org/wiki?curid=1517260", "title": "Sessanta racconti", "text": "Sessanta racconti \u00e8 una raccolta di racconti di Dino Buzzati edita nel 1958.\nStoria editoriale.\nLa raccolta fu curata personalmente dallo scrittore che scelse i primi 36 racconti tra quelli gi\u00e0 pubblicati in tre diversi volumi: \"I sette messaggeri\", \"Paura alla Scala\" e \"Il crollo della Baliverna\". I successivi racconti non erano ancora apparsi in alcuna raccolta ma non erano inediti, gi\u00e0 stampati tra il 1953 il 1956 su quotidiani o riviste; fa eccezione il racconto \"L'inaugurazione della strada\" del 1948, massicciamente rielaborato per l'occasione.\nIl libro fu pubblicato nel marzo 1958 nella collana \"Narratori italiani\", vincendo nello stesso anno il Premio Strega.\nL'edizione pubblicata da Mondadori nella collana \"Oscar classici moderni\" raffigura in copertina un'opera dello stesso Buzzati: la tela dal titolo \"Piazza del Duomo di Milano\", dipinta nel 1952. Nelle edizioni precedenti, nella stessa collana, in copertina era rappresentata un'altra opera dello scrittore bellunese, \"La stanza\" (1968).\nRacconti.\n\"I sette messaggeri\".\nIl racconto \u00e8 stato pubblicato per la prima volta il 1\u00ba giugno del 1939 sulla rivista \"La Lettura\", supplemento letterario del \"Corriere della Sera\", successivamente incluso nelle raccolte \"I sette messaggeri\" del 1942, \"Sessanta racconti\" del 1958 e \"La boutique del mistero\" del 1968.\nIn un regno immaginario, il figlio del re parte con una spedizione per raggiungere il confine del regno. Sette messaggeri si incaricano di fare la spola per mantenere i contatti. Il confine si rivela essere lontanissimo e il principe morir\u00e0 di vecchiaia prima di giungere al limite estremo del regno.\n\"L'assalto al grande convoglio\".\nIl racconto \u00e8 stato pubblicato per la prima volta il 29 febbraio del 1936 sul periodico \"Il Convegno\", firmato dall'autore come \"Dino Buzzati Traverso\". Successivamente l'opera \u00e8 stata inclusa nelle raccolte \"I sette messaggeri\", \"Sessanta racconti\" e \"La boutique del mistero\".\nGaspare Planetta era il famoso e temuto capo di una banda di briganti. Quando esce di prigione, tre anni dopo essere stato arrestato, \u00e8 una persona diversa, invecchiata e stanca. I suoi ex compagni lo ripudiano e l'uomo si isola in compagnia di un giovane, il solo che ancora crede in lui e che Planetta non vuole disilludere.\n\"Sette piani\".\nIl racconto \u00e8 stato pubblicato originariamente con il titolo \"I sette piani\" sulla rivista \"La Lettura\" il 1\u00ba marzo del 1937, quindi revisionato e incluso nell'antologia \"I sette messaggeri\". Successivamente viene incluso nella raccolta \"Sessanta racconti\", con una riscrittura pi\u00f9 fedele alla prima stampa. L'opera \u00e8 stata trasposta in una pi\u00e8ce teatrale e nel film \"Il fischio al naso\".\nGiuseppe Corte viene ricoverato in un moderno ospedale di sette piani per un lievissimo male. Viene sistemato all'ultimo piano riservato ai casi meno gravi ma, di volta in volta, per motivi apparentemente banali, viene spostato ai piani sempre pi\u00f9 bassi, fino a raggiungere il primo. Qui, ove trovano posto i casi disperati, trover\u00e0 la morte.\n\"Ombra del sud\".\nIl racconto \u00e8 stato pubblicato per la prima volta sul quotidiano il \"Corriere della Sera\" il 2 luglio del 1939 con il titolo \"Messaggero del Sud\". In seguito sar\u00e0 ripubblicato nelle antologie \"I sette messaggeri\" e \"Sessanta racconti\".\nIl narratore, durante una crociera in Africa, a Porto Said vede un uomo coperto da una palandrana bianca camminare con andatura caracollante. Lo incontrer\u00e0 misteriosamente numerose volte nel corso del suo lungo viaggio nei luoghi pi\u00f9 inaspettati.\n\"Eppure battono alla porta\".\nIl racconto \u00e8 stato pubblicato per la prima volta sulla rivista \"La Lettura\" nel settembre del 1937; successivamente \u00e8 stato inserito nelle raccolte \"I sette messaggeri\", \"Sessanta racconti\" e \"La boutique del mistero\".\nMaria Gron torna a casa durante un temporale; qui l'attende la famiglia e un vecchio amico di famiglia. Sulla casa incombe un grave pericolo legato all'ingrossamento del fiume ma nessuno sembra voler rendersene conto.\n\"Il mantello\".\nIl racconto \u00e8 stato pubblicato per la prima volta sul numero del 14 luglio 1940 del \"Corriere della Sera\", quindi ristampato nelle raccolte \"I sette messaggeri\", \"Sessanta racconti\" e \"La boutique del mistero\".\nIl giovane Giovanni, reduce di guerra, ritorna a casa. La madre e i due fratellini lo trovano smunto e affaticato. Il ventenne, nonostante le insistenze della madre, afferma di dover subito proseguire il viaggio insieme a un amico che lo aspetta in cortile. Quando esce uno dei due fratellini gli solleva un lembo del mantello rivelando il corpo sporco di sangue. Giovanni si congeda raggiungendo il misterioso compagno con il quale si allontana.\n\"L'uccisione del drago\".\nIl racconto \u00e8 stato pubblicato per la prima volta sul settimanale \"Oggi\", il 3 giugno 1939, firmato dall'autore con lo pseudonimo di \"Giovanni Drogo\". In seguito \u00e8 stato ripubblicato nelle raccolte \"I sette messaggeri\" e \"Sessanta racconti\" in una versione ampliata.\nIl conte Martino Gerol, dopo aver appreso da un contadino della presenza di un drago sulle montagne, organizza una spedizione di caccia, composta non solo da cacciatori ma anche da un tassidermista e dal governatore della regione accompagnato dalla moglie. Gli uomini, grazie a un'esca, attirano il drago fuori dalla tana e lo bersagliano con pietre e colpi di fucile. Il silenzioso drago, in punto di morte, viene raggiunto dai suoi due cuccioli che l'animale non voleva richiamare fuori dalla tana con le sue grida. I due cuccioli vengono anch'essi uccisi a bastonate dal conte, tra le urla di dolore del drago, che spirando, lascia fuoriuscire dal corpo un fumo venefico che contamina il conte Gerol.\n\"Una cosa che comincia per elle\".\nIl racconto \u00e8 stato pubblicato per la prima volta sulla rivista letteraria \"La Lettura\" il 1\u00ba gennaio del 1939; in seguito \u00e8 stato ripubblicato nelle antologie \"I sette messaggeri\", \"Sessanta racconti\" e \"La boutique del mistero\".\nCristoforo Schroder non sta bene e si rivolge a un suo amico medico, il dottor Lugosi. Dopo la visita l'ammalato si sente subito meglio ma il giorno dopo il dottore ritorna con un accompagnatore che sottopone a Schroder una serie di strane domande. Al termine del pressante interrogatorio, il dottore rivela che Schroder \u00e8 ammalato di lebbra e sotto la minaccia delle armi viene allontanato da casa e dal villaggio come un paria.\n\"Vecchio facocero\".\nIl racconto \u00e8 stato pubblicato per la prima volta sul \"Corriere della Sera\" il 2 febbraio 1940, successivamente ripubblicato nelle raccolte \"I sette messaggeri\" e \"Sessanta racconti\".\nIn Africa due cacciatori inseguono un vecchio facocero sparandogli pi\u00f9 volte. L'animale si trascina per chilometri, per poi morire lontano dal branco.\n\"Paura alla Scala\".\nIl racconto \u00e8 stato pubblicato per la prima in quattro puntate sul settimanale \"L'Europeo\" tra l'ottobre e il novembre del 1948, successivamente incluso nelle raccolte \"Paura alla Scala\" e \"Sessanta racconti\".\nClaudio Cottes si reca al Teatro alla Scala di Milano per la prima de \"La strage degli innocenti\". Dopo lo spettacolo alle solite chiacchiere mondane si sovrappongono gli allarmismi di molti che affermano sia in corso un colpo di Stato. La paura spinge gli spettatori a rifugiarsi nel \"foyer\": Cottes decide di uscire comunque ma dopo pochi passi cade a terra. C'\u00e8 chi dice di aver sentito uno sparo che lo avrebbe ucciso. All'alba ci si rende conto che la rivoluzione non \u00e8 avvenuta e i reclusi del teatro tornano a casa.\n\"Il borghese stregato\".\nPubblicato per la prima volta sul quotidiano il \"Corriere della Sera\" il 21 giugno 1942, \u00e8 stato poi incluso nelle antologie \"Paura alla Scala\" e \"Sessanta racconti\".\nGiuseppe Gaspari, commerciante di cereali, trascorre le sue vacanze in un fantastico paese colmo di vallate: alla vista del bellissimo paesaggio, inizia a sognare e ricorda la sua fanciullezza. Passeggiando incontra dei ragazzi e inizia a giocare con loro ma il fantasioso gioco di guerra contro uno stregone e la sua banda si rivela essere realt\u00e0. L'uomo viene colpito dal loro nemico. Il protagonista, morendo, \u00e8 contento di aver rivissuto in pochi attimi la sua infanzia distaccandosi, quindi, dal terribile mondo che lo circondava, dicendo: \u00abTi ho vinto miserabile mondo, non mi hai saputo tenere\u00bb.\n\"Una goccia\".\nPubblicato per la prima volta sul \"Corriere della Sera\" il 25 gennaio 1945, \u00e8 stato in seguito ripubblicato nelle raccolte \"Paura alla Scala\", \"Sessanta racconti\" e \"La boutique del mistero\".\nUna notte una giovane cameriera in servizio in un appartamento del primo piano di un condominio sente il rumore di una goccia che sale le scale. Impaurita tenta di avvisare la padrona ma non viene creduta. Man mano per\u00f2 molti altri condomini si accorgono del misterioso e spaventoso fenomeno.\n\"La canzone di guerra\".\nIl racconto \u00e8 stato pubblicato per la prima volta il 21 luglio 1945 sulla rivista \"Oggi\"; successivamente \u00e8 stato incluso nelle raccolte \"Paura alla Scala\", \"Sessanta racconti\" e \"La boutique del mistero\".\nLe truppe avanzano vittoriose ma nonostante conquistino gloria e tesori, cantano di continuo la stessa triste canzone. Nessuno si spiega il motivo di quel malinconico inno cantato per anni dall'esercito trionfante fino a quando, dopo innumerevoli battaglie, tutto il regno \u00e8 ricoperto di croci e di tombe.\n\"Il re a Horm el-Hagar\".\nPubblicato per la prima volta il 7 luglio 1946 sul quotidiano il \"Corriere Lombardo\" con il titolo \"Un re a Horm El-Hagar\", quindi ripubblicato nelle raccolte \"Paura alla Scala\" e \"Sessanta racconti\".\nIn Egitto, dopo sette anni di lavoro, l'egittologo Jean Leclerc riporta alla luce i resti del palazzo del faraone Menefta II. Giunge in visita al campo un anziano archeologo, il conte Mandranico. Sceso nei locali liberati dalla sabbia, l'anziano e strano individuo inizia a parlare con la statua del dio Thot, rinvenuta recentemente. La statua si muove e risponde e, poco dopo, inspiegabili frane iniziano a ricoprire le rovine mentre Mandranico, in gran fretta, abbandona gli scavi tra la costernazione di Lerclerc.\n\"La fine del mondo\".\nIl racconto \u00e8 stato pubblicato per la prima volta sul quotidiano il \"Corriere della Sera\" il 7 ottobre 1944 e successivamente incluso nelle raccolte \"Paura alla Scala\", \"Sessanta racconti\" e \"La boutique del mistero\".\nLa fine del mondo \u00e8 stata annunciata e il panico si diffonde. In gran fretta le moltitudini si rivolgono ai preti per l'ultima confessione prima del giudizio universale.\n\"Qualche utile indicazione a due autentici gentiluomini (di cui uno deceduto per morte violenta)\".\nPubblicato per la prima volta nella raccolta \"Paura alla Scala\" e in seguito nel libro \"Sessanta racconti\".\nUna sera Stefano Consonni si imbatte in due fantasmi in una strada deserta. Uno dei due \u00e8 stato assassinato in quella stessa strada due mesi prima ed \u00e8 tornato sulla Terra per trovare l'omicida e ottenere vendetta. Stefano si burla delle due inoffensive entit\u00e0 quando l'assassinato, riconoscendo in Stefano l'omicida, gli pronostica la morte a causa di un sarcoma entro tre mesi. Stefano rimane sconvolto dalla notizia: vendetta \u00e8 fatta.\n\"Inviti superflui\".\nIl racconto \u00e8 stato pubblicato per la prima volta nel numero del marzo 1946 della rivista \"I libri del giorno\", successivamente ripubblicato nelle raccolte \"Paura alla Scala\", \"Sessanta racconti\" e \"La boutique del mistero\".\nIl narratore rivolge parole d'amore a una donna, seppure consapevole che ella, da tempo, lo ha dimenticato. I loro caratteri e le loro passioni sono troppo diverse: lui cos\u00ec legato alla fantasia e ai sentimenti, lei attratta dai beni materiali.\n\"Racconto di Natale\".\nPubblicato per la prima volta sul numero di Natale del 1946 del quotidiano il \"Corriere della Sera\" con il titolo \"Lunga ricerca nella notte di Natale\", in seguito incluso nelle antologie \"Paura alla Scala\", \"Sessanta racconti\" e \"La boutique del mistero\".\nLa notte della vigilia di Natale, nel duomo, don Valentino attende che l'arcivescovo celebri messa e caccia via un povero che gli chiede solo \"un po' di Dio\". Il suo egoismo fa allontanare il Signore dalla chiesa. Invano il prete cerca di farsene prestare un poco da altri, preoccupato che il prelato debba celebrare la messa nel duomo abbandonato dal Signore. Tutti gli negano aiuto e, non appena rifiutano il prestito, Dio li abbandona. Infine il prete ritorna al duomo e trova l\u00ec l'arcivescovo che sta celebrando messa in una chiesa colma di fedeli e di Dio: non era il Signore a essersi allontanato, ma gli egoisti ad averlo ripudiato.\n\"Il crollo della Baliverna\".\nPubblicato per la prima volta sul quotidiano il \"Corriere della Sera\" il 20 maggio 1951, quindi ripubblicato nell'omonima raccolta \"Il crollo della Baliverna\" e successivamente in \"Sessanta racconti\".\nIl narratore si reca per una passeggiata nel prato antistante la Baliverna, un fatiscente complesso occupato da senzatetto, accompagnato dal cognato, un suo collega e le figlie. Annoiato si arrampica sul muro dell'edificio smuovendo alcune pietre che causano l'inarrestabile crollo dell'edificio. Le vittime si contano a decine ma nessuno sembrerebbe averlo visto causare la tragedia. Due anni dopo il crollo, tuttavia, teme di essere stato visto arrampicarsi sulla Baliverna dal collega del cognato che lo assilla con ambigue allusioni, riempiendolo di paura.\n\"Il cane che ha visto Dio\".\nQuando Galeone, il cane di un eremita, inizia a frequentare il paese, gli abitanti si sentono controllati dall'animale di un santo e iniziano a modificare i loro comportamenti in meglio. Galeone continua a frequentare il paese anche dopo la morte del padrone e, inspiegabilmente, anche dopo essere stato creduto morto, ucciso da una fucilata di uno snervato paesano. Quando il cane muore di vecchiaia si decide di seppellirlo fuori dal paese, vicino alla tomba dell'eremita. Giunti sul luogo della sepoltura, gli abitanti del paese si accorgono che sulla tomba del santo \u00e8 riverso lo scheletro di un cane, lo stesso Galeone gi\u00e0 morto anni prima.\n\"Qualcosa era successo\".\nPubblicato per la prima volta sul numero dell'8 luglio 1949 del \"Corriere della Sera\", quindi ripubblicato nelle raccolte \"Il crollo della Baliverna\" e \"Sessanta racconti\".\nDurante un viaggio in treno da sud a nord dell'Italia il protagonista, dal finestrino, vede accadere alcuni episodi che lasciano intendere eventi drammatici: una donna terrorizzata, treni stracolmi di quelli che sembrano essere profughi, un brano di giornale svolazzante che sembra annunciare drammi in corso. All'arrivo a destinazione, in una stazione deserta, il silenzio \u00e8 interrotto da un urlo agghiacciante.\n\"I topi\".\nIl racconto \u00e8 stato pubblicato per la prima volta il 9 agosto 1953 sul quotidiano il \"Corriere della Sera\", successivamente ripubblicato nelle raccolte \"Il crollo della Baliverna\" e \"Sessanta racconti\".\nIl narratore da anni trascorreva un paio di settimane estive ospite nella villa di campagna dell'amico Giovanni Corio, con la famiglia di quest'ultimo. Di anno in anno nella casa era andata aumentando la presenza di topi, presenza sempre minimizzata dai Corio nonostante la moltitudine e la mole dei roditori andasse sempre pi\u00f9 ad aumentare. Quest'anno, per la prima volta, l'invito per le vacanze non arriva: in una lettera Giovanni si scusa con l'amico accampando confusi motivi. I vicini dei Corio affermano che mostruosi roditori hanno colonizzato la villa e presa prigioniera la famiglia.\n\"Appuntamento con Einstein\".\nPubblicato per la prima volta il 5 gennaio 1950 sul \"Corriere della Sera\", successivamente ripubblicato nelle raccolte \"Il crollo della Baliverna\" e \"Sessanta racconti\".\nAlbert Einstein passeggia tra i viali di Princeton quando incontra il diavolo Ibl\u012bs, l'Angelo della morte che gli comunica di volerlo portare via con s\u00e9. Lo scienziato gli chiede una proroga per terminare i suoi studi; il diavolo acconsente. Quando Einsten ha finalmente concluso le sue ricerche si consegna a Ibl\u012bs che, tuttavia, gli rivela di non volere la sua morte ma di averlo costretto, con tale minaccia, ad affrettare i suoi studi che all'inferno ritengono saranno utili ai loro scopi.\n\"Gli amici\".\nPubblicato per la prima volta sul numero del 3 luglio 1952 del \"Corriere della Sera\", successivamente incluso nelle raccolte \"Il crollo della Baliverna\" e \"Sessanta racconti\".\nToni Appacher, defunto da venti giorni, per un disguido non pu\u00f2 tornare nell'oltretomba prima di un mese. Come un fantasma si presenta a vari amici chiedendo asilo che gli viene negato: i vivi, infastiditi dalla sua presenza oppure impauriti, accampano futili motivi allontanandolo. Appalacher, dopo inutili tentativi, si dilegua nella notte, ripudiato dagli amici.\n\"I reziarii\".\nIl racconto \u00e8 stato pubblicato per la prima volta il 19 ottobre 1947 sul quotidiano il \"Corriere della Sera\", successivamente incluso nelle antologie \"Il crollo della Baliverna\" e \"Sessanta racconti\".\nUn religioso, durante una passeggiata in campagna, costringe al combattimento due ragni che, come fossero dei gladiatori reziari si fronteggiano con violenza fino a quando il pi\u00f9 piccolo dei due muore. Tardivamente il religioso \u00e8 preso dal pentimento per la crudele azione e sente incombere dietro di s\u00e9 qualcosa che lo sta osservando.\n\"All'idrogeno\".\nIl racconto che \u00e8 stato pubblicato per la prima volta il 15 febbraio 1950 sul \"Corriere della Sera\", \u00e8 stato successivamente incluso nelle raccolte \"Il crollo della Baliverna\" e \"Sessanta racconti\".\nIn piena notte una squadra di operai sta consegnando una bomba atomica in un condominio. Il panico si diffonde fino a quando qualcuno non legge sulla cassa il nome di uno dei vicini. La bomba \u00e8 destinata a lui, personalmente. I condomini si rallegrano per lo scampato pericolo mentre il destinatario della bomba \u00e8 sopraffatto dalla notizia.\n\"L'uomo che volle guarire\".\nIl racconto \u00e8 stato pubblicato per la prima volta sul quotidiano il \"Corriere della Sera\" nel numero del 20 luglio 1952: successivamente \u00e8 stato ripubblicato nelle raccolte \"Il crollo della Baliverna\" e \"Sessanta racconti\".\nIn un lebbrosario solo un nobile cavaliere vuole veramente guarire: egli ama talmente la vita che ogni suo sforzo \u00e8 rivolto alla guarigione mentre gli altri malati si sono rassegnati. L'uomo rivolge nella preghiera tutte le sue speranze e dopo due anni il male comincia ad arretrare. Una volta guarito pu\u00f2 uscire ma le cose terrene non l'attraggono pi\u00f9. L'incessante rivolgersi a Dio lo ha cambiato intimamente e decide di rimanere al lazzaretto per consolare i malati.\n\"24 marzo 1958\".\nIl racconto \u00e8 stato pubblicato la prima volta sul \"Corriere della Sera\" il 7 gennaio 1949, successivamente ristampato nelle raccolte \"Il crollo della Baliverna\" e \"Sessanta racconti\".\nTra il 1955 e il 1958 sono state lanciate tre astronavi che, nel 1975 continuano a orbitare intorno alla Terra. Gli equipaggi sono scomparsi subito dopo essere entrati in orbita. Dai loro ultimi messaggi si \u00e8 compreso che il paradiso si trova subito dopo l'atmosfera terrestre e intrappola l'umanit\u00e0 sulla Terra negandogli l'accesso allo spazio.\n\"Le tentazioni di sant'Antonio\".\nIl racconto \u00e8 stato pubblicato per la prima il 14 ottobre del 1950 sul \"Corriere della Sera\" e poi incluso nelle raccolte \"Il crollo della Baliverna\" e \"Sessanta racconti\".\nDon Antonio, giovanissimo prete di campagna, sta catechizzando dei ragazzi della parrocchia: nel cielo si vanno formando delle nubi la cui forma, di volta in volta, il prete interpreta come segni di tentazione. Il tutto dura pochi minuti e al prete rimarr\u00e0 il dubbio se la scena sia stata un evento demoniaco oppure solo suggestione.\n\"Il bambino tiranno\".\nIl racconto \u00e8 stato pubblicato per la prima volta sul quotidiano il \"Corriere della Sera\" il 14 gennaio 1951, successivamente ristampato nelle antologie \"Il crollo della Baliverna\" e \"Sessanta racconti\".\nIl bambino Giorgio era il tiranno di casa e incuteva timore ai familiari con i suoi capricci e le sue angherie. L'accidentale rottura di un giocattolo, da parte del nonno, getta la famiglia nel panico per alcuni giorni, in attesa che il bambino scopra il danno.\n\"Rigoletto\".\nIl racconto \u00e8 stato pubblicato per la prima volta sul \"Corriere della Sera\" il 4 gennaio 1948, quindi ripubblicato nelle raccolte \"Il crollo della Baliverna\" e \"Sessanta racconti\".\nPer la prima volta nell'anniversario dell'indipendenza sfila in armi un reparto dotato di \"arma atomica\". Al comando del reparto, composto da soldati dimessi e trasandati, c'\u00e8 un militare gobbo che gli spettatori chiamano \"Rigoletto\". Improvvisamente dalle armi atomiche si sviluppano alte volute di polvere. Il panico si diffonde e poi si scatena il dramma.\n\"Il musicista invidioso\".\nIl racconto \u00e8 stato pubblicato per la prima volta sul numero del 10 giugno 1951 del \"Corriere della Sera\", poi incluso nelle raccolte \"Il crollo della Baliverna\" e \"Sessanta racconti\".\nAugusto Gorgia \u00e8 un famoso compositore: pi\u00f9 volte ha modo di ascoltare una musica strana ma straordinaria e rivoluzionaria. Quando scopre che il geniale autore dell'opera \u00e8 suo vecchio compagno di conservatorio, ritenuto poco dotato, \u00e8 colto da malore causato dall'invidia.\n\"Notte d'inverno a Filadelfia\".\nIl racconto \u00e8 stato pubblicato per la prima volta nel numero del 2 ottobre 1948 del \"Corriere della Sera\", quindi incluso nelle raccolte \"Il crollo della Baliverna\" e \"Sessanta racconti\". La storia si ispira a un fatto di cronaca avvenuto nel luglio del 1945 in Val Canali, il ritrovamento da parte della guida alpina Gabriele Franceschini, amico di Buzzati, di un paracadute di un militare statunitense e di alcuni suoi oggetti personali.\nDurante un'escursione in Val Canali nel luglio del 1945, la guida alpina Gabriele Franceschini scorge appeso alle rocce, a strapiombo su di un dirupo, un paracadute e il giubbotto dell'aviatore statunitense Lt. F. P. Muller di Filadelfia. Pi\u00f9 tardi rinviene il corpo dell'uomo. Un plotone inviato dal comando statunitense tenta con imperizia di riportare la salma a valle senza successo. Il corpo viene abbandonato e seppellito mesi dopo dal custode del rifugio Treviso. In un \"flashback\" si vede il tenente Muller gettarsi con il paracadute da un aereo in avaria insieme e rimanere appeso sulle rocce. Liberatosi dalle cinghie, precipita in un dirupo e tenta inutilmente di richiamare l'attenzione dei compagni, e di uscire dal burrone. Muore congelato ripensando alla sua citt\u00e0, Filadelfia.\n\"La frana\".\nIl racconto \u00e8 stato pubblicato per la prima volta nelle raccolta \"Il crollo della Baliverna\", quindi ripubblicato nell'antologia \"Sessanta racconti\".\nA un giovane giornalista alle prime armi viene affidata la cronaca di una tragica frana. Il giornalista si reca di buon ora sul luogo ma tutte le ricerche della frana sono vane fino a quando il giornalista si arrende all'evidenza: nessuna tragedia \u00e8 avvenuta. Tornando indietro in auto, lungo i tornanti, l'uomo ode il rumore di una frana che si sta per abbattere su di lui.\n\"Non aspettavano altro\".\nIl racconto \u00e8 stato pubblicato per la prima volta sulla rivista \"Oggi\" nel numero del 7 dicembre 1948 e successivamente incluso nelle raccolte \"Il crollo della Baliverna\" e \"Sessanta racconti\".\nAnna e Antonio, giungono in una torrida giornata alla stazione di una grande citt\u00e0 dovendo proseguire il viaggio con la coincidenza del giorno dopo. Accaldati e stanchi cercano inutilmente una sistemazione per la notte ma vengono inspiegabilmente rifiutati da tutti gli albergatori. Anna, stremata, cerca refrigerio in una fontana. Il suo gesto scatena la riprovazione dei locali che, in un\"escalation\" di violenza, aggrediscono i due rinchiudendoli in una gabbia.\n\"Il disco si pos\u00f2\".\nIl racconto \u00e8 stato pubblicato per la prima volta il 25 marzo del 1950 sul \"Corriere della Sera\", successivamente ripubblicato nelle antologie \"Il crollo della Baliverna\" e \"Sessanta racconti\".\nUna sera un disco volante atterra sul tetto di una chiesa di campagna. Due alieni ne scendono e, parlando con il parroco don Pietro, rivelano che il loro popolo \u00e8 immune dal peccato originale ma non rivolgono a Dio preghiere o pensieri. Quando gli extraterrestri ripartono, il prete immagina che Dio preferisca gli uomini, peccatori ma pieni di sentimenti, ai marziani, puri dal peccato ma indifferenti.\n\"L'inaugurazione della strada\".\nIl racconto \u00e8 stato pubblicato per la prima volta sulla rivista \"Oggi\" il 22 agosto 1948 con il titolo \"La nuova strada\"; \u00e8 stato successivamente sottoposto ad ampia revisione e ripubblicato nella raccolta \"Sessanta racconti\".\nDopo anni di lavoro, la strada che collega la capitale con il paese di San Piero \u00e8 terminata. L'inaugurazione viene fissata per il 20 giugno 1845 e la delegazione delle Autorit\u00e0 si incammina verso il paese a bordo di quattro carrozze. Il viaggio inaugurale incomincia il giorno prima e si rivela inizialmente agevole ma, a mano a mano che il convoglio si avvicina alla meta, dovendo percorrere la nuova strada per circa ottanta chilometri, incontra sempre maggiori difficolt\u00e0. La strada che avrebbe dovuto essere incompleta per gli ultimi venti chilometri ma comunque facilmente percorribile, \u00e8 invece disastrata; una prima carrozza si rompe sul fondo sconnesso. I passeggeri si stipano nelle restanti tre carrozze e il viaggio prosegue fino a quando anche una seconda carrozza si sfascia. Il conte Carlo Mortimer, capo delegazione, si infuria con Franco Mazzaroli, il costruttore e appaltatore in viaggio con loro ma, cercandolo per rimproverarlo, lo scopre inspiegabilmente scomparso. Informazioni raccolte lungo la strada suggeriscono che il paese sia distante solo due ore di cammino e il conte \u00e8 fermamente deciso ad arrivare a destinazione, anche a piedi. Alcuni passeggeri tornano indietro mentre Mortimer, la scorta armata a cavallo e altri notabili proseguono a piedi sul quasi impraticabile sentiero. Quando i cavalli si rifiutano di continuare il conte, non volendo deludere gli abitanti di San Piero che lo aspoettano per i festeggiamenti, continua il viaggio con soli tre compagni. Un contadino, interrogato, assicura che ci vogliono almeno altre quattro ore di cammino per il paese. Alla sera, un vecchietto incrociato tra i monti, non sa di preciso dove sia San Piero ma, crede, molto lontano oltre l'orizzonte. Mortimer vuole comunque continuare e, al mattino, congedatosi con i compagni, prosegue da solo il viaggio sul terreno pietroso.\n\"L'incantesimo della natura\".\nPubblicato per la prima volta sul quotidiano il \"Corriere della Sera\" il 27 dicembre 1953, \u00e8 stato successivamente incluso nella raccolta \"Sessanta racconti\".\nIl cinquantaduenne Adolfo Lo Ritto, da tempo ammalato, \u00e8 a letto quando all'una e un quarto di notte, la moglie rientra a casa. Interrogata dal marito, la trentottenne dichiara di essere stata al cinema con un'amica ma, messa alle strette dall'uomo, rifiuta di rispondere alle accuse di tradimento e con odio inizia a insultare il marito. Lo accusa di essere un fallito, un derelitto; l'uomo, dal canto suo, la insulta additandola come fedifraga e libertina. La lite aumenta quando i due, dalla finestra, con orrore si accorgono che la luna ha assunto dimensioni inaudite e da essa si diffonde una luce irreale. Impauriti i due si abbracciano chiedendo reciprocamente perdono.\n\"Le mura di Anagoor\".\nIl racconto \u00e8 stato pubblicato per la prima volta sul quotidiano il \"Corriere della Sera\" il 27 giugno del 1954, quindi inserito nella raccolta \"Sessanta racconti\".\nMagalon, una guida indigena del Tibesti, propone al narratore un viaggio verso la citt\u00e0 di Anagoor. L'uomo \u00e8 perplesso perch\u00e9 nessuna cartina riporta il luogo ma, incuriosto dalla descrizione, accetta l'invito. I due partono di notte e viaggiano in auto nel deserto, verso sud. In tarda mattinata giungono in vista della fantomatica citt\u00e0, cinta per chilometri da mura alte dai venti ai trenta metri, con molte porte, tutte serrate. Fuori dalla cinta muraria vi sono accampamenti composti da tende di diverse fatture, dalle pi\u00f9 miserabili alle pi\u00f9 sfarzose. Magalon spiega che gli accampati attendono che una delle porte si apra permettendo l'ingresso nella citt\u00e0. Le leggende narrano che ci\u00f2 \u00e8 gi\u00e0 avvenuto, ma nessuno sa dire con certezza quando. L'attesa non scoraggia e la volont\u00e0 di essere ammessi nella citt\u00e0 di Anagoor \u00e8 cos\u00ec forte che pochi desistono: gli astanti attendono per anni. Il narratore stesso rimane fuori dalle mura per ventiquattro anni sperando nell'apertura di una delle porte, prima di abbandonare e ritornare indietro.\n\"Direttissimo\".\nPubblicato per la prima volta sul quotidiano il \"Corriere della Sera\" il 10 dicembre 1954, \u00e8 stato successivamente incluso nella raccolta \"Sessanta racconti\".\nIl narratore parte per un importante viaggio con un treno che, dopo cinque fermate, lo porter\u00e0 a destinazione nella citt\u00e0 nella quale le sue aspirazioni saranno coronate. Dopo pochi minuti alcuni passeggeri si mostrano contrariati per la velocit\u00e0 tenuta, nonostante il treno sembri viaggiare rapidissimo e in orario. Alla prima fermata il narratore scende e si dirige al ristorante della stazione dove ha un importante incontro di lavoro. A causa del ritardo accumulato e dovendo assolutamente risalire sullo stesso treno, il narratore mette fretta all'interlocutore, l'ingegner Moffin che, stizzito, decide di rimandare la conclusione dell'affare allorquando il narratore avr\u00e0 meno fretta. Il viaggio riprende e il ritardo accumulato aumenta: alla seconda stazione il narratore arriva con mezz'ora di ritardo e scende nuovamente per incontrare Rosanna, la donna da lui amata e con la quale aveva un appuntamento. La vede allontanarsi sulla banchina: il treno non aspetta e il narratore non pu\u00f2 correrle dietro. Risale a bordo. Alla terza fermata un comitato e una banda musicale avrebbero dovuto festeggiare l'arrivo del narratore ma, dopo mesi di ritardo, ad attenderlo non c'\u00e8 pi\u00f9 nessuno. Il viaggio riprende, il treno \u00e8 sempre pi\u00f9 lento e il ritardo si accumula. Alla quarta fermata l'incontro nella sala d'aspetto della stazione \u00e8 con la madre del narratore che l'ha atteso per quasi quattro anni e vorrebbe che lui non ripartisse subito. Il narratore, accetta di interrompere il viaggio per trascorrere pi\u00f9 tempo con la madre ma la donna, resasi conto dell'importanza del viaggio per il futuro del figlio, insiste affinch\u00e9 risalga a bordo. Il treno riparte ma non si sa quando e se giunger\u00e0 a destinazione; il narratore si chiede se sia valsa la pena fuggire con tanta fretta dai luoghi e dalle persone amate.\n\"La citt\u00e0 personale\".\nIl racconto \u00e8 stato pubblicato per la prima volta nella raccolta \"Sessanta racconti\".\nIl narratore vive in una citt\u00e0 di cui \u00e8 l'unico abitante. I visitatori giungono durante il giorno e vengono accompagnati nella visita dei monumenti, delle chiese pi\u00f9 importanti, del museo locale, dal narratore stesso. I visitatori rimangono indifferenti e non toccati dal giro turistico: vorrebbero invece essere condotti nelle zone pi\u00f9 \"pittoresche\" ma meno sicure della citt\u00e0, oppure vorrebbero conoscerne i pi\u00f9 nascosti segreti. L'accompagnatore, tuttavia, mantiene il giro turistico lungo i percorsi usuali. Quando arriva il crepuscolo tutti i turisti sono colti dalla fretta di lasciare la citt\u00e0 e il narratore, non riuscendo a trattenerli, rimane solo nella sua \"citt\u00e0 personale\", oramai deserta. Solo un cane, somigliante al suo vecchio Spartaco, gira per le strade, senza curare il suo ex-padrone di attenzioni.\n\"Sciopero dei telefoni\".\nIl racconto \u00e8 stato pubblicato per la prima volta sul \"Corriere della Sera\" il 14 aprile 1955, quindi inserito nella raccolta \"Sessanta racconti\".\nDurante uno sciopero della compagnia telefonica avvengono curiosi disservizi. Nelle comunicazioni private si intromettono voci estranee. I pettegolezzi vengono irrisi da anonimi interlocutori e le persone dileggiate fino a quando, nella comunicazione, non si intromette una voce maschile vivida, aperta e autoritaria che rivelando informazioni sugli altri intervenuti, lascia intendere di conoscerli tutti personalmente, addirittura indicando particolari inaspettati. La misteriosa voce riporta l'ordine nella comunicazione telefonica, azzittendo i pi\u00f9 volgari e gli stupidi commenti. L'uomo inizia a cantare con la sua voce meravigliosa trascinando tutti nella festa invitando tutti a intervenire. La condivisione di sentimenti positivi si prolunga fino a mezzanotte allorquando l'uomo abbandona la comunicazione salutando tutti. Chi fosse non si sa: un mago, un angelo, un veggente? Forse semplicemente la speranza che si nasconde tra gli angoli pi\u00f9 inaspettati per riscattare le meschinit\u00e0 umane.\n\"La corsa dietro il vento\".\nPubblicato per la prima volta sul quotidiano il \"Corriere della Sera\" il 13 marzo 1955, \u00e8 stato successivamente inserito nell'antologia \"Sessanta racconti\".\nUn celebre scrittore partecipa al funerale di un collega e, tra s\u00e9 e s\u00e9, definisce i convenuti \"cretini\" e adocchia le giovani ragazze. Una nobile signora vieta alla figlia di partecipare a una festa di beneficenza, preoccupata che l'ambiente non sia all'altezza del buon nome della famiglia. Dal sarto un avvocato si incaponisce sulla foggia del vestito, arrabbiandosi. Un contadino si inorgoglisce per la sua forza vantandosi con il prete del paese. Un professore universitario si offende per non essere stato citato come prima firma di una pubblicazione di diritto pubblico. Una matura signora, dal parrucchiere, si interroga sul colore dei capelli pi\u00f9 alla moda. Al bar, un ometto, si mette in luce con i presenti vantando la sua intima amicizia con un famoso calciatore. Una signora millanta la sua presunta nobilt\u00e0 facendosi chiamare \"contessa\". Un sindaco si reca all'anagrafe per sperimentare la nuova macchina del casellario. Tra i morti di un giorno scelto a caso, figurano lo scrittore, la nobile signora, l'avvocato, il contadino, il professore, la matura signora, l'ometto, e la finta contessa.\n\"Due pesi due misure\".\nPubblicato per la prima volta sul \"Corriere della Sera\" il 13 maggio 1955, \u00e8 stato successivamente incluso nella raccolta \"Sessanta racconti\".\nBeniamino Farren scrive al direttore del quotidiano \"New Globe\", incensandolo per l'ottimo lavoro ma, al contempo, lamentandosi per la scarsa professionalit\u00e0 del giornalista George Mac Namara, i cui articoli, a suo dire, sono eccessivamente umoristici, prolissi e banali. La lettera non viene firmata e viene spedita anonimamente. Lo stesso Farren lavora al \"New Globe\" come redattore e, incrociando Mc Namara nei corridoi del giornale, si complimenta con lui per l'ultimo articolo da lui pubblicato sull'ultimo numero, dopo di che inizia a scrivere un pezzo di cronaca sarcastico, infarcito di luoghi comuni e frasi a effetto.La signora Franca Amabili redarguisce fermamente un carrettiere per aver trattato con rudezza il suo mulo che non voleva muoversi. La stessa signora, al ristorante, narrando la vicenda ad amici, ordina del salmone (pescato e ucciso con violenza), e della carne di vitella (brutalmente macellata al mattatoio).Una squadra di archeologi riporta alla luce una tomba antichissima con i suoi tesori. Gli studiosi vengono ricoperti di onori per l'impresa. Nello stesso sito, migliaia di anni prima, furono giustiziati sei o sette uomini, scoperti a profanare la tomba e a sottrarre gli ori al suo interno.Un uomo male in arnese intrattiene i passanti figendo di avere un animaletto ammaestrato dentro una scatola. Una ragazza si ferma ingenuamente ma l'amica pi\u00f9 scaltra la trascina via indispettita per la beffa. Le stesse due giovani si recano alla mostra di un pittore moderno e mentre l'ingenua confessa la sua incapacit\u00e0 a comprendere le opere, la pi\u00f9 scaltra, seguendo con interesse le circonvolute spiegazioni dell'esperto, rimprovera l'amica per la sua arretratezza culturale.\n\"Le precauzioni inutili\".\nIl racconto \u00e8 stato pubblicato per la prima volta sul \"Corriere della Sera\" il 15 giugno 1955, quindi inserito nella raccolta \"Sessanta racconti\".\nUn piazzista entra in banca per cambiare un assegno da 4\u00a0000\u00a0\u00a3. Alla sua richiesta l'impiegato effettua vari controlli sulla firma e sui documenti dell'uomo, quindi si rivolge al direttore della filiale per fugare alcuni dubbi sulla validit\u00e0 del titolo. Il piazzista viene trattato con sospetto anche dal cassiere che, nonostante i lunghi controlli, porge all'uomo, per errore, la somma di 40\u00a0000\u00a0\u00a3.Un funzionario di un Ministero incontra nei corridoi un suo sottoposto, con fama di delatore. Scambiando con quest'ultimo due parole di convenevoli, viene a sapere che alcuni pettegoli lo accusano di essere un calunniatore e di sparlare contro il loro capo, il maresciallo Baltazano, e di preferirgli invece il suo avversario politico, Imenez. Il funzionario, per difendersi da quella che ritiene essere una trappola della subdola spia, plaude incondizionatamente il maresciallo e denigra Imenez, scoprendo poi, atterrito, che proprio quel giorno il maresciallo era stato arrestato e sostituito da Imenez. Il funzionario era caduto nel trabocchetto della spia, colto a denigrare in pubblico il loro nuovo capo.Fritz Martella, ricco proprietario, atterrito dalla possibilit\u00e0 di essere derubato, di nascosto, seppellisce nel bosco un baule pieno di beni preziosi. Colto dalla paura che i ladri possano notare la terra smossa, alcuni giorni dopo torna sul luogo per recuperare il suo tesoro. Il caso ha voluto che, nel frattempo, alcuni assassini e rapinatori, volendosi disfare del corpo di una loro vittima, abbiano notato lo scavo recente, sottratto il tesoro e seppellito al posto del baule il cadavere. Martella viene fermato dai gendarmi, alla ricerca del cadavere dell'assassinato, proprio mentre sta iniziando lo scavo.Una ragazza, abbandonata dal fidanzato, per mesi ha tentato di liberarsi del ricordo dell'amato, bruciando lettere e oggetti, cambiando casa e amicizie, sfiancandosi dalla fatica nel lavoro. Proprio quando crede di aver dimenticato l'uomo, le prime note di una canzone, provenienti dalla radio in una casa vicina, le riaccendono i ricordi e il dolore, gettandola nella disperazione.\n\"Il tiranno malato\".\nPubblicato per la prima volta sul quotidiano il \"Corriere della Sera\" il 14 agosto del 1955, quindi inserito nell'antologia \"Sessanta racconti\" e nella raccolta \"La boutique del mistero\" del 1968.\nUna sera, come tutti i giorni, il mastino Tronk viene portato a passeggio dal padrone nel desolato prato di periferia. Il cane \u00e8 il tiranno del quartiere ed \u00e8 temuto dagli altri cani ma una sera il volpino Leo, leggendo nell'acerrimo nemico i segni di un'inconsueta debolezza, improvvisamente si avventa su di lui, seguito poco dopo nell'attacco da Panzer, un cane lupo. Il padrone di Tronk riesce a fatica a separare gli animali ma, quando un terzo cane si aggiunge all'attacco, \u00e8 costretto a correre via per chiedere aiuto. Tronk si difende con difficolt\u00e0 dai cani nemici quando, improvvisamente, questi desistono e si ritirano. Non \u00e8 il mastino, ma \u00e8 ci\u00f2 che lo ha reso debole che li fa indietreggiare impauriti, mentre la morte, tra gli ultimi sguardi dell'\"imperatore\", si impossessa del corpo del vecchio tiranno.\n\"Il problema dei posteggi\".\nIl racconto \u00e8 stato pubblicato per la prima volta sul \"Corriere della Sera\" il 2 novembre 1955, quindi inserito nella raccolta \"Sessanta racconti\".\nIl narratore si lamenta che in citt\u00e0 il problema dei parcheggi si sia fatto irrisolvibile. Una volta la vita per gli automobilisti era facile ma adesso trovare un posto per parcheggiare \u00e8 diventato un'impresa. Recandosi al lavoro esce con ore di anticipo e cerca a lungo un posto ma sono tutti occupati o riservati e i cartelli di divieto incomprensibili o ermetici. Quando vede un piccolissimo spazio per la sua utilitaria si incunea tra due auto per scoprire poi che \u00e8 riservato, allontanato in malo modo da un portiere. Pi\u00f9 tardi vede una signora apprestarsi a liberare un parcheggio e cerca di occuparlo ma il traffico e lo strombazzare delle auto gli impediscono la manovra e quindi desiste. Il narratore sta facendo tardi al lavoro e decide quindi di avvisare l'usciere dell'ufficio. Giunto davanti al fabbricato con gioia vede un posteggio proprio l\u00ec davanti. Dalla finestra dell'ufficio vigila sulla sua utilitaria ma alcune ore dopo, con raccapriccio, si accorge di averla parcheggiata davanti a un passo carraio e che tre operai la stanno spostando di peso in mezzo alla carreggiata. Il narratore si precipita in strada e convince i vigili a non multarlo, riprendendo la vana ricerca per un posteggio. Giunge fino in periferia, in aperta campagna, ormai convinto di essere stato licenziato per essersi allontanato dal lavoro cos\u00ec a lungo. Decide di abbandonare l\u00ec la sua auto, per sempre; dopo aver preso commiato con la sua utilitaria vede un guardiano che strillando gli ingiunge di liberare il parcheggio. Il narratore fugge ignorando i richiami dell'uomo correndo via felice, finalmente libero.\n\"Era proibito\".\nIl racconto \u00e8 stato pubblicato per la prima volta sul quotidiano il \"Corriere della Sera\", nel numero del 4 dicembre 1955, quindi inserito nella raccolta \"Sessanta racconti\".\nIl governo aveva proibito la poesia perch\u00e9 \u00abapriva il varco alle peccaminose intemperanze della fantasia\u00bb; l'onorevole Walter Montichiari, ministro del \"Progresso\", era stato il propugnatore delle leggi e il pi\u00f9 accanito sostenitore dei divieti. I poeti erano stati messi alla gogna e le loro opere distrutte. Una sera, per\u00f2, vide sua figlia Giorgina che osservava romanticamente la luna e insospettito si rec\u00f2 al ministero: l\u00ec vide i suoi uomini scrivere delle poesie. Perch\u00e9 trasgredivano la legge? Non bastavano le leggi e i castighi a sopprimere l'odiata poesia? Il Ministero era caduto ed era scoppiata la Rivoluzione.\n\"L'invincibile\".\nPubblicato per la prima volta sul quotidiano il \"Corriere della Sera\" il 22 aprile 1956, quindi ripubblicato nella raccolta \"Sessanta racconti\".\nIl professore Ernesto Manarini, fisico dilettante, durante un esperimento scopre il modo di far scoppiare a distanza gli esplosivi. \u00c8 iniziata la guerra e il Professore sottopone la sua invenzione al Capo di Stato Maggiore. Grazie al dispositivo di Manarini il nemico viene sconfitto e la guerra vinta. Al Professore viene assegnato il Premio Nobel per la pace e viene eletto Capo dello Stato.\n\"Una lettera d'amore\".\nIl racconto \u00e8 stato pubblicato per la prima volta sul quotidiano il \"Corriere della Sera\", nel numero del 5 gennaio 1956, quindi inserito nella raccolta \"Sessanta racconti\".\nIl trentunenne Enrico Rocco, amministratore di un'importante azienda, si strugge d'amore per Ornella, non ricambiato. Una mattina, durante il lavoro, inizia a scriverle un'accorata lettera che vuole spedire al pi\u00f9 presto, entro il pomeriggio. Nonostante abbia dato precise disposizioni di non essere disturbato, impegni indifferibili, telefonate urgenti e appuntamenti irrimandabili continuano a distrarlo costringendolo ripetutamente a interrompere la scrittura. Di sera, alla fine della giornata di lavoro, liberando lo studio per recarsi a casa, trova sulla scrivania, sotto una pila di pratiche, la lettera abbozzata ma non la riconosce come opera sua: e non ricorda neppure chi sia \"Ornella\".\n\"Battaglia notturna alla Biennale di Venezia\".\nPubblicato per la prima volta sul \"Corriere della Sera\" il 5 ottobre 1956, \u00e8 stato successivamente incluso nella raccolta \"Sessanta racconti\".\nIl defunto Ardente Prestinari, quando in vita pittore di discreta fama, dall'aldil\u00e0 osserva l'allestimento di una sala a lui dedicata alla Biennale di Venezia. Nonostante gli amici tentino di dissuaderlo, l'anima dell'uomo decide di scendere sulla Terra per vedere cosa i visitatori pensino della sua arte. L'allestimento lo soddisfa ma si accorge di piccoli errori nei quadri che, pur volendo, non pu\u00f2 pi\u00f9 correggere. I commenti dei visitatori lo infastidiscono: alcuni sono distratti e due turisti, attirati dal panorama di \"Montmartre\" raffigurato su una tela, cercano nella pittura quel ristorantino dove mangiarono lumache tre giorni prima. I commenti dell'amico Matteo Dolabella lo indispettiscono: seppure egli spenda parole di apprezzamento per il pittore defunto, critica i colori usati nelle sue opere. Infastidito Prestinari si reca nelle altre sale dove le opere d'arte astratta si animano e le forme astruse escono dai quadri per prenderlo in giro. Il pittore, con tristezza, capisce che seppure distante dalla sua concezione dell'arte quelle opere palpitano di vita, al contrario di lui, destinato all'oblio.\n\"Occhio per occhio\".\nIl racconto \u00e8 stato pubblicato per la prima volta sul quotidiano il \"Corriere della Sera\", nel numero del 22 settembre 1956, quindi inserito nella raccolta \"Sessanta racconti\".\nI membri della famiglia Martorani si ritirano nella casa di campagna dopo essere stati al cinema in citt\u00e0. Discutono sulla necessit\u00e0 di vendicarsi dei torti subiti, argomento centrale del film \"Il sigillo di porpora\", ma le opinioni sono discordanti: il padre Claudio e la figlia Victoria ritengono che la vendetta sia un obbligo per chi \u00e8 stato oppresso mentre il figlio Giandomenico \u00e8 convinto che la vendetta sia un sentimento degradante. La zia Matelda afferma che \"il sangue chiama sangue\" mentre la signora Martorani e il genero Claudio non si esprimono. Aperta la porta di casa vedono una fila di scarafaggi, o meglio di rincoti, dirigersi verso un mobile e iniziano a massacrarli con determinazione. Quando la strage \u00e8 compiuta, si odono dei rumori dal piano di sopra e dal giardino: enormi insetti parlanti si vendicano uccidendo tutta la famiglia Martorani.\n\"Grandezza dell'uomo\".\nPubblicato per la prima volta sul quotidiano il \"Corriere della Sera\" il 13 ottobre del 1956, quindi ripubblicato nella raccolta \"Sessanta racconti\".\nUn nuovo detenuto viene rinchiuso in prigione: \u00e8 un minuto e anziano signore arrestato per vagabondaggio che racconta la sua storia ai compagni di cella. Si chiama Morro il Grande e all'ilarit\u00e0 degli altri detenuti spiega che il suo altisonante nome era stato al centro di molte coincidenze. Una volta, chiedendo l'elemosina era stato scambiato per un ladro e, messo di fronte al derubato per chiarire l'errore, un ricchissimo mercante, aveva scoperto che anche quest'ultimo si chiamava Morro il Grande. Il mercante, divertito per la coincidenza, aveva raccontato che anche a lui, anni prima, era successo d'incontrare un omonimo: durante un viaggio in India aveva conosciuto un uomo famosissimo per il suo intelletto, di nome Morro il Grande. Lo scienziato e filosofo aveva raccontato al mercante di aver conosciuto durante un viaggio nelle Isole del Levante un re ammirato per le sue gesta di nome Morro il Grande. L'eroe aveva raccontato allo scienziato che durante una campagna d'armi in Europa aveva conosciuto un uomo con il suo stesso nome: un povero eremita tenuto in grandissimo rispetto per la sua umilt\u00e0. I compagni di cella dell'anziano immaginano che quel rispettato eremita potesse essere lo stesso minuto vecchietto.\n\"La parola proibita\".\nIl racconto \u00e8 stato pubblicato per la prima volta sul quotidiano il \"Corriere della Sera\", nel numero del 28 agosto 1956, quindi inserito nella raccolta \"Sessanta racconti\".\nIl narratore si accorge che nella citt\u00e0 in cui si \u00e8 trasferito da tre mesi, c'\u00e8 una parola che \u00e8 stata messa al bando; nessuno ne parla apertamente ma la convinzione gli deriva da piccoli indizi. Ne parla con il suo amico Geronimo, da vent'anni nella citt\u00e0 per lavoro. Geronimo conferma che una parola \u00e8 stata bandita dalle conversazioni e dalla scrittura e, nonostante le molte insistenze del narratore, non vuole rivelare quale sia. Un esperimento del governo ha voluto cos\u00ec testare il grado di conformismo della popolazione che, seppure senza uno specifico divieto, si \u00e8 adeguata alla consuetudine che \u00e8 diventata regola inviolabile al punto da rendere una banale parola invisibile nelle letture o inascoltata qualora pronunciata per errore. Nel racconto in effetti, in due occasioni tra le parole del testo vi \u00e8 uno spazio bianco che sostituisce la parola innominabile.\n\"I santi\".\nPubblicato per la prima volta sul quotidiano il \"Corriere della Sera\" il 1\u00ba luglio del 1956, quindi ristampato nella raccolta \"Sessanta racconti\".\nI santi vivono in paradiso in deliziose casette prospicienti l'oceano che rappresenta Dio. Tra di essi vi \u00e8 un santo minore, san Gancillo, di origini umili e poco ricordato nel suo paese di origine a differenza di san Marcolino, a cui invece \u00e8 stato dedicato un altare nella chiesa maggiore e che \u00e8 oggetto di grande devozione. Gancillo si accorge che quotidianamente gli altri santi ricevono moltissime lettere contenenti preghiere o suppliche e, sentendosi in colpa per non poter aiutare gli altri, tenta con piccoli miracoli di risollevare la sua notoriet\u00e0 e poter cos\u00ec anche lui ricevere richieste dai fedeli. I suoi piani non riescono e i piccoli miracoli, comunque non ben visti in paradiso, vengono erroneamente attribuiti a san Marcolino. Gancillo si rassegna e strige amicizia con Marcolino dal quale riceve apprezzamenti per la sua bont\u00e0.\n\"Il critico d'arte\".\nPubblicato per la prima volta sul quotidiano il \"Corriere della Sera\" il 20 luglio del 1956, quindi ripubblicato nella raccolta \"Sessanta racconti\".\nIl famoso critico d'arte Paolo Malusardi \u00e8 in visita alla DCXXII Biennale di Venezia e tra i tanti artisti esposti nota le opere di Leo Squittinna, un pittore astrattista non molto noto e sul quale pensa di poter scrivere una critica originale. In albergo inizia ad abbozzare il pezzo utilizzando la classica prosa ricercata e iniziatica tipica delle sue critiche:\nImprovvisamente ha un'idea: se dall'ermetismo letterario era nata una critica ermetica, lui, per scrivere di astrattismo, avrebbe utilizzato una prosa astratta: riformula quindi il suo testo:\nSoddisfatto Malusardi manda alle stampe il pezzo.\n\"Una pallottola di carta\".\nIl racconto \u00e8 stato pubblicato per la prima volta sul quotidiano il \"Corriere della Sera\", nel numero del 30 ottobre 1956, quindi incluso nella raccolta \"Sessanta racconti\".\nPasseggiando di notte il narratore e un amico passano sotto la casa dove un famoso poeta vive e compone le sue opere. Improvvisamente, dalla finestra illuminata dell'ultimo piano, viene gettato per strada un foglio di carta stracciato e appallottolato. L'amico vorrebbe ricomporre il foglio per leggerlo subito, pensando che possa essere un componimento inedito del grande artista, tanto restio a pubblicare le sue opere. Il narratore, invece, lo ripone via con cura e lo conserva senza leggerlo, attribuendo alla possibilit\u00e0 che contenga un capolavoro il massimo valore, senza voler correre il rischio di scoprire invece, che il testo non sia altro che uno scritto banale o, magari, offensivo.\n\"La peste motoria\".\nPubblicato per la prima volta nel numero del 9 dicembre 1956 del \"Corriere della Sera\" , quindi ristampato nella raccolta \"Sessanta racconti\".\nL'autista della marchesa Rosanna Finamore assiste, in un'officina, all'arrivo del proprietario di un'auto estera che lamenta un guasto al motore. Il capofficina, udendo gli strani rumori provenire dal cofano, sbiancando in volto, caccia via l'uomo asserendo che la macchina sia affetta dalla \"peste\", i cui effetti ha avuto modo di conoscere quando lavorava in Messico. Tre settimane dopo il Comune emette un'ordinanza con la quale autorizza le forze dell'ordine a introdursi nei parcheggi e nei garage privati per verificare l'efficienza degli autoveicoli con la facolt\u00e0, se necessario, di poterne disporre il \"ricovero conservativo\". Due giorni dopo la \"peste motoria\" si diffonde nella provincia, portando al blocco e alla successiva putrefazione dei motori di 5\u00a0000 auto tra le 200\u00a0000 circolanti. Appurato che l'infezione si diffonde attraverso i fumi di scarico, i proprietari delle auto evitano le strade affollate e le rimesse. L'epidemia sembra arrestarsi e le auto ricominciano a circolare ma \u00e8 una falsa tregua e la malattia ricomincia a propagarsi con rinnovato vigore tra le auto che avevano ripreso a circolare senza cautela; le strade sono affollate di rottami e le macchine in panne vengono bruciate senza troppi riguardi dai monatti incaricati. L'autista della marchesa, molto legato alla \"Rolls-Royce\" padronale, si accorge che dal motore dell'auto spenta provengono dei gemiti. L'autista telefona subito al meccanico Celada confidando che, con la sua pregressa esperienza con la peste, riesca a guarire l'auto. Nella notte nel garage della marchesa giunge Celada, accompagnato da alcuni incaricati del Comune che, incuranti delle preghiere e delle proteste dell'autista, portano via l'auto che viene prontamente bruciata insieme a molte altre. All'autista non rimane altro che assistere impotente al rogo, udendo provenire dalle fiamme i lamenti strazianti della sua automobile che si uniscono alle urla delle altre macchine.\n\"La notizia\".\nPubblicato per la prima volta sul quotidiano il \"Corriere della Sera\" il 14 novembre del 1956, quindi ripubblicato nella raccolta \"Sessanta racconti\".\nIl maestro Antonio Saracino sta dirigendo l'orchestra al Teatro Argentina di Roma. L'orchestra \u00e8 impegnata nell'esecuzione dei un'opera di Brahms particolarmente impegnativa che prevede un lento crescendo fino al \"climax\" finale. Durante l'esecuzione il direttore si accorge che tra il pubblico serpeggia inquietudine e distrazione: alcuni spettatori si alzano tentando di passare inosservati e abbandonano la sala. Il vociare sommesso dei presenti diffonde una notizia ferale. Saracino inizia a perdere il controllo dell'esecuzione: la preoccupazione che una guerra o una catastrofe possa essersi abbattuta sui suoi cari e la paura per un incombente pericolo lo distrae. Di colpo si rende conto che l'unica salvezza per tutti \u00e8 quella di mantenere la calma e con determinazione riprende il controllo dell'orchestra portando l'esecuzione dell'opera al maestoso finale. La forza della musica cattura l'attenzione del pubblico riportando l'ordine e l'autocontrollo in sala.\n\"La corazzata Tod\".\nPubblicato per la prima volta diviso in quattro puntate sulla rivista \"Tutti\" nei numeri del 4 aprile, 11 aprile, 18 aprile e 25 aprile del 1956, quindi ripubblicato nell'antologia \"Sessanta racconti\".\nIl racconto \u00e8 una recensione del libro immaginario \"Des Ende des Schlachtshiffes K\u00f6nig Friedrick II\" scritto dall'ex capitano di corvetta tedesco Hugo Regulus che, durante il secondo conflitto mondiale era venuto a contatto con un segreto talmente ben custodito da ossessionarlo al punto da spingerlo, al termine della guerra, a indagare su di esso.Regulus era stato assegnato all'ufficio personale del Ministero della Marina da guerra e, a partire dall'estate del 1942, aveva iniziato a notare massicci trasferimenti di militari verso una localit\u00e0 segreta per le esigenze di quella che, in codice, aveva preso il nome di \"Eventualit\u00e0 9000\". Tra di essi vi era il suo collega Willy Untermeyer di cui non aveva saputo pi\u00f9 nulla. Al termine della guerra i segreti custoditi gelosamente dai vari Stati venivano alla luce, tutti tranne quelli legati all'Eventualit\u00e0 9000.Regulus decide di indagare e, da alcuni indizi letti sui giornali, capisce che una poderosa e gigantesca nave da guerra era stata costruita dalla \"Kriegsmarine\" e varata di nascosto. L'uomo inizia a frequentare le bettole delle citt\u00e0 portuali in cerca di informazioni fino a quando, proprio mentre pensa di desistere, viene a sapere che un cantiere navale segreto era stato attrezzato sull'isola di R\u00fcgen. Recatosi sul posto Regulus interroga gli abitanti che affermano che sull'isola il Terzo Reich stava costruendo segretamente un immenso stadio per le Olimpiadi del 1948; la spiegazione non lo convince e da un sopralluogo lungo la costa, scopre le macerie di un gigantesco cantiere navale distrutto da esplosioni.Nel maggio del 1946 Regolus legge su un giornale di Amburgo la notizia del ritrovamento di Willy Untermeyer in fin di vita per un tentato suicidio. Regolus raggiunge l'ex collega che gli svela la storia dell'Eventualit\u00e0 9000. Una gigantesca corazzata era stata costruita in segreto sull'isola di R\u00fcgen e varata durante la disfatta tedesca. Il comandante Rupert George aveva condotto la nave nel Golfo San Matias occultandola con cortine di fumo per mesi. In attesa di ordini il tempo passava, la guerra era finita e il tifo aveva decimato l'equipaggio; la nave da guerra viene ribattezzata \"Corazzata Tod\" (letteralmente, corazzata \"morte\"). Il comandante muore nel gennaio del 1946, sostituito dal comandante in seconda che, dopo aver fatto sbarcare gli indecisi tra cui Willy Untermeyer, legandoli al segreto con un giuramento d'onore, con il restante equipaggio lancia la corazzata in battaglia per scontrarsi contro navi nemiche fantasma. Nella cruenta battaglia la \"Corazzata Tod\" affonda."}
{"id": "1517266", "revid": "54666", "url": "https://it.wikipedia.org/wiki?curid=1517266", "title": "Edoardo, Conte di Wessex", "text": ""}
{"id": "1517271", "revid": "287204", "url": "https://it.wikipedia.org/wiki?curid=1517271", "title": "Alot", "text": "Alot (o Alote) \u00e8 una suddivisione dell'India, classificata come \"nagar panchayat\", di 21.522 abitanti, situata nel distretto di Ratlam, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 46' 0 N e 75\u00b0 32' 60 E e ha un'altitudine di 438 .\nSociet\u00e0.\nEvoluzione demografica.\nAl censimento del 2001 la popolazione di Alot assommava a 21.522 persone, delle quali 11.065 maschi e 10.457 femmine. I bambini di et\u00e0 inferiore o uguale ai sei anni assommavano a 3.554, dei quali 1.803 maschi e 1.751 femmine. Infine, coloro che erano in grado di saper almeno leggere e scrivere erano 13.594, dei quali 8.058 maschi e 5.536 femmine."}
{"id": "1517275", "revid": "1573940", "url": "https://it.wikipedia.org/wiki?curid=1517275", "title": "Chiesa di Sant'Arcangelo a Baiano", "text": "La chiesa di Sant'Arcangelo a Baiano \u00e8 una chiesa monumentale di Napoli, ubicata in via Sant'Arcangelo a Baiano.\nStoria.\nLa chiesa ha origini molto antiche; infatti, sembra sia stata fondata insieme al monastero attiguo verso la fine del VI secolo da una comunit\u00e0 di basiliani, passando poi alle monache benedettine. Nel XIII secolo venne rifatta su commissione del re Carlo I d'Angi\u00f2, costituendo la prima opera angioina della citt\u00e0. Il re si prodig\u00f2 anche di donare alle monache del convento, le reliquie di San Giovanni Battista.\nSecondo la tradizione, nel monastero si ritir\u00f2 Maria d'Aquino figlia di Roberto d'Angi\u00f2 e Fiammetta di Boccaccio. La chiesa venne rimaneggiata anche nel XVII secolo con la costruzione della piazzetta antistante.\nIl monastero annesso alla chiesa ebbe vita breve, poich\u00e9 fu soppresso nel 1577 a causa delle gravi accuse di condotta immorale e delittuosa mosse alle monache come ricorda anche Benedetto Croce:\nIl filosofo racconta anche di un giovane pittore che, per volont\u00e0 del principe di Fondi, dipinse un quadro raffigurante i vari scempi che accadevano nel monastero. L'artista, a tal riguardo asser\u00ec:\nAnche Stendhal ne parler\u00e0 in un suo famoso libro, intitolato: \"Cronaca del Convento di Sant'Arcangelo a Baiano\". Lo scrittore francese, partendo proprio dalle vicende di questo monastero, n\u00e9 approfitter\u00e0 per spiegare le numerose vicende storiche patite dalla citt\u00e0 e di come queste, abbiano \"schiacciato\", sotto un clericalismo intransigente e \"miope\", una parte dei suoi abitanti. Il libro fu un vero e proprio best seller ottocentesco.\nTutt'oggi la piazzetta adiacente \u00e8 teatro di rituali arcaici, una tradizione popolare sopravvissuta nei secoli e legata alle religioni pagane: questi avvenimenti, spesso, creano dei disordini ed atti vandalici.\nOpere ed architettura.\nOggi, il monastero in questione \u00e8 un edificio civile disabitato ed \u00e8 possibile ammirare i resti di architettura catalana del Quattrocento; in particolare, alcune parti di un coevo porticato che oggi \u00e8 occupato da una fabbrica di specchi.\nLa chiesa, esternamente, presenta un portale di scarso interesse impostato in una facciata alquanto scarna di decorazioni; mentre, l'interno a pianta centrale con cappelle laterali, \u00e8 chiuso da decenni; \u00e8 documentata la presenza di numerosi dipinti di Antonio Fumo (alcuni di essi sono stati trafugati, i restanti trasferiti in altre sedi).\nL'intera struttura urge di un restauro conservativo."}
