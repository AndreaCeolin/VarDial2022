{"id": "1430350", "revid": "3115", "url": "https://it.wikipedia.org/wiki?curid=1430350", "title": "Roberto Almagi\u00e0", "text": "Biografia.\nGeografo e storico della geografia e della cartografia, esploratore e naturalista, fece parte dell'Accademia Nazionale dei Lincei (dal 1932), della Societ\u00e0 Geografica Italiana (ne fu nominato presidente nel 1944-1945) e fu coordinatore del Comitato della geografia del CNR. Seguendo le orme del suo maestro Giuseppe Dalla Vedova, resse la cattedra di geografia prima all'Universit\u00e0 di Padova (dal 1911 al 1914) e poi all'Universit\u00e0 di Roma (dal 1915 al 1959). \nFu tra i redattori centrali dell'Enciclopedia Treccani dal 1925 al 1937 quando, essendo di origine ebraica, venne estromesso dall'insegnamento universitario e da ogni altro incarico in seguito all'emanazione delle leggi razziali fasciste. Pio XII lo assunse presso la Biblioteca Vaticana, permettendogli di continuare e pubblicare i suoi studi.\nPubblic\u00f2 innumerevoli saggi su periodici a carattere nazionale ed internazionale, sui temi pi\u00f9 disparati della geografia mondiale, sempre preceduti da meticolosi viaggi di ricerca. Collabor\u00f2 assiduamente e con importanti contributi al periodico \"L'Universo\" dell'Istituto Geografico Militare e al mensile illustrato \"Le Vie d'Italia\" del Touring Club Italiano. Oltre alla redazione di numerosi manuali, pi\u00f9 volte ristampati e adottati come testi scolastici nei licei e nelle universit\u00e0, raccolse e cur\u00f2 la pubblicazione (1929) dei fondamentali \"Monumenta Italiae Cartographica\", in cui sono riprodotte le carte geografiche generali e regionali italiane dal XIV al XVII secolo, e gli analoghi \"Monumenta Cartographica Vaticana\" (1944-1955). Per la UTET diresse la pubblicazione della \"Geografia universale\" e fond\u00f2 la prestigiosa collana \"Le Regioni d'Italia\", poi diretta da Elio Migliorini.\nLa sua complessa attivit\u00e0 \u00e8 anche testimoniata dall'ingente fondo a lui intitolato presso il Dipartimento di geografia e scienze umane dell'ambiente dell'Universit\u00e0 di Milano.\nBiblioteca privata.\nNel 1964 la famiglia Almagi\u00e0 decise di cedere la ricca collezione di opere della biblioteca privata del professore alla Biblioteca delle Facolt\u00e0 di Giurisprudenza Lettere e Filosofia, ora Biblioteca di studi Giuridici e Umanistici dell'Universit\u00e0 degli Studi di Milano, escludendo per\u00f2 i libri pi\u00f9 antichi e preziosi."}
{"id": "1430351", "revid": "119991", "url": "https://it.wikipedia.org/wiki?curid=1430351", "title": "Taranto (stazione meteorologica)", "text": ""}
{"id": "1430352", "revid": "149587", "url": "https://it.wikipedia.org/wiki?curid=1430352", "title": "Harghita", "text": ""}
{"id": "1430354", "revid": "486946", "url": "https://it.wikipedia.org/wiki?curid=1430354", "title": "Ialomi\u0163a", "text": ""}
{"id": "1430356", "revid": "484362", "url": "https://it.wikipedia.org/wiki?curid=1430356", "title": "Maramure\u0219", "text": "Maramure\u0219 (in lingua ungherese: \"M\u00e1ramaros\"; in lingua latina: \"Marmatia\"; in lingua ucraina conosciuta in diverse varianti: \u041c\u0430\u0440\u043c\u0430\u0440\u043e\u0449\u0438\u043d\u0430, \"Marmaro\u0161\u010dyna\", \u041c\u0430\u0440\u0430\u043c\u043e\u0440\u0449\u0438\u043d\u0430, \"Maramor\u0161\u010dyna\", o \u041c\u0430\u0440\u0430\u043c\u0443\u0440\u0435\u0448, \"Maramure\u0161\"; in yiddish: \u05de\u05d0\u05b7\u05e8\u05d0\u05b7\u05de\u05d0\u05b8\u05e8\u05d0\u05b8\u05e9 \"Maramorosh\") \u00e8 una regione storica autonoma confinante con la regione etno-culturale della Transilvania, lungo il corso superiore del Tibisco.\nLa sezione meridionale di Maramure\u0219 \u00e8 oggi inglobata nel Distretto di Maramure\u0219 nel nord della Romania, mentre le sezioni settentrionali fanno parte dell'oblast' della Transcarpazia, in Ucraina.\nLa parte meridionale, quella romena, \u00e8 abitata prevalentemente da Romeni, con minoranze ungheresi ed ucraine, mentre nella sezione settentrionale, in Ucraina, vivono prevalentemente popolazioni di etnia ucraina come gli Hutsuli."}
{"id": "1430358", "revid": "110157", "url": "https://it.wikipedia.org/wiki?curid=1430358", "title": "Chiesa di Santa Maria del Sambuco", "text": "La chiesa di Santa Maria del Sambuco \u00e8 sita a Sambuceto, frazione di Bomba, in provincia di Chieti.\nStoria e struttura.\nIl nome della chiesa deriva dal fatto che la Madonna apparve ad alcuni fedeli su una pianta di sambuco.Da questo fatto, gli abitanti della frazione Sambuceto vogliono fare derivare il nome della loro frazione dal tipo di pianta.I fedeli, a partire dal 1649, incominciarono a costruire, per l'evento dell'apparizione suddetta, la chiesa, che, all'inizio, era una semplice cappella, poi allargata man mano fino all'aspetto odierno.Il 1\u00b0 ampliamento \u00e8 del 1738, epoca di cui rimane un'acquasantiera.Un 2\u00b0 ampliamento (con restauro) fu del 1967.In epoca recente risulta una nuova tinteggiatura della chiesa che lascia per\u00f2 le scritte originarie.\nOpere principali all'interno:\nL'interno \u00e8 barocco e ad unica navata."}
{"id": "1430367", "revid": "287204", "url": "https://it.wikipedia.org/wiki?curid=1430367", "title": "Cenn F\u00e1elad", "text": "Fu anche re di Brega. Apparteneva ai S\u00edl n\u00c1edo Sl\u00e1ine, ramo degli U\u00ed N\u00e9ill del sud, che presero il loro nome da suo nonno \u00c1ed Sl\u00e1ine. Fu ucciso nei pressi di Lough Derg, dal suo cugino, rivale e forse successore F\u00ednsnechta Fledach. Sebbene il \"Baile Chuinn C\u00e9tchathaigh\" compilato nel regno di F\u00ednsnechta non includa Cenn F\u00e1elad among tra i re supremi, la \"Cronaca d'Irlanda\", fonte per gli annali irlandesi, lo considera tale."}
{"id": "1430368", "revid": "49022", "url": "https://it.wikipedia.org/wiki?curid=1430368", "title": "Sechnassach", "text": ""}
{"id": "1430371", "revid": "287204", "url": "https://it.wikipedia.org/wiki?curid=1430371", "title": "Campionato sudamericano di rugby 2007", "text": "Il campionato sudamericano di rugby del 2007 \u00e8 stata la XXIX edizione in assoluto di tale torneo, e la VIII disputata con la formula attuale a divisioni. La divisione superiore ha riportato la vittoria della selezione Argentina \u201cA\u201d e si \u00e8 disputata senza un calendario regolare, in quanto l'ultimo incontro di tale divisione non \u00e8 stato disputato per i diversi impegni delle due nazionali, compresa la Coppa del mondo 2007, alla quale partecip\u00f2 per la prima volta anche l'Uruguay.\nLa divisione inferiore (o Sudamericano \u201cB\u201d) si \u00e8 tenuta a Lima (Per\u00f9) dal 4 al 10 novembre 2007.\nLa formula adottata \u00e8 quella del girone all'italiana con gare di sola andata, con 2 punti per la vittoria, 1 per il pareggio e 0 per la sconfitta, senza punti di bonus.\nLa vittoria finale del torneo maggiore \u00e8 andata all', quella nel torneo \u201cB\u201d al , che ha cos\u00ec mantenuto il titolo vinto nel 2006."}
{"id": "1430378", "revid": "1543377", "url": "https://it.wikipedia.org/wiki?curid=1430378", "title": "I'm Not There", "text": "I'm Not There il titolo di una canzone e di un doppio album musicale registrato in studio e prodotto per la Columbia Records dal regista del film \n\"biopic\" \"Io non sono qui\", Todd Haynes, e da Randall Poster con Jim Dunbar.\n\u00c8 stato distribuito da Sony Music a fine ottobre 2007, quindi circa un mese dopo l'uscita del film nelle sale, quale colonna sonora originale.\nL'album raccoglie in due CD versioni \"cover\" di trentatr\u00e9 brani (di cui uno eseguito in doppia versione) scritti o interpretati originariamente da Bob Dylan, qui eseguite da una trentina di popolari artisti, fra cui il gruppo musicale The Million Dollar Bashers appositamente costituito per la circostanza.\nIl supergruppo.\nThe Million Dollar Bashers \u00e8 una sorta di supergruppo che prende il nome dal titolo di una canzone di Dylan - \"The Million Dollar Bash\" appunto - inclusa nelle registrazioni dei \"Basement Tapes\". \u00c8 stato formato appositamente per l'esecuzione di alcune canzoni da inserire nel disco \"I'm Not There\" e comprende Lee Ranaldo e Steve Shelley degli Sonic Youth, il chitarrista Nels Cline degli Wilco, il chitarrista Tom Verlaine, il bassista che accompagna abitualmente Dylan, Tony Garnier, il chitarrista Smokey Hormel e il tastierista John Medeski.\nIl titolo del disco doppio - e del film - riprende quello di un'omonima canzone di Dylan incisa su nastro (probabilmente \"live\" in un'unica esecuzione) come traccia aggiuntiva (\"outtake\", secondo la terminologia specialistica delle sale di incisione) durante le sessioni di registrazione, avvenute in diverse settimane nella seconda met\u00e0 degli anni sessanta nello studio di registrazione posto nella cantina della villa del cantante a Woodstock (New York).\n\"I'm Not There\".\nIl brano \"I'm Not There\" non venne incluso nell'album ufficiale della CBS-Columbia ed era conosciuto solo attraverso la versione fornita dal \"bootleg\" \"The Genuine Basement Tapes\" (masterizzato negli anni duemila su supporto digitale come parte del pi\u00f9 completo lavoro \"A Tree With Roots\").\nPer questi motivi, oltre che per il valore artistico intrinseco del brano, questa canzone \u00e8 considerata dalla critica musicale come uno dei pi\u00f9 famosi casi di registrazioni precedentemente non utilizzate - e quindi non distribuite ufficialmente in disco - concernenti l'intera carriera pluridecennale di Bob Dylan.\nNel doppio disco che serve da colonna sonora al film di Todd Haynes - \"Io non sono qui\" - il brano \u00e8 stato inserito come seconda traccia del disco 1 - nella versione dei Sonic Youth - e come traccia di chiusura del disco 2, nella versione di Dylan accompagnato da The Band.\nNon si sa con certezza quando questa canzone fu composta da Dylan anche se \u00e8 possibile presumere che venne scritta intorno al periodo in cui vennero registrati i \"Basement tapes\".\nLa rivista online \"Rolling Stone\", sempre piuttosto critica verso il \"menestrello\" di Duluth, anche in questa circostanza - pur assegnando un \"rating\" piuttosto elevato al disco - non \u00e8 stata benevola nella sua prima recensione dell\"'operazione \"I'm Not There\"\", scrivendo in sostanza che il brano e il doppio album nel suo complesso non aggiungono molto a quanto gi\u00e0 si sapeva attorno a Dylan e che \u00e8 il caso di parlare al massimo di \"una buona serata al Big Pink Karaoke\".\nPi\u00f9 pacata la critica dedicata al disco dal sito web \"Variety\", secondo il quale le due diverse versioni della canzone - quella originale di Dylan anni sessanta e quella del 2007 dei Sonic Youth non differiscono molto, rivelando entrambe l\"'esprit\" di un suono \"dark\", plumbeo, ambiguo. In realt\u00e0 - secondo l'articolista - l'autore (Dylan) sembra aver voluto indossare come una maschera per nascondere una sorta di scoramento e disillusione. A tal proposito viene citato il critico musicale Greil Marcus che, a proposito del brano, dichiar\u00f2 in passato che questa specifica canzone ha il sapore di un \"trance\", quasi un sogno vaporoso, con parole che flottano insieme in una sorta di \"dislessia che \u00e8 la musica stessa\".\nVa aggiunto che questo spirito \"dark\" affiora non solo in questa traccia del doppio album ma anche in molte altre, come ad esempio nella versione resa da Tom Verlaine per \"Cold Irons Bound\" (\"Time Out of Mind\", 1997).) o in quella di Mark Lanegan per \"Man in the Long Black Coat\" (apparsa nell'album \"Oh Mercy\", 1989\nL'intera collezione di canzoni del doppio album ruota quindi (filologicamente, si direbbe) attorno al \"fil rouge\" di \"I'm Not There\" ripercorrendo di fatto quasi per intero, a differenza delle sequenze del film di Haynes che si limitano ai primi anni di carriera di Dylan, l'intero percorso artistico di Dylan, con la ripresa di brani composti fino agli anni novanta.\nGli artisti.\nNello stesso giorno in cui \u00e8 approdato nei negozi di dischi, l'album \u00e8 stato reso disponibile per un \"download\" digitale su iTunes Store.\nLa composizione del \"cast\" musicale impegnato a dare vita al doppio album - tenuta a lungo rigorosamente nascosta - \u00e8 stata anticipata il 13 agosto 2007 dal \"magazine\" \"Billboard\". Ugualmente la lista delle tracce \u00e8 stata resa nota solo un paio di settimane prima della distribuzione del disco attraverso il sito web di Amazon.com e quello della stessa casa discografica.\nFra i gruppi e i solisti impiegati per l'esecuzione dei brani del doppio album figurano, fra gli altri, Eddie Vedder, Calexico, Willie Nelson, Richie Havens, Cat Power e Sufjan Stevens. La celebre \"Just Like A Woman\" \u00e8 eseguita con fievole voce (ma in un arrangiamento particolarmente aderente alla versione originale contenuta in \"Blonde on Blonde\", del 1966) dall'attrice Charlotte Gainsbourg.\nL'ex-The Byrds Roger \"Jim\" McGuinn, insieme ai Calexico, si riserva invece una particolare versione di \"One More Cup Of Coffee\", da lui peraltro spesse volte eseguita in concerto a met\u00e0 anni settanta durante il \"tour\" della \"Rolling Thunder Revue\" che supportava il lancio dell'album \"Desire\".\nUna versione in perfetto stile folk di un classico della cultura popolare statunitense (ma forse di origine irlandese), \"Moonshiner\", \u00e8 qui eseguita con delicato ardore da Bob Forrest che ricalca solo parzialmente la versione in stile blues fornita da un giovane Bob Dylan e contenuta originariamente nel \"bootleg\" con le incisioni effettuate al \"Gaslight\" nei primissimi anni sessanta."}
{"id": "1430385", "revid": "24281", "url": "https://it.wikipedia.org/wiki?curid=1430385", "title": "Ilfov", "text": ""}
{"id": "1430398", "revid": "287204", "url": "https://it.wikipedia.org/wiki?curid=1430398", "title": "Loingsech mac \u00d3engusso", "text": "Apparteneva ai Cen\u00e9l Conaill del nord, ramo degli U\u00ed N\u00e9ill. Suo padre \u00d3engus non era stato re supremo, ma suo nonno Domnall mac \u00c1edo s\u00ec. La \"Cronaca d'Irlanda\", fonte per gli annali irlandesi, pone l'inizio del suo regno nel 696, dopo che aveva ucciso il suo predecessore F\u00ednsnechta Fledach. Durante il suo regno ci fu un'epidemia di peste. Fu ucciso nel 704 in battaglia contro le forze del Connacht e gli succedette Congal Cennmagair. Suo figlio Flaithbertach, sarebbe divenuto in seguito re supremo. "}
{"id": "1430407", "revid": "2018734", "url": "https://it.wikipedia.org/wiki?curid=1430407", "title": "Cesvi", "text": "Cesvi \u00e8 un'organizzazione umanitaria italiana fondata a Bergamo nel 1985. L'organizzazione \u00e8 presente in 23 Paesi. \nScopi.\nCesvi si occupa di promozione dei diritti umani e sviluppo sostenibile. \nTra gli ambiti di intervento vi sono quello della risposta alle emergenze umanitarie per portare aiuto alle popolazioni colpite da catastrofi naturali o conflitti, come ad esempio durante lo tsunami nel Sud-est asiatico nel 2004, i terremoti di Haiti a Port-au-Prince nel 2010 e nel sudovest nell'agosto 2021, i sismi in Nepal (2015), in Emilia-Romagna (2012) e nel Centro Italia (2016), le ricorrenti siccit\u00e0 nel Corno d\u2019Africa e l'emergenza causata dalla pandemia di COVID-19 nel 2020.\nLa protezione dell'infanzia attraverso l'istituzione di cosiddette \"Case del Sorriso\" che forniscono servizi e accoglienza a orfani, minori che vivono in strada o in stato di abbandono e bambini vittime di sfruttamento e violenza. Dal 2016 Cesvi ha avviato progetti di protezione dell'infanzia anche in Italia.\nSi occupa inoltre di sicurezza alimentare, migliorare la nutrizione e promuovere l'agricoltura sostenibile attraverso un aumento della produttivit\u00e0 agricola, l\u2019introduzione di nuove tecnologie e la creazione di partnership pubblico-privato.\nStoria.\nL'organizzazione viene fondata il 15 gennaio 1985 da Maurizio Carrara, Paolo Caroli e altri quindici esponenti italiani impegnati nelle attivit\u00e0 di solidariet\u00e0 internazionale, ispirandosi alla struttura del Movimento Laici America Latina. Maurizio Carrara ricopre il ruolo di presidente di Cesvi per vent'anni, seguito da Giangi Milesi che resta in carica dal 2005 al 2017. La presidente attuale \u00e8 Gloria Zavatta, mentre Piersilvio Fagiano ricopre la carica di Direttore Generale dal 2019. Il riconoscimento ufficiale come organizzazione non governativa (ONG) da parte del Ministero degli Affari Esteri italiano avviene nel 1985. Successivamente Cesvi diviene anche membro consultivo del Consiglio Sociale delle Nazioni Unite.\nI primi progetti, varati negli anni ottanta, si concentrano in America Latina, mentre a partire dal 1989 l'intervento si allarga all'Asia. Negli anni '90 l'attivit\u00e0 si focalizza sull'area balcanica dove imperversa il conflitto, mentre l\u2019intervento in Africa inizia intorno agli anni 2000. Nel 2001 Cesvi inaugura \u201cFermiamo l\u2019AIDS sul nascere\u201d, un progetto che mira a impedire la trasmissione del virus dell\u2019HIV da madre a figlio in Zimbabwe. \u00c8 in questi anni che vengono inaugurate le Case del Sorriso, strutture di aiuto e accoglienza di minori che attualmente si trovano in sei Paesi. In Africa, oltre ai progetti di sviluppo e micro-imprenditorialit\u00e0, Cesvi \u00e8 protagonista della creazione del Parco Transfrontaliero del Grande Limpopo.\nA partire dal 2010 interviene nelle emergenze che colpiscono Haiti, Pakistan, Libia e Corno d\u2019Africa. Nel 2014 avvia il primo progetto per la protezione e l\u2019inclusione dei Minori Stranieri Non Accompagnati (MSNA) in Sicilia. Nel 2017 estende le attivit\u00e0 di protezione dell\u2019infanzia in Italia con un programma di prevenzione e contrasto al maltrattamento infantile attraverso una rete di partner sul territorio nazionale. Nel 2018 inaugura l\u2019intervento nell\u2019ambito della migrazione sud-sud in Paesi quali Libia, Libano, Niger ed Etiopia.\nA livello italiano ed europeo, Cesvi promuove campagne di sensibilizzazione per incoraggiare la cittadinanza attiva soprattutto tra i pi\u00f9 giovani. Nel 2015 partecipa ad Expo Milano 2015. \nDal 2008 cura la versione italiana dell\u2019Indice Globale della Fame, oltre a realizzare paper di analisi politica, sociale ed economica come l\u2019Indice regionale sul maltrattamento all\u2019infanzia in Italia.\nPremi e riconoscimenti.\nCesvi \u00e8 stata la prima associazione non profit premiata con l\u2019Oscar di Bilancio dalla Federazione Relazioni Pubbliche Italiana (FERPI) nel 2000. Ha ottenuto lo stesso riconoscimento nel 2011 e 2017.\nL\u2019organizzazione ha vinto il Premio Aret\u00e9 2018 nella categoria comunicazione sociale per la campagna integrata #LiberiTutti.\nCon il progetto nel Parco Transfrontaliero del Grande Limpopo, si \u00e8 aggiudicata il secondo posto al World Responsible Tourism Award nella categoria Best for Local Economic Benefit. \nReti italiane, europee e internazionali.\nDal 2002 Cesvi fa parte del network europeo Alliance2015 insieme ad altre 8 ONG europee: ACTED (Francia); Concern Worldwide (Irlanda); Helvetas Swiss Intercooperation (Svizzera); Hivos (Olanda); People in Need (Repubblica Ceca); Welthungerhilfe (Germania) e Ayuda en Acci\u00f3n (Spagna - membro associato).\nA livello italiano Cesvi fa parte di numerose reti, tra le quali: Alleanza Italiana per lo Sviluppo Sostenibile (ASviS), Link2007, GCAP Italia.\nNumerosi sono anche i tavoli di lavoro internazionali a cui l\u2019organizzazione prende parte, come Platform for International Cooperation on Undocumented Migrants (PICUM), Voluntary Organisations in Cooperation in Emergencies (VOICE), CHS Alliance."}
{"id": "1430410", "revid": "287204", "url": "https://it.wikipedia.org/wiki?curid=1430410", "title": "Brian Ua Neill", "text": "Era figlio di Niall Ruadh, nipote di Muircheartach Muigh, che mor\u00ec nel 1160. Era parente di Niall Caille e suo figlio Aedh Finnlaith spos\u00f2 Mael Muire, figlia di re Kenneth I di Scozia. A lui successe Edward Bruce."}
{"id": "1430412", "revid": "78273", "url": "https://it.wikipedia.org/wiki?curid=1430412", "title": "Ramiro Parra", "text": ""}
{"id": "1430413", "revid": "287204", "url": "https://it.wikipedia.org/wiki?curid=1430413", "title": "Ivan Cordoba", "text": ""}
{"id": "1430414", "revid": "289247", "url": "https://it.wikipedia.org/wiki?curid=1430414", "title": "Ramiro Cordoba", "text": ""}
{"id": "1430417", "revid": "110157", "url": "https://it.wikipedia.org/wiki?curid=1430417", "title": "Campionato sudamericano di rugby 2006", "text": "Il campionato sudamericano di rugby del 2006 fu la 28\u00aa edizione del campionato di rugby a 15 dell'America del Sud, e la settima disputata con il sistema a due divisioni.\nLa sua prima divisione, il Sudamericano \"A\", coincise con il terzo turno della zona americana di qualificazione alla Coppa del Mondo 2007; la squadra campione del Sudamerica avrebbe guadagnato la qualificazione diretta alla Coppa del Mondo, mentre la seconda classificata avrebbe spareggiato con la seconda squadra dell'America del Nord per il terzo posto disponibile alla competizione mondiale.\nIl successo finale arrise all', campione per la ventisettesima volta su altrettante partecipazioni, che cos\u00ec accedette anche alla ; l', vicecampione sudamericano, dovette disputare contro gli la terza piazza americana al massimo torneo.\nIl campionato di seconda divisione fu invece disputato a Caracas, in Venezuela, a ottobre 2006, e vide la vittoria a punteggio pieno del ."}
{"id": "1430419", "revid": "767487", "url": "https://it.wikipedia.org/wiki?curid=1430419", "title": "Last Days of Humanity", "text": "I Last Days of Humanity (o semplicemente \"LDOH\") sono una band olandese del genere goregrind/noisecore. Il suono \u00e8 caratterizzato da chitarre molto distorte, blast beat (tempo circa 280-300 bpm) e growl aggressivo."}
{"id": "1430420", "revid": "680584", "url": "https://it.wikipedia.org/wiki?curid=1430420", "title": "Dolomiti lucane", "text": "Situate nell'Appennino lucano, ad est della pi\u00f9 imponente dorsale Pierfaone-Volturino-Viggiano, le Piccole Dolomiti lucane costituiscono il cuore dell'omonimo parco naturale regionale (che si estende alle foreste di Gallipoli-Cognato). Sono denominate \"Dolomiti\" a ragione della somiglianza morfologica con le pi\u00f9 famose montagne trivenete. La nascita del gruppo montuoso, che domina la parte centrale della val Basento, risale a 15 milioni di anni fa.\nDescrizione.\nFormate da cime scoscese modellate dall'azione millenaria degli agenti atmosferici, presentano guglie acuminate con un'altitudine media che si aggira intorno ai 1.000, 1.100 m s.l.m.\nIl punto pi\u00f9 alto \u00e8 quello del \"M. Caperrino\" (1455 m) e del \"M. dell'Impiso\" (1319 m), denominata \"Piccole Dolomiti\", a ragione della somiglianza con le pi\u00f9 famose Pale venete e trentine.\nAltre cime rilevanti sono l'Incudine, la Grande Madre e l'Aquila Reale. Da menzionare, inoltre, i picchi delle Murge di Castelmezzano e quelli del monte Carrozze.\nFlora e fauna.\nIl territorio presenta un'alternanza di boschi di querce e picchi brulli e rocciosi sui quali, tuttavia, prospera una flora rara e interessante con specie vegetali peculiari come la \"valeriana rossa\", la \"lunaria annua\" e l\"'onosma lucana\".\nLa fauna, oltre ai cinghiali (numerosissimi), presenta una notevole variet\u00e0 di volatili: nibbio reale, rondone, gheppio, corvo reale e falco pellegrino. \nClima.\nAnche a causa della lontananza dai mari, il clima \u00e8 quello caratteristico della media montagna appenninica: inverni rigidi, con una prolungata presenza della neve al suolo (fino a due, tre mesi), ed estati fresche e ventilate. Le precipitazioni si aggirano intorno ai 1.000\u00a0mm annui."}
{"id": "1430421", "revid": "767487", "url": "https://it.wikipedia.org/wiki?curid=1430421", "title": "La morte ha sorriso all'assassino", "text": "La morte ha sorriso all'assassino \u00e8 un film del 1973, diretto da Joe D'Amato (Aristide Massaccesi). \u00c8 il primo horror diretto da Joe D'Amato e l'unico film firmato con il suo vero nome, Aristide Massaccesi.\nTrama.\nAgli inizi del novecento un uomo deforme piange l'amata sorella Greta e si dispera davanti alla sua salma.\nPochi anni dopo Greta von Holstein (che somiglia incredibilmente alla donna dell'incipit) perde la memoria, dopo aver avuto un incidente. Era infatti su una carrozza che si \u00e8 ribaltata davanti a una villa.\nLa ragazza viene ospitata dai padroni della villa, Walter ed Eva von Ravensbr\u00fcck, e curata dal dottor Sturges. Questi rimane affascinato dalla ragazza, ma soprattutto \u00e8 interessato all'amuleto che porta al collo: i simboli sembrano infatti molto antichi e il dottore decide d'impossessarsene, per continuare cos\u00ec gli esperimenti sulla resurrezione dei morti che sta effettuando.\nLa cameriera dei von Ravensbr\u00fcck decide improvvisamente di licenziarsi e s'allontana dalla villa, ma un misterioso assassino la colpisce a morte con una fucilata in pieno volto.\nIntanto, sia Walter che Eva si invaghiscono di Greta. L'assassino uccide il dottor Sturges e il suo assistente, mentre questi si trovavano nel loro laboratorio. Greta finisce per fare sesso sia con Walter che con Eva ma, quando quest'ultima scopre del rapporto che Greta ha con il marito, si ingelosisce e la mura viva in uno scantinato. Quando il marito torna alla villa si accorge dell'assenza di Greta e chiede spiegazioni alla moglie, che risponde dicendo che Greta \u00e8 andata via. Walter chiama la polizia, ma il commissario \u00e8 impotente poich\u00e9 nessuno ha visto la ragazza.\nPochi giorni dopo, durante una festa in maschera, Greta ricompare e inizia a perseguitare Eva. Il volto di Greta si trasforma davanti alla donna in una maschera scheletrica ed Eva si suicida per l'orrore, gettandosi nel vuoto.\nAl funerale di Eva partecipa anche il dottor von Ravensbr\u00fcck, padre di Walter, che si scopre essere il marito di Greta. La donna si materializza davanti a lui e lo rinchiude in una tomba, uccidendolo. Si reca poi da Walter, fa l'amore con lui e infine lo uccide attaccandolo a un gancio fissato alla parete.\nDopo questo, Greta si reca dal servo dei von Ravensbr\u00fcck, che conosce il suo segreto, e lo uccide con una serie di rasoiate al volto. Nella villa arriva il commissario che trova l'amuleto di Eva. Uno studioso gli rivela che quel tipo di amuleto veniva usato dagli Inca per far tornare in vita il loro re e che il fratello di Greta stava studiando il caso tre anni prima.\nIl commissario si reca cos\u00ec a casa del fratello di Greta, ma lo trova cadavere in uno stato di decomposizione avanzata. Il ragazzo \u00e8 stato infatti la prima vittima di Greta - che lo ha ucciso gettandogli un gatto in faccia.\nSi scopre cos\u00ec la vera storia di Greta, morta di parto alcuni anni prima: con l'aiuto dell'amuleto il fratello l'aveva fatta tornare in vita. Il commissario si accorge per\u00f2 che la tomba dove Greta riposa \u00e8 vuota, e si chiede se riuscir\u00e0 a risolvere mai il caso. Proprio in quell'istante, sua moglie gli appare con le sembianze di Greta.\nProduzione.\nLocation.\nIl film fu girato tra il novembre e il dicembre 1972, con il titolo , a \"Palazzo Borghese\" (Roma), \"Palazzo Patrizi\" \"Bracciano\" (Roma), \"Villa Parisi\" a \"Frascati\" (Roma), \"Manziana\" (Roma) e ad Artena. Le riprese durarono otto giorni, il budget fu di 150 milioni di lire.\nTitolo.\nIl titolo di lavorazione del film era \"Sette strani cadaveri\" (su alcuni documenti il titolo appare anche come \"7 strani cadaveri\"), ma venne cambiato dalla distribuzione per seguire la moda di allora che prevedeva la parola \"morte\" nei titoli. Romano Scandariato propose il titolo \"L'angelo finisce dove comincia il diavolo\", una frase di Papa Paolo VI, ma alla fine la distribuzione opt\u00f2 per \"La morte ha sorriso all'assassino\".\nRiprese.\nDurante le riprese, sorse un problema nella sequenza in cui un gatto doveva graffiare il volto di Luciano Rossi. Dato che la sequenza non riusciva, D'Amato tir\u00f2 letteralmente il gatto sul volto di Rossi.\nAccoglienza.\nIncassi.\nIl film incass\u00f2 in Italia circa 70 milioni di lire, mentre all'estero fu venduto in molti paesi e riscosse un ottimo successo.\nTitoli per l'estero.\nIl film usc\u00ec negli Stati Uniti come \"Death Smiles on a Murderer\" e in Germania Ovest come \"Die M\u00f6rderbestien\"."}
{"id": "1430423", "revid": "599013", "url": "https://it.wikipedia.org/wiki?curid=1430423", "title": "Fr\u00e0 Giovanni da Verona", "text": ""}
{"id": "1430436", "revid": "767487", "url": "https://it.wikipedia.org/wiki?curid=1430436", "title": "Dirt track racing", "text": "Il dirt track racing \u00e8 un tipo di corsa automobilistica corsa su piste di forma ovale. Nacque negli USA prima della Prima guerra mondiale ed ebbe grande diffusione fra gli anni venti e trenta. Dominarono due diversi tipi di corse automobilistiche: a ruote scoperte nel Northeast e nel West e le Stock car nel South. Quelle a ruote scoperte erano costruite per gareggiare, le stock erano automobili ordinarie modificate per la competizione.\nIl dirt track racing \u00e8 la forma di gara motoristica pi\u00f9 diffusa negli United States. Vi sono centinaia di stadi locali e regionali dedicati in tutta la nazione, secondo alcuni sarebbero addirittura 1500 ma non ci sono statistiche ufficiali. Lo sport \u00e8 popolare anche in Australia e Canada. Molte delle auto impegnate corrono anche nelle competizioni su fondo in asfalto.\nLa pista.\nNord America.\nQuasi tutte le piste sono ovali e lunghe meno di un miglio; la maggior parte sono mezzo miglio se non meno. Le proporzioni pi\u00f9 usate negli USA sono 1/2 miglio, 3/8, 1/3, 1/4, 1/8. Nelle piste pi\u00f9 lunghe naturalmente le auto raggiungono velocit\u00e0 pi\u00f9 elevate e aumenta la distanza fra le auto. Questo diminuisce la possibilit\u00e0 di incidenti ma aumenta i danni e le possibilit\u00e0 di infortuni nel caso questi si verificano.\nLa superficie della pista potrebbe essere composta di qualunque materiale ma la maggior parte dei piloti preferiscono basi in terra battuta. Gli operatori di pista in genere preferiscono cercare di tenere la superficie viscosa e potrebbero spruzzare acqua se il suolo comincia a seccarsi. Alcuni operatori costruiscono ovali piatti, ma molti hanno sopraelevate.\nEuropa.\nIn Gran Bretagna le piste ovali sono normalmente in erba con lunghezze fra i 400 e gli 800 metri. La corsa consiste di numerose batterie di qualificazione, ognuna di quattro giri, che portano ad eliminazione fino alla finale.\nNel resto d'Europa si usano superfici variegate fra loro: erba, sabbia, terra, e possono essere lunghe fino a 1000 metri."}
{"id": "1430437", "revid": "599013", "url": "https://it.wikipedia.org/wiki?curid=1430437", "title": "Chiesa di San Rocco (Vallecupa)", "text": "La chiesa di San Rocco \u00e8 sita a Vallecupa (pi\u00f9 precisamente in localit\u00e0 Valle dei Monaci), frazione di Bomba, in provincia di Chieti.\nStoria e struttura.\nStoria.\nLa chiesa sorge sul luogo di un preesistente convento celestiniano, di cui rimangono dei ruderi.\nLa chiesa \u00e8 di recente costruzione.\nL'esterno.\nLa facciata \u00e8 romanico-gotica con lesene che separano il portone con, sopra, lesena ad arco a sesto acuto, da monofore ad arco a sesto acuto. Le lesene terminano con cuspidi. In alto le lesene sono collegate da sotto-lesene ad angolo acuto. Sopra le punte derivanti dalle sotto-lesene vi sono 3 rosoni circolari, di cui i 2 laterali, pi\u00f9 piccoli, constano di vetrate incorniciate, mentre il rosone centrale \u00e8 murato con cornice circolare.\nIn alto a destra, sulla facciata, vi \u00e8 una celletta campanaria.\nL'interno.\nL'interno consta di una sola navata con, ai lati, una cappella per parte.Nella cappella di destra si trovano 2 statue:\nNella cappella di sinistra vi sono altre 2 statue:\nSull'altare maggiore si trova un monumentale crocifisso."}
{"id": "1430440", "revid": "767487", "url": "https://it.wikipedia.org/wiki?curid=1430440", "title": "Acrel\u00e2ndia", "text": "Acrel\u00e2ndia \u00e8 un comune del Brasile nello Stato dell'Acre, parte della mesoregione di Vale do Acre e della microregione di Rio Branco."}
{"id": "1430443", "revid": "1745361", "url": "https://it.wikipedia.org/wiki?curid=1430443", "title": "Coriolano Biacchi", "text": "Biografia.\nCoriolano Biacchi \u00e8 stato Primo violino e Direttore d'Orchestra della \"Cappella Musicale di Urbino\" - come testimoniano i testi di Luigi Moranti e di Bramante Ligi, oltre alla sua pubblicazione intitolata \"Ai miei amici\" - probabilmente dal 1867 al 1873, se ci affidiamo alla documentazione esistente, nonch\u00e9 alle pubblicazioni nella \"Biblioteca Universitaria di Urbino\", ma forse potrebbe essere stato ancora pi\u00f9 lungo il suo incarico.\nNel 1867 ebbe l'incarico di fondare una \"Scuola di Musica\" presso i locali del soppresso Convento delle Maestre Pie della Cappella Musicale del Santissimo Sacramento, la cui attivit\u00e0 fu all'epoca ben documentata dal giornale \"La Voce dell'Appennino\".\nNel 1871, in seguito a probabili screzi con il Comune, Biacchi si trasfer\u00ec a Milano dove svolse, oltre all'attivit\u00e0 didattica e concertistica, anche quella di direttore: nel Carnevale del 1872 diresse l'opera \"Francesca da Rimini\" di Giuseppe Mercantini presso il Teatro Carcano, ma gi\u00e0 l'anno prima aveva diretto ad Urbino la \"Grande Messa Funebre\", opera monumentale di Luigi Vecchiotti.\nIl Biacchi ci lascia un catalogo di circa un centinaio di lavori (almeno quelli esistenti nell'Archivio della Cappella Musicale), tra i quali compaiono alcune opere in cui il contrabbasso ha un ruolo solistico o comunque pi\u00f9 importante del convenzionale.\nLe opere.\nPresso l'archivio della Cappella Musicale del Santissimo Sacramento \u00e8 conservato un cospicuo numero di opere a carattere religioso, nelle forme canoniche della Messa, con l'utilizzo di grandi organici corali e orchestrali. Sono presenti anche brani in forma mottettistica a 3,4,5 voci. Evidentemente queste musiche erano utilizzate nella liturgia per le festivit\u00e0 solenni religiose, o scritte in occasione di una data ricorrenza (come nel caso dell\"'Ave Maria\", musicata espressamente in onore della Beata Vergine che si venera nella Chiesa di S. Croce in Urbino, l'anno 1871).\nAltrettanto numeroso appare l'elenco di composizioni a carattere profano, sinfonico e da camera, caratterizzate dalla forte influenza del genere operistico. \nLe \"Sinfonie\" e i \"Capricci\" per orchestra hanno lo schema tradizionale dell'ouverture operistica desunto dal modello rossiniano, come pure i pezzi solistici accompagnati dall'orchestra, denotano una forte influenza di Rossini, Bellini, Donizetti. \nLa produzione da camera si divide in pezzi salottieri di arie e romanze vocali con accompagnamento del pianoforte, e pezzi strumentali da concerto (fughe, romanze senza parole, variazioni su tema) ma anche raccolte di pezzi ballabili secondo la moda dell'epoca (marce, polke, mazurke) e trascrizioni.\nA queste opere si affiancano studi ed esercitazioni per gli allievi della Scuola di Musica e diversi trattati teorici e di armonia: \"Piccolo instradamento all'armonia, Andamenti con dissonanze e ritardi sopra la scala diatonica e cromatica, Quadro generale di tutte le dissonanze, bassi e rivolti, Tuoni che hanno naturalmente la 3\u00ba maggiore\"."}
{"id": "1430445", "revid": "729019", "url": "https://it.wikipedia.org/wiki?curid=1430445", "title": "William Rupertus", "text": "Biografia.\nRupertus si diede alla carriera militare subito dopo il diploma alla \"high school\", dapprima nella Guardia costiera statunitense, in cui aspirava al ruolo di capitano. Tuttavia, la sua eccezionale abilit\u00e0 nel tiro di precisione lo indusse a transitare nei \"Marines\", di cui divenne ufficiale nel novembre 1913. Prest\u00f2 servizio nella specialit\u00e0 fucilieri, ottenendo la qualifica di \"Distinguished Marksman\", e vincendo una certa quantit\u00e0 di trofei di tiro a segno.\nRupertus era imbarcato sulla \"USS Florida\" quando gli Stati Uniti entrarono nella Prima guerra mondiale. Fu richiamato in patria per comandare un distaccamento di \"Marines\" a Port-au-Prince. Egli rimase ad Haiti fino alla fine della guerra, al cui termine fu assegnato al comando generale dei \"marine\", con elevate mansioni in materia addestrativa.\nNel luglio 1937 divenne comandante di un battaglione del suo Corpo, all'epoca della battaglia di Shanghai (Seconda guerra sino-giapponese).\nNella seconda guerra mondiale fu addetto allo Stato maggiore di una divisione dei \"Marines\", di cui era comandante Alexander Vandegrift. In quell'epoca, pare, compose il famoso \"Credo del fuciliere\" per galvanizzare lo spirito marziale dei suoi soldati.\nFu comandante dell'unit\u00e0 da sbarco che conquist\u00f2 le isole di Tulagi, Gavutu e Tanambogo nella campagna di Guadalcanal. Subentr\u00f2 poi a Vandegrift nel comando di quella divisione (1943), e la condusse nella battaglia di Capo Gloucester e nella battaglia di Peleliu.\nNel 1944 assunse il comando delle \"Marine Corps Schools\" a Quantico, Virginia. L'incarico tuttavia non dur\u00f2 a lungo: Rupertus mor\u00ec di infarto miocardico acuto appena quattro mesi dopo.\nNel 1945 gli venne intitolato il cacciatorpediniere \"USS Rupertus\"."}
{"id": "1430450", "revid": "486946", "url": "https://it.wikipedia.org/wiki?curid=1430450", "title": "Muircheartach", "text": ""}
{"id": "1430451", "revid": "767487", "url": "https://it.wikipedia.org/wiki?curid=1430451", "title": "Assis Brasil", "text": "Assis Brasil \u00e8 un comune del Brasile nello Stato dell'Acre, parte della mesoregione di Vale do Acre e della microregione di Brasil\u00e9ia."}
{"id": "1430455", "revid": "486946", "url": "https://it.wikipedia.org/wiki?curid=1430455", "title": "Mure\u015f", "text": ""}
{"id": "1430460", "revid": "287204", "url": "https://it.wikipedia.org/wiki?curid=1430460", "title": "Prahova", "text": ""}
{"id": "1430462", "revid": "125765960", "url": "https://it.wikipedia.org/wiki?curid=1430462", "title": "Fabio Mazzari", "text": "Biografia.\nInizialmente lavora come aiuto regista, poi si dedica alla recitazione, prima in teatro e poi in televisione, e quindi al doppiaggio.\nLavora a lungo in Svizzera, soprattutto in sceneggiati radiofonici e televisivi per la RSI e adattamenti teatrali. A Milano \u00e8 il creatore dello \"Spazio Zazie\", nato come locale di musica jazz, \u00e8 diventato poi anche laboratorio teatrale.\nHa prestato la sua voce in cinema ad attori come: Willem Dafoe, Klaus Kinski, Dennis Hopper e Burt Reynolds. In televisione ha doppiato attori di diverse serie tv, tra cui \"La signora del west\" e \"Dottori con le ali\".\nCome attore ha preso parte alla soap opera di Canale 5, \"Vivere\", dove dal 1999 al 2008 nel ruolo di \"Alfio Gherardi\", uno dei protagonisti storici della soap. Nel 2018 \u00e8 tra le partecipazioni straordinarie di Passioni Senza fine 2.0 radiodramma sul web di Giuseppe Cossentino.\nVita privata.\n\u00c8 sposato con l'attrice Silvia Corti, che gli ha dato un figlio di nome Michelangelo."}
{"id": "1430465", "revid": "287204", "url": "https://it.wikipedia.org/wiki?curid=1430465", "title": "Cristina D'Avena e i tuoi amici in TV 20", "text": "Cristina D'Avena e i tuoi amici in TV 20 \u00e8 una raccolta della cantante Cristina D'Avena pubblicata nel 2007.\nIl disco.\nIl disco contiene un totale di 16 canzoni di cui 15 sono sigle, la numero 2 \u00e8 un brano pop slegato dai programmi televisivi.\nIl disco prodotto da Paolo Paltrinieri presenta un booklet con tutti i testi delle canzoni, informazioni sulla produzione e varie foto dell'artista. Inoltre presenta anche l'inedito \"Siamo tutti equilibristi\" terza sigla del programma \"Sabato al circo\" del 1991 e per la prima volta su CD, \"Laura\" del 1982. \nI brani \"Quando un giorno tu crescerai\" (dall'album ), \"Che segreti hai\" e \"Guarda un po' pi\u00f9 in l\u00e0\" (dall'album Cristina) sono stati rimasterizzati.\nIl brano \"Dolce piccola Rem\u00ec\" \u00e8 il primo brano il cui testo \u00e8 scritto dall'artista.\nTracce.\nCD1"}
{"id": "1430467", "revid": "547992", "url": "https://it.wikipedia.org/wiki?curid=1430467", "title": "Carola Stagnaro", "text": "Biografia.\nDi padre ligure e madre inglese, si trasferisce a Genova dove compie gli studi liceali seguendo poi un corso di danza e uno di recitazione. Quindi all'Universit\u00e0 di Bologna frequenta il Dams, dove nel 1980 \u00e8 protagonista nel film-tv \"La signorina Else\" tratto dall'opera di Arthur Schnitzler.\nHa debuttato in teatro, nel repertorio drammatico (B\u00fcchner, Euripide, Shakespeare, Moli\u00e8re, Giacosa). Ha esordito nel cinema in \"Ecce bombo\" (1978) di Nanni Moretti, nel ruolo di Flaminia, l'amante del protagonista.\n\u00c8 stata diretta da Dario Argento in \"Tenebre\" (1982) e \"Opera\" (1987).\nIn teatro ha recitato, tra gli altri, con Luca De Filippo e Sergio Fantoni (\"Come le foglie\" di Giuseppe Giacosa).\nHa ricoperto ruoli in svariate fiction e serie televisive tra cui \"Un posto al sole\", \"Don Matteo\", \"La squadra\", \"Il maresciallo Rocca\", \"Il generale Dalla Chiesa\" e \"Rex\".\nDall'estate 2007 fino alla fine della soap opera ha interpretato Cloe Margeri Lombardi in \"Vivere\", per il quale vince un premio come migliore attrice di soap opera al Roma fiction festival.\nDal 6 maggio fino al 15 novembre 2011 e in due puntate trasmesse 26 e il 27 aprile 2012 interpreta il ruolo della perfida e cattivissima Donatella Navarro nella soap opera di Canale 5 \"CentoVetrine\"."}
{"id": "1430476", "revid": "1393243", "url": "https://it.wikipedia.org/wiki?curid=1430476", "title": "Baby boomer", "text": "Con il termine baby boomer (dall'inglese \"appartenente al boom dei beb\u00e8\") viene comunemente indicata una persona, di sesso sia maschile che femminile, nata in Nordamerica o in Europa tra il 1946 e il 1964, ovvero durante il periodo del notevole aumento demografico avvenuto in quegli anni, noto con il termine inglese di baby boom, che prosegu\u00ec parallelo al boom economico registrato in questi paesi nel secondo dopoguerra. \nLa generazione dei baby boomer segue la \"Generazione silenziosa\" ed \u00e8 seguita dalla \"Generazione X\". \nCon il tempo, il termine \"\"baby boomer\", insieme ai suoi sinonimi come \u201c\"boomie\"\u201d o semplicemente \u201c\"boomer\"\u201d, \u00e8 stato utilizzato per indicare coloro che sono nati tra il 1946 e il 1964 anche in paesi diversi da quelli nordamericani o europei e che quindi non furono parte del boom demografico da cui appunto deriva il termine. Di conseguenza oggigiorno \u00e8 abbastanza invalso l'uso di identificare come \"boomer\" una persona nata grosso modo intorno agli anni '50, indipendentemente dalla provenienza geografica (anche qualora, paradossalmente, fosse nato in un paese che negli anni '50 attraversasse un calo demografico).\nUtilizzo del termine nella cultura di massa.\nIn ambito giornalistico, mediatico e dei social network, si tende quindi talvolta a commettere l'errore, dal punto di vista storico-sociologico, di identificare come \"boomers\"\" quanti presentino determinate caratteristiche di usi, costumi e pensiero, rendendo di fatto \"l'essere un \"boomer\" una categoria antropologica. Il termine \"boomer\"\" \u00e8 dunque utilizzato dalle generazioni dei nati a cavallo tra il secondo e il terzo millennio (o direttamente in quest\u2019ultimo) come indicatore di una generazione portatrice di modi di pensare e agire conservatori, superati e perfino nocivi. \nLo stereotipo vuole il \"boomer\" come una persona interessata alla tecnologia ed ai social network - talvolta anche pi\u00f9 delle persone giovani - ma simpaticamente maldestra nel loro utilizzo, ad esempio commettendo errori madornali per colpa dei correttori ortografici, condividendo materiale privato sulle bacheche pubbliche o sbagliando destinatario di alcuni testi. Lo stereotipo vuole inoltre che il \"boomer\" non sappia fare ricerca delle fonti o distinguere tra una notizia giornalistica vera ed una falsa, facendosi influenzare sui social network da schemi complottisti e di dubbia provenienza, tendendo pi\u00f9 facilmente della generazione pi\u00f9 giovane a condividere notizie che negano evidenze scientifiche come il cambiamento climatico e la validit\u00e0 dei vaccini. \nNel novembre del 2019 acquis\u00ec improvvisa e vasta notoriet\u00e0 mediatica l'espressione \"OK boomer\": nata nel mondo dei social network, nell'immaginario collettivo dei giovani, \"boomer\" si riferisce ad un individuo nato nell'era del baby boom, che parla ai giovani contrapponendo la realt\u00e0 di quegli anni a quella di oggi. \u201c\"Ok, boomer\"\u201d \u00e8 in pratica un\u2019espressione usata da adolescenti e giovani per zittire o prendere in giro opinioni percepite come lamentele conservatrici e paternalistiche della generazione dei cinquanta-sessanta-settantenni, e ritenuta \u2013 con una generalizzazione spesso criticata \u2013 responsabile dei principali disastri contemporanei, dalla crisi finanziaria a quella climatica.\nContesto storico: il piano Marshall e il boom economico.\nSuperata da poco la seconda guerra mondiale, il piano Marshall diede un impulso eccezionale all'economia europea. L'ondata di ottimismo si riflett\u00e9 in un aumento demografico, chiamato appunto \"baby boom\". A sua volta la presenza di pi\u00f9 persone contribu\u00ec all'aumento di domanda per beni di consumo, stimolando la crescita economica registrata in quel periodo. Di conseguenza, in ambito giornalistico e mediatico, si \u00e8 soliti considerare i \"boomers\" come individui cresciuti in un'epoca di grande sviluppo e benessere economico. \nItalia.\nIn Italia si parl\u00f2 della crescita economica come del \"miracolo economico italiano\", a cui si accompagn\u00f2 la crescita demografica.\nDal 1922 al 1945 la popolazione italiana crebbe di 7,8 milioni di abitanti, passando da 38,19 a 44,94 milioni. Tra il 1946 e il 1964 si verific\u00f2 il baby boom italiano. L'incremento naturale annuo andava dalle 366.000 unit\u00e0 del 1953 alle 526.000 del 1964. In quattro anni nacquero pi\u00f9 di un milione di bambini, 1946, 1947, 1948 e 1964. Dopo il 1976, il Paese scese sotto la linea di rimpiazzo di popolazione e negli anni ottanta l'Italia entr\u00f2 nella fase di crescita zero: la popolazione cresceva solo di poche decine di migliaia di persone l'anno.\nIdeologie culturali e politiche.\nMovimenti anti-sistema: beat, hippy, provo.\nNegli anni Cinquanta si erano diffusi nuovi modi di pensare, nuovi valori, nuove visioni della societ\u00e0, nuovi stili di vita nella societ\u00e0 occidentale. Si trattava di un movimento di netta rottura col passato e con la cultura dominante, e di un impulso innovativo proiettato verso l\u2019esterno e verso il futuro. Queste trasformazioni investirono sia l\u2019arte, sia la cultura, sia il costume, con continui interscambi fra questi ambiti. Il fenomeno beat balz\u00f2 all\u2019evidenza, inizialmente, nel mondo della cultura, soprattutto nella letteratura, per opera di figure come Jack Kerouac, Lawrence Ferlinghetti, Lucien Carr, Allen Ginsberg, William S. Burroughs, Neal Cassady, Gary Snyder. Ci fu un processo di aggregazioni giovanili attorno a happening letterari incentrati su questi personaggi, ma in realt\u00e0 tali poeti e scrittori descrivevano una realt\u00e0 gi\u00e0 esistente da alcuni anni, la \"Beat generation\", caratterizzata da stili di vita giovanili alternativi. I nuovi orientamenti e interessi spaziavano fra misticismo, approfondimenti di diverse culture (come le filosofie orientali), avvicinamento alla natura e allontanamento dalla societ\u00e0 industriale avanzata, nuove forme di percezione ed esperienze psichedeliche, scelte di vita caratterizzate da rottura con la famiglia tradizionale, ricerca di esperienze comunitarie, liberazione sessuale. Fernanda Pivano, traduttrice, scrittrice, giornalista e critica musicale, fece conoscere la cultura beat in Italia.\nA partire dalla met\u00e0 degli anni Sessanta, le aggregazioni giovanili di questo tipo presero il nome di hippy (mentre il termine beat si spost\u00f2 principalmente a denotare un particolare tipo di musica a esse collegata, che ebbe come principali riferimenti i Beatles e i Rolling Stones). Si distinsero per costumi molto liberi e ampio uso di sostanze stupefacenti, soprattutto LSD, un allucinogeno che proprio in quegli anni fu immesso sul mercato con rapida diffusione e di cui si teorizzavano le doti di espansione della mente. Gli hippy non solo si aggregarono in realt\u00e0 alternative (comuni), ma si proiettarono fortemente all\u2019esterno in forme di protesta sociale e politica, principalmente contro la guerra in Vietnam, il maschilismo e il razzismo. Il Festival di Woodstock del 1969, in cui mezzo milione di persone assistettero a un concerto rock per tre giorni senza incidenti, divent\u00f2 l'emblema della cultura hippy.\nI provo (da \"provocazione\") furono un movimento di controcultura sorto nei Paesi Bassi intorno al 1965. La loro battaglia era incentrata contro il consumismo e in difesa dell\u2019ambiente, anticipando fortemente l\u2019ambientalismo che diverr\u00e0 un tema centrale nei movimenti giovanili solo diversi anni dopo. Attuavano manifestazioni, sempre nonviolente, di grande visibilit\u00e0 e spesso molto provocatorie. Avevano come simbolo le biciclette bianche, sulle quali giravano in enormi gruppi per le citt\u00e0. Avanzavano una precisa proposta politica costituita dai \"Progetti bianchi\": chiedevano la socializzazione dei mezzi di trasporto con le \"macchine bianche\" e delle abitazioni (segnalavano pubblicamente gli appartamenti sfitti da occupare - anticipando di molti anni il fenomeno degli squatter, organizzavano momenti di informazione popolare sui metodi contraccettivi. Il principale loro progetto politico era il \"Piano delle Biciclette Bianche,\" che prevedeva di abolire progressivamente il traffico motorizzato sostituendolo con quello ciclistico, utilizzando biciclette di propriet\u00e0 pubblica (anticipando di molti anni le successive iniziative di bike sharing).\nMaggio 1968 e la \"contestazione generale\".\nNel 1964 a nell'Universit\u00e0 americana di Berkley scoppi\u00f2 una rivolta senza precedenti. Il contagio fu immediato. Nei \"campus\" americani la protesta giovanile mise insieme classi, ceti, gruppi, invest\u00ec la morale e i rapporti umani. Gli studenti si schierarono contro la guerra del Vietnam, a favore delle battaglie per i diritti civili e alle filosofie che esprimevano il rifiuto radicale verso un certo stile di vita. \nAl contempo, alcune popolazioni del blocco orientale si sollevarono per denunciare la mancanza di libert\u00e0 e l'invadenza della burocrazia di partito, gravissimo problema sia dell'Unione Sovietica sia dei Paesi legati a essa. Le manifestazioni chiedevano pi\u00f9 libert\u00e0 di espressione e una maggiore considerazione delle opinioni e della volont\u00e0 della popolazione sulle scelte politiche. La pi\u00f9 alta delle manifestazioni di protesta fu la rivolta studentesca in Cecoslovacchia, che condusse alla svolta politica chiamata \u00abPrimavera di Praga\u00bb: questo movimento port\u00f2 a un progetto riformatore che prevedeva l'allargamento della partecipazione politica dei cittadini e la ristrutturazione dell'economia, con la rinuncia del potere assoluto da parte dello Stato.\nL'avvento al potere di Leonid Il'i\u010d Bre\u017enev signific\u00f2 per la societ\u00e0 sovietica la fine di ogni spinta riformatrice. L'URSS decise di soffocare con la forza il movimento di riforma. \nL'occupazione della Facolt\u00e0 di Sociologia a Trento del gennaio 1966, e la pubblicazione di un'inchiesta sulla sessualit\u00e0 nei giovani sul giornale studentesco \"La Zanzara\" a Milano nel febbraio dello stesso anno, furono gli eventi che segnarono l'inizio del Sessantotto italiano. Di particolare rilevanza per il costume italiano fu la \"questione femminile\" con la fondazione nel 1969 del \"Fronte Italiano di Liberazione Femminile\" (FILF) e il \"Movimento per la Liberazione della Donna\" (MLD).\nMovimento del 1977.\nIl Movimento del '77 \u00e8 stato un movimento politico spontaneo extra-parlamentare nato in Italia nel 1977 come sviluppo e trasformazione dei movimenti giovanili e operai ancora esistenti nel paese dopo il Sessantotto. Nato principalmente nell'area dei gruppi della sinistra extraparlamentare, diversamente dai precedenti movimenti studenteschi, non solo contestava il sistema dominante dei partiti e dei sindacati, ma metteva in discussione la tipologia delle organizzazioni che gli stessi studenti si erano dati fino ad allora, e portando avanti anche alcune tematiche fino ad allora inedite.\nRappresentazione nei media.\nUno dei canali per rappresentare il conflitto generazionale fra i baby boomer e le generazioni precedenti (e successive) furono ovviamente i film. Uno dei pi\u00f9 rilevanti per la tematica di \"rottura\" fu il film americano Indovina chi viene a cena? del 1967, in cui si trattava dell'abolizione del divieto al matrimonio interrazziale. I genitori, membri della Greatest Generation, vengono messi di fronte alla possibilit\u00e0 che la loro figlia sposi un uomo di colore. Tutta la famiglia \u00e8 coinvolta in accese discussioni su questo progetto di fidanzamento, inclusa la domestica di colore (Isabel Sanford), la quale accusa il fidanzato (Sidney Poitier) di essere un \"poco di buono\".\nNel frattempo, un giovane lattaio bianco va a prendere la figlia della domestica nera e i due vanno a ballare, ostentando indifferenza verso i pregiudizi di quegli anni, che li avrebbero voluti separati.\nUn altro canale sono state le serie televisive, in particolare le serie tv americane. \nNegli anni Settanta la sitcom \"Arcibaldo\" apr\u00ec la strada alla raffigurazione televisiva di temi precedentemente considerati non idonei per le commedie televisive, come il razzismo, il sesso, l'omosessualit\u00e0, il ruolo delle donne, lo stupro, l'aborto, il cancro, la guerra del Vietnam, la menopausa e l'impotenza. Il protagonista Arcibaldo Bunker, che d\u00e0 il nome alla serie, \u00e8 un membro della Generazione silenziosa ed \u00e8 rappresentato come bigotto, razzista, pieno di pregiudizi nei confronti di tutti coloro che non sono simili a lui. Passa il tempo a discutere con la figlia e il genero - immigrato di origine polacca - che sono invece progressisti e femministi. La moglie di Arcibaldo ha come migliore amica Louise Jefferson, una vicina di casa nera. Invece i rispettivi mariti, Arcibaldo e George Jefferson, si odiano cordialmente dato che hanno praticamente lo stesso carattere. La serie \"Arcibaldo\" avr\u00e0 come spin-off I Jefferson, sitcom dedicata ai vicini di casa e proporr\u00e0 in tv per la prima volta un matrimonio interrazziale al pubblico americano (i matrimoni interrazziali furono illegali negli Stati Uniti fino al 1967).\nNegli anni Ottanta la sitcom \"Casa Keaton\" rappresenta invece la situazione inversa: i genitori, Steven e Elyse Keaton, appartengono alla generazione hippy mentre i figli appartengono alla Generazione X e sono completamente a loro agio nel consumismo di quel decennio. In particolare il primogenito Alex Keaton (Michael J. Fox) \u00e8 un futuro yuppie ed \u00e8 rappresentato come un conservatore grande fan di Ronald Reagan."}
{"id": "1430480", "revid": "775372", "url": "https://it.wikipedia.org/wiki?curid=1430480", "title": "Paolo Alfonso Farinet", "text": "Biografia.\nUltimo figlio di Jean Farinet, ex sindaco di Aosta (1919-1923), e di L\u00e9onie Lallier, \u00e8 stato l'ultimo rappresentante di una dinastia di importanti uomini politici valdostani originaria dell'alta valle del Gran San Bernardo, in particolare di Saint-Rh\u00e9my-en-Bosses, insieme con i suoi tre fratelli, i pi\u00f9 importanti dei quali sono stati Fran\u00e7ois (1854-1913) e Jean-Antoine (1843-1923).\nLaureatosi in legge, aderisce alla Ligue Vald\u00f4taine di Anselme R\u00e9an e al Partito Popolare Italiano. Discepolo di Jean-Joconde St\u00e9venin, aiuta Luigi Einaudi a fuggire in Svizzera. \u00c8 accolto a pi\u00f9 riprese da amici a By, presso Ollomont. Prende la via dell'esilio nel novembre 1944, al suo ritorno dopo la liberazione \u00e8 eletto Deputato per la Valle d'Aosta per la Democrazia Cristiana dal 1948 al 1958.\nGrande promotore della realizzazione del Traforo del Monte Bianco, \u00e8 presidente della societ\u00e0 italiana del Traforo dal 1960 al 1972."}
{"id": "1430482", "revid": "62004", "url": "https://it.wikipedia.org/wiki?curid=1430482", "title": "Distretto di C\u0103l\u0103ra\u0219i", "text": ""}
{"id": "1430484", "revid": "22475", "url": "https://it.wikipedia.org/wiki?curid=1430484", "title": "National Dirt Late Model Hall of Fame", "text": "Il National Dirt Late Model Hall of Fame \u00e8 un'Hall of Fame non profit per i piloti statunitensi del dirt track racing.\nNasce da un'idea del giornalista di lungo corso Bill Holder, che propose una Hall of Fame per Late Models nel 2001. La prima classe fu introdotta all'annuale North-South 100 al Florence Speedway nell'agosto dello stesso anno. L'evento si ripete ogni anno sempre al North-South.\nLa commissione votante consiste in 30 costruttori, media, promotori, enti patrocinanti, costruttori di motori. La commissione vota per cinque piloti in attivit\u00e0 con almeno quindici anni di esperienza, cinque maggiori contributori allo sport e cinque piloti ritirati da almeno cinque anni."}
{"id": "1430486", "revid": "16758", "url": "https://it.wikipedia.org/wiki?curid=1430486", "title": "U\u0161akovskoe", "text": "U\u0161akovskoe , traslitterato anche come \"Ushakovskoye\") \u00e8 un piccolo insediamento situato nella \u010cukotka disabitato dal 2003.\nGeografia fisica.\n\u00c8 situato nell'estremo oriente della Russia, molto a nord, sull'isola di Wrangel."}
{"id": "1430488", "revid": "767487", "url": "https://it.wikipedia.org/wiki?curid=1430488", "title": "1075 a.C.", "text": ""}
{"id": "1430489", "revid": "43530", "url": "https://it.wikipedia.org/wiki?curid=1430489", "title": "Eumate", "text": ""}
{"id": "1430490", "revid": "37401", "url": "https://it.wikipedia.org/wiki?curid=1430490", "title": "1513 a.C.", "text": ""}
{"id": "1430493", "revid": "7336", "url": "https://it.wikipedia.org/wiki?curid=1430493", "title": "Masturbazione clitoridea", "text": ""}
{"id": "1430495", "revid": "729019", "url": "https://it.wikipedia.org/wiki?curid=1430495", "title": "Pianificazione del personale", "text": "Nell'ambito delle risorse umane, la pianificazione del personale \u00e8 il processo che si occupa di rendere coerente la consistenza e la qualit\u00e0 delle risorse umane con la missione aziendale. Va svolto in funzione degli obiettivi e delle direttive di politica aziendale, nel pi\u00f9 ampio contesto della pianificazione aziendale.\nLa pianificazione del personale abbraccia i seguenti argomenti:\nCome tutti i processi di pianificazione e budgeting, anche la definizione del piano del personale \u00e8 un processo iterativo, che si definisce tramite confronti ed affinamenti successivi."}
{"id": "1430496", "revid": "7336", "url": "https://it.wikipedia.org/wiki?curid=1430496", "title": "Monoteista", "text": ""}
{"id": "1430497", "revid": "86343", "url": "https://it.wikipedia.org/wiki?curid=1430497", "title": "Distretto di Constan\u0163a", "text": ""}
{"id": "1430498", "revid": "37401", "url": "https://it.wikipedia.org/wiki?curid=1430498", "title": "1514 a.C.", "text": ""}
{"id": "1430500", "revid": "287204", "url": "https://it.wikipedia.org/wiki?curid=1430500", "title": "Narva-Joesuu", "text": ""}
{"id": "1430502", "revid": "73843", "url": "https://it.wikipedia.org/wiki?curid=1430502", "title": "Combinator", "text": "Combinator e uno dei moduli che compongono il \"rack virtuale\" di Reason.\n\u00c8 stato introdotto a partire dalla versione 3.0 e riproposto nella versione 4.0 con piccole modifiche.\nFunzioni.\n\"Combinazione\" dei devices.\nCombinator \u00e8 un device che permette di creare a tutti gli effetti un \"rack nel rack\". All'interno del Combinator \u00e8 possibile creare, cancellare, collegare e operare sui device cos\u00ec come se fossero nel rack vero e proprio. Questo permette un'ottima razionalizzazione del lavoro all'interno del rack. Inoltre, una volta creata una configurazione, \u00e8 possibile richiamarla ogni volta grazie alla possibilit\u00e0 di salvarla attraverso patch con estensione \".cmb\", dove non \u00e8 salvata solo la struttura del rack, ma anche la configurazione dei parametri di ciascun device.\nI controlli.\nSul pannello anteriore di Combinator sono presenti 8 controlli: 4 \"knobs\", nel programma chiamati \"Rotary 1-2-3-4\" e 4 pulsanti, \"button 1-2-3-4\" (N.B: i controlli sono rinominabili): ciascuno di essi \u00e8 utilizzato per poter essere assegnato a uno o pi\u00f9 parametri appartenenti ai device contenuti nel combinator. Ad esempio, mettendo caso che all'interno del nostro Combinator ci siano un Subtractor e un RV7000: \u00e8 possibile assegnare la frequenza di taglio del filtro del synth e il tempo di decadimento del riverbero al \"rotary 1\": girando quest'ultimo verso il massimo (che \u00e8 sempre verso il fine corsa destro) \u00e8 possibile aumentare contemporaneamente la frequenza di taglio e il \"decay\" del \"reverb\". In realt\u00e0 il meccanismo pu\u00f2 diventare pi\u00f9 complesso attraverso i settaggio dei valori \"min\" e \"max\" di ciascun parametro controllato: attraverso questi due valori \u00e8 possibile impostare il valore minimo associato alla posizione iniziale, e quello massimo associato al fine corsa del controllo di combinator. in questo modo \u00e8 possibile anche invertire il controllo del parametro. Tornando all'esempio fatto in precedenza, si potrebbero impostare i valori min e max in modo che ruotando il \"rotary 1\" in senso orario si possa aumentare il \"decay\" dell'RV7000 mentre si riduce la frequenza di taglio del filtro del Subtractor. \nQuesta funzione da maggiore potenza al Combinator perch\u00e9 apre all'utente possibilit\u00e0 virtualmente infinite, soprattutto sfruttando l'autmoation degli 8 controlli. C'\u00e8 da aggiungere che i controlli possono effettivamente considerarsi 14: oltre ai 4 knobs e 4 pulsanti, anche le ruote del \"pitch bend\" e \"modulation\" (presenti in tutti i device) e i controlli MIDI Breath Control, Expression, Sustain Pedal, Aftertouch.\nFlusso audio e CV.\nCombinator presenta due coppie di ingressi e uscite audio, entrambe con canali stereo. Tuttavia esso \u00e8 \"trasparente\", cio\u00e8 non \u00e8 in grado di generare o processare suoni di per s\u00e9, e suddetti i collegamenti servono poter portare segnale audio verso l'interno e verso l'esterno del rack contenuto in Combinator. l'audio in entrata nella coppia di jack \"Combi input\" passa direttamente verso l'uscita \"to device\" alla quale \u00e8 collegato il primo device della catena interna a Combinator. Per portare audio all'esterno bisogna collegare il device valle della catena all'ingresso \"from device\" collegato a \"combi out\".\nI collegamenti CV invece sono solo in ingresso. A parte i classici ingressi \"Gate\" e \"CV\" presenti in tutti i device, Combinator conta 8 ingressi che permettono di controllare ciascuno degli 8 controlli.\nFlusso MIDI.\nCombinator, pur non essendo un vero e proprio generatore o processore di suoni, accetta dati MIDI provenienti dal sequencer. Questi vengono mandati in ingresso a tutti i device all'interno del Combinator, che in questa modalit\u00e0 di utilizzo pu\u00f2 essere considerato come uno strumento a s\u00e9 stante, indipendente dai synth e gli effetti che contiene. \u00c8 anche possibile fare del \"layering\": in pratica si pu\u00f2 assegnare ogni zona della tastiera del sequencer ad uno solo o una parte dei device. Ad esempio, creando nel combinator due Subtractor che chiameremo \"S1\" e \"S2\", attraverso il pannello di Combinator si pu\u00f2 far s\u00ec che suonando le note della prima ottava si suoni S1, con le note della seconda ottava pi\u00f9 il do e il re della successiva si suoni S2, e per e restanti note entrambi i devices, come da default. \nOltre a questa funzione, a partire dalla version 4.0 \u00e8 possibile fare assegnazioni specifiche device per devie non solo per le note ma anche per i controlli MIDI come velocity, aftertouch ecc.\nUtilizzo.\nCon queste premesse \u00e8 facile capire che la maggiore caratteristica di Combinator \u00e8 la sua versatilit\u00e0: molteplici sono gli usi a cui lo si pu\u00f2 destinare, alcuni pi\u00f9 semplici come il semplice raggruppamento di vari device in uno solo oppure per creare letteralmente degli strumenti esclusivi e personalizzati, da salvare, riutilizzare e condividere."}
{"id": "1430503", "revid": "36426", "url": "https://it.wikipedia.org/wiki?curid=1430503", "title": "Inemar", "text": "INEMAR \u00e8 l'acronimo di INventario EMissioni ARia. Indica un database progettato a partire dal 1999 ed utilizzato per realizzare l'inventario delle emissioni di inquinanti in atmosfera in 8 regioni italiane: Lombardia, Piemonte, Emilia-Romagna, Veneto, Trentino-Alto Adige, Friuli-Venezia Giulia, Puglia, Marche. La stima delle emissioni atmosferiche avviene a livello comunale per diversi inquinanti e combustibili utilizzando le metodologie definite in ambito europeo ed internazionale.\nIl database.\nSi tratta di un archivio multiutente in ambiente RDBMS Oracle che pu\u00f2 essere basato su qualsiasi piattaforma in grado di supportare Oracle. \u00c8 accessibile da qualsiasi PC utente connesso in rete, via client Access, per visionare, modificare o elaborare in locale i dati. \nIl database viene popolato con le variabili necessarie per effettuare la stima delle emissioni. Tra queste non vi sono soltanto dati ottenuti da misure dirette, ma sono inclusi anche gli indicatori di attivit\u00e0 (ossia le quantit\u00e0 atte a descrivere l'attivit\u00e0 dell'emissione in questione, es. consumo di combustibili o carburanti, consumo di solventi, quantit\u00e0 incenerita, ecc.), i fattori di emissione, e tutti i dati statistici necessari per effettuare la disaggregazione spaziale e temporale delle emissioni (variabili proxy, coefficienti di distribuzione temporale, ecc.)\nSono contenuti nel sistema INEMAR anche gli algoritmi e le procedure che servono per ottenere la stima delle emissioni per le diverse tipologie emissive, oltre naturalmente ai valori di emissione stimati (dati di output).\nI moduli della versione 6.0 di INEMAR sono i seguenti:\nI moduli Puntuali, Diffuse, Traffico, Biogeniche, Discariche, \nSerbatoi, Aeroporti, Porti, Agricoltura, Polveri fini, Emissioni aggregate,\nDistribuzioni temporali, Emissioni per arco, agiscono ognuno tramite particolari algoritmi per produrre come output le emissioni delle sorgenti corrispondenti. Il modulo Riscaldamento produce invece come output i fabbisogni termici comunali per tipologia di edificio abitativo e di combustibile, dati che poi vengono utilizzati come variabili proxy per la disaggregazione delle emissioni provinciali. \nIl modulo Gestione tabelle generali contiene tutti i dati utilizzati dagli algoritmi dei singoli moduli per produrre le stime (fattori di emissione, ecc.); il modulo Lancio procedure serve per lanciare da maschera le procedure di calcolo dei singoli moduli operativi.\nVersioni e risultati.\nINEMAR ha conosciuto nella sua storia diverse versioni, con continui miglioramenti e con implementazione di nuove procedure. \n\u00c8 stato utilizzato nella versione 3.0 per l'inventario delle emissioni della Lombardia del 2001, nella versione 4.0 per quello del 2003 e nella versione 5.0 per quello del 2005. L'attuale versione 6.0, realizzata nell'ambito della convenzione per l'utilizzo di Inemar fra le Regioni del Bacino Padano e la Puglia, \u00e8 stata utilizzata per l'inventario delle emissioni della Lombardia del 2007. \nIn quest'ultimo, le emissioni sono state pubblicate per i seguenti inquinanti: ossidi di zolfo (SO2), ossidi di azoto (NOx), composti organici volatili non metanici (COVNM), metano (CH4), monossido di carbonio (CO), anidride carbonica (CO2), ossido di diazoto (N2O), ammoniaca (NH3), particolato fine con diametro inferiore a 2.5 micron (PM2.5), particolato fine con diametro inferiore a 10\u00a0\u00b5m (PM10), polveri totali sostese (PTS), diossine e inquinanti aggregati, ossia anidride carbonica equivalente (CO2eq), precursori dell'ozono (TOFP) e sostanze acidificanti (H+). Anche se non sono state pubblicate, sono state stimate le emissioni di molti altri inquinanti, tra cui i metalli pesanti: arsenico (As), cadmio (Cd), cromo (Cr), rame (Cu), manganese (Mn), mercurio (Hg), nichel (Ni), piombo (Pb), selenio (Se) e zinco (Zn). Sono anche stati prodotti gli output dei consumi di carburanti e delle percorrenze per quanto riguarda il traffico autoveicolare.\nOrigini del sistema.\nNel 1999 il Piano Regionale per la Qualit\u00e0 dell'Aria (PRQA) della Lombardia ha permesso la nascita di questo inventario delle emissioni. Le parti della convenzione erano la Direzione Generale Qualit\u00e0 dell'Ambiente della Regione Lombardia, e la Fondazione Lombardia per l'Ambiente (FLA).\nDopo tre anni, nel 2001, ulteriori sviluppi di Inemar sono stati possibili grazie a una convenzione subentrata al PRQA, sottoscritta \ntra Regione Lombardia, Fondazione Lombardia per l'Ambiente, ARPA Lombardia e Politecnico di Milano. Una novit\u00e0 sostanziale \u00e8 stata la diffusione online dei risultati di output di INEMAR.\nA partire dal 2003 la Regione Lombardia ha affidato ad ARPA Lombardia la gestione dell'inventario delle emissioni, e in questo ambito sono stati eseguiti vari approfondimenti, come la stima delle emissioni di PM10, l'inventario delle emissioni di PM2.5 e il completamento dell'inventario emissioni di gas serra, di cui \u00e8 stata garantita la compatibilit\u00e0 con le metodologie IPCC.\nNel 2006 ha avuto inizio la diffusione di INEMAR alle altre Regioni italiane interessate. Oltre alla Lombardia, al momento queste sono sette: Piemonte, Emilia-Romagna, Veneto, Trentino-Alto Adige, Friuli-Venezia Giulia, Puglia, Marche.\nMetodologia.\nPer realizzare un inventario delle emissioni in atmosfera, le emissioni delle varie tipologie di sorgenti dovrebbero essere quantificate direttamente (ossia tramite misurazioni dirette) per l'area e il periodo che si sta studiando. Per varie ragioni questo approccio, definito analitico, non \u00e8 quasi mai traducibile nella realt\u00e0. Non solo \u00e8 arduo quantificare in modo diretto e completo alcune tipologie emissive, ma il territorio oggetto dell'inventario \u00e8 in molti casi troppo vasto (ad es. un'intera regione o nazione).\nSolo poche tipologie di sorgenti sono suscettibili di essere studiate in modo analitico. Tra queste ci sono i grandi impianti industriali, come le centrali termoelettriche, gli inceneritori di rifiuti, i cementifici, i calcifici, le raffinerie di petrolio. \nLe emissioni degli impianti considerati sono localizzabili con precisione e in genere molto consistenti. Per questo motivo vengono monitorate per mezzo di sistemi che effettuano misure in continuo (ad es. ogni giorno). Possono essere raccolte tramite l'invio di apposite schede di censimento o consultando documentazione on-line. \nLe elaborazioni statistiche eseguite a partire da questo tipo di dati sono in grado di fornire l'emissione complessiva della sorgente studiata. \nPi\u00f9 problematico \u00e8 invece l'utilizzo dei dati rilevati in impianti industriali di minori dimensioni. Questi dati derivano infatti da misure periodiche, nella maggior parte dei casi poco frequenti (una volta o due all'anno) a causa dei costi e delle difficolt\u00e0 operative. Spesso poi le misure sono condotte con finalit\u00e0 quali la verifica dei limiti emissivi imposti dalle normative. \u00c8 importante specificare che i dati raccolti nei catasti delle emissioni consultabili non sono fruibili per le finalit\u00e0 dell'inventario, in quanto contengono solo informazioni sul rispetto dei limiti normativi (valori limite). Si possono stimare le emissioni massime ammesse per legge, e il risultato potr\u00e0 essere anche molto lontano dalla realt\u00e0.\nSi capisce a questo punto come si debba ricorrere ad un approccio diverso. Il modo migliore per effettuare una stima \u00e8 scegliere un indicatore caratteristico dell'attivit\u00e0 della sorgente e di un fattore di emissione. Questo indicatore \u00e8 specifico anche del tipo di combustibile eventualmente utilizzato e della tecnologia di abbattimento dei fumi adottata.\nIl metodo consiste nell'applicazione di una semplice relazione lineare fra l'attivit\u00e0 della sorgente e l'emissione. A livello generale la relazione pu\u00f2 essere ricondotta alla seguente:\nformula_1\ndove:\nPer ottenere stime attendibili, \u00e8 cruciale acquisire fattori di emissione precisi. L'unit\u00e0 di misura del denominatore del fattore di emissione utilizzato deve in ogni singolo caso essere la stessa dell'indicatore dell'attivit\u00e0. \nAd esempio, nei processi di combustione l'indicatore \u00e8 la quantit\u00e0 di combustibile bruciato, espressa in GJ/anno. Il fattore di emissione per un macroinquinante come gli ossidi di azoto deve allora essere espresso in g/GJ: nel caso di combustione nei forni dei cementifici bisogna fare attenzione a non usare fattori di emissione espressi in g/t di prodotto (che pure si trovano spesso in letteratura) moltiplicandoli per i GJ di combustibile bruciato.\nPer la realizzazione dell'inventario \u00e8 stata utilizzata la classificazione CORINAIR delle attivit\u00e0 (nomenclatura SNAP 97). Le fonti dei fattori di emissione utilizzati sono molteplici; le pi\u00f9 importanti sono il Guidebook EMEP/CORINAIR, US-EPA e IPCC.\nSorgenti atmosferiche considerate.\nInemar fornisce la stima delle emissioni diffuse, puntuali e lineari, come definite nell'ambito degli inventari delle emissioni in atmosfera."}
{"id": "1430505", "revid": "547992", "url": "https://it.wikipedia.org/wiki?curid=1430505", "title": "Mirella Banti", "text": ""}
{"id": "1430508", "revid": "36426", "url": "https://it.wikipedia.org/wiki?curid=1430508", "title": "Romano Romanelli", "text": "Biografia.\nFiorentino, discendente, in linea materna, da Francesco Ferrucci, e da un armatore di velieri, in linea paterna da una famiglia di scultori, ha la triplice nobilt\u00e0 d'uomo d'arme, del navigatore e dell'artista.\nFiglio e nipote di scultori: il nonno Pasquale era stato collaboratore di Lorenzo Bartolini, il padre, l'illustre Raffaello, a lungo attivo all'estero, era l'autore di opere come il \"Monumento a Garibaldi\" (1895) per Siena. Ha studiato anche a Parigi con Auguste Rodin.\nFu valoroso combattente e patriota, come era stato suo nonno Pasquale, e fu ufficiale pluridecorato della Marina Italiana prendendo parte a varie campagne di guerra e alla stessa prima guerra mondiale, venendo decorato al valore militare. Mantenne la fede monarchica anche dopo la caduta del Fascismo e il referendum del 1946, come si evince da un documento del 1956 presente nell'Archivio di Aldo Castellani (conservato presso l'Instituto de Medicina Tropical di Lisbona). Supremamente scultore, ma anche vignaiolo con la creazione negli anni 20 della Tenuta di Riseccoli in Greve in Chianti, e agricoltore in Somalia lungo il Giuba, dove nel 1965 sua moglie Dorothea Hayter (1891\u20131965), discendente di Guglielmo I d'Inghilterra, fu tristemente assassinata da ignoti indigeni, mentre si recava all'ospedale locale che sostenevano e al quale lei si dedicava. Gli aveva dato tre figli: Raffaello (1931), Costanza (1928) e Ilaria (1931).\nStudia matematica all'Universit\u00e0 di Pisa, lavorando nello studio paterno e in quello di Domenico Trentacoste presso l'Accademia delle Belle Arti di Firenze. La sua cultura artistica si forma sulle opere del primo Rinascimento fiorentino e attraverso la conoscenza dell'arte francese di \u00c9mile-Antoine Bourdelle, Maurice Denis e di Auguste Rodin. La sua scultura celebra il mito della forza e della potenza atletica.\nEspone a Firenze nel 1906 e alla Prima Quadriennale Romana nel 1931. Sue opere sono conservate nelle Galleria d'Arte Moderna (Firenze) (\"Checcina\", 1914), Torino (\"Ascoltando la IX Sinfonia\", 1915; \"Duca d'Aosta\", 1933), Novara (\"Ges\u00f9 Bambino\", 1927) e Milano (\"Ritratto di Ardengo Soffici\", 1929; \"Testa di Cavallo\",1929).\nGrande protagonista della sua epoca, fu nominato Accademico d\u2019Italia il 23 ottobre 1930. Sostenitore del classicismo, fu noto ritrattista (\"Ritratto di Giovanni Papini\", Firenze, Galleria d'Arte Moderna di Palazzo Pitti ed esegu\u00ec vari monumenti, tra cui a Roma in Piazza Albania, quello a Giorgio Castriota Scanderbeg. Nel 1939 esegue \"La Giustizia di Traiano\" un altorilievo per il Palazzo di Giustizia di Milano dove raffigura anche, in secondo piano, numerose delle sue opere.\nE rinomato anche come medaglista.\nNel 1930 pubblica \"Alcune riflessioni sulla scultura\" e \"Il Romanticismo Vellico\".\n\u00c8 sepolto a Firenze nel cimitero di Soffiano.\nNel 2012, sua figlia Costanza ha donato alla Galleria d'Arte Moderna di Palazzo Pitti un importante nucleo di circa duemila disegni dello scultore. Cristina Acidini, allora Soprintendente per il Patrimonio Storico, Artistico e Etnoantropologico e per il Polo Museale della Citt\u00e0 di Firenze l'ha definita: \"La rilevanza della donazione \u00e8 eccezionale, data la posizione che Romanelli e i suoi discendenti occupano nella storia artistica di Firenze e non soltanto. Di padre in figlio i Romanelli hanno portato ad un altissimo livello l'arte della scultura, attraverso innovazioni e perfezionamento dell'abilit\u00e0 tecnica. La loro e la sua storia diventano quindi ad un tempo documento e supporto per la cultura fiorentina tra il XIX ed il XX secolo, intrecciandosi come \u00e8 naturale, alle vicende ed ai ricordi familiari\" (Lettera di ringraziamento del 30 novembre 2012, Prot. 12287-342510)."}
{"id": "1430509", "revid": "767487", "url": "https://it.wikipedia.org/wiki?curid=1430509", "title": "Rodan, il mostro alato", "text": " \u00e8 un film del 1956 diretto da Ishir\u014d Honda. Il film introdusse nel mondo dei kaij\u00fb eiga sia l'uso del colore sia la figura di Rodan (Radon in giapponese), un mostro simile a un enorme Pteranodon.\nGli insetti che compaiono nel film vennero usati anche per il film \"Godzilla vs. Megaguirus\".\nTrama.\nIl lavoro di una miniera \u00e8 disturbato da enormi larve, dette Meganulon (molto simili alle formiche giganti di \"Assalto alla Terra\") che seminano terrore tra i minatori. Poco dopo, si assiste alla schiusa di un gigantesco uovo, da cui uscir\u00e0 il mostro Rodan, che comincia ad attaccare il Giappone. L'esercito fa del suo meglio ma Rodan pare inarrestabile.\nIn seguito viene avvistata in volo la controparte femminile di Rodan, che insieme allo \"sposo\" compie una serie di devastazioni. L'esercito attira i due mostri presso un vulcano, di cui verr\u00e0 fatta saltare la cima. La Rodan femmina morir\u00e0 nella lava, e il compagno si butter\u00e0 nel vulcano per la disperazione della perdita."}
{"id": "1430511", "revid": "125368767", "url": "https://it.wikipedia.org/wiki?curid=1430511", "title": "Palazzo Salerno", "text": "Il palazzo Salerno \u00e8 un palazzo di interesse storico-monumentale della citt\u00e0 di Napoli, ubicato in piazza del Plebiscito; fu edificato alla fine del XVIII secolo per opera dell'architetto messinese Francesco Sicuro, e cos\u00ec chiamato da Leopoldo di Borbone-Napoli, principe di Salerno.\nStoria.\nIl palazzo nacque grazie ad un lavoro di trasformazione architettonica dei vecchi conventi della Croce e della Trinit\u00e0 di Palazzo, nelle vicinanze del Palazzo Reale, destinato dal re Ferdinando IV all'alloggiamento dei cadetti reali.\nL'inizio dei lavori si ebbe nel 1775 e l'edificio fu originariamente destinato ai cadetti dell\u2019Esercito Napoletano, divenne quindi residenza del ministro John Acton e successivamente, sino al 1825, sede dei ministri di Stato di sua maest\u00e0 borbonica. Da quella data fu abitato dal principe di Salerno. Con la conquista garibaldina del 1860 divenne sede del sede del Comando generale militare delle province napoletane. Da allora \u00e8 stato un susseguirsi di comandi militari.\nIl palazzo dal 2015 \u00e8 la sede del Comando Forze Operative Sud dell'Esercito Italiano.\nDescrizione.\nIl palazzo fu dotato di una facciata di impronta neoclassica, che ancor oggi conserva, soltanto nel 1815, anno in cui fu costruito l'adiacente palazzo della Foresteria (oggi, palazzo della Prefettura di Napoli), anche per completare l'aspetto esteriore della piazza.\nL'ala dell'immobile sopravanzante mantiene ancora il nome di palazzo Croce, nome dovuto alla presenza della chiesa di Santa Croce di Palazzo.\nIl nome del palazzo deriva invece da uno dei figli di Ferdinando IV, il duca di Salerno Leopoldo Giovanni Giuseppe di Borbone, nominato poi principe di Salerno nel 1817."}
{"id": "1430512", "revid": "9316", "url": "https://it.wikipedia.org/wiki?curid=1430512", "title": "Ramiro Castillo Salinas", "text": ""}
{"id": "1430514", "revid": "287204", "url": "https://it.wikipedia.org/wiki?curid=1430514", "title": "Pussi", "text": ""}
{"id": "1430515", "revid": "80339", "url": "https://it.wikipedia.org/wiki?curid=1430515", "title": "Aeroporto di Krasnoyarsk-Emelyanovo", "text": ""}
{"id": "1430516", "revid": "12106358", "url": "https://it.wikipedia.org/wiki?curid=1430516", "title": "Knizia", "text": ""}
{"id": "1430520", "revid": "767487", "url": "https://it.wikipedia.org/wiki?curid=1430520", "title": "Master Blaster", "text": "I Master Blaster sono un gruppo tedesco di musica Hands Up.\nCarriera musicale.\nIl gruppo inizialmente era composto dagli autori: l\u2019olandese Sasha Van Holt, l\u2019italiano Lucas Lopes, ed i tedeschi Rico Bass e Mike de Ville, che per\u00f2 per non precisati motivi ha successivamente lasciato la band.\nIl gruppo \u00e8 maggiormente conosciuto per i remix di musica disco-dance degli anni ottanta, quali \"Hypnotic Tango\" del 2002, senza dubbio il brano che ha riscosso maggior successo, \"Ballett Dancer\" (The Twins), \"How Old R U\" (italo disco, Miko Mission), \"Another Life\" (ancora italo disco, Kano), le quali sono state anche inserite all'interno di disparate compilation del periodo.\nNel 2007 ritornano con un doppio singolo contenente le due cover \"Can Delight\" (un pezzo dei ternani My Mine, stavolta del 1986), e \"Walking in Memphis\" (che riprende Marc Cohn del 1991); questo nuovo lavoro riscuote un discreto successo in Germania e consensi in generale tra gli appassionati del genere.\nNel 2008 pubblicano \"Everywhere\", cover dell'omonimo pezzo di Michelle Branch del 1999."}
{"id": "1430521", "revid": "46291", "url": "https://it.wikipedia.org/wiki?curid=1430521", "title": "Solanales", "text": "Solanales \u00e8 un ordine di piante angiosperme eudicotiledoni.\nTassonomia.\nSecondo la classificazione APG IV all'ordine delle Solanales, inserito nel clade Euasteridi I, appartengono le seguenti famiglie:\nNel pi\u00f9 antico, ma ancora in uso soprattutto in ambito didattico, Sistema Cronquist l'ordine delle Solanales comprendeva le seguenti famiglie:"}
{"id": "1430522", "revid": "547992", "url": "https://it.wikipedia.org/wiki?curid=1430522", "title": "Clarita Gatto", "text": "Biografia.\nInizia a studiare recitazione all'Accademia d'arte drammatica di Bologna all'inizio degli anni settanta; a solo 13 anni fa la prima comparsa teatrale con \"L'idealista\", adattamento e regia di Francesco Macedonio, e \"Roulette\", regia di Roberto Guicciardini, e successivamente nel 1977 recita sotto la regia di Luigi Squarzina negli spettacoli \"Volpone\" e \"Misura per misura\". Continua la sua carriera da artista teatrale partecipando ad altri spettacoli come \"Celestina... gatta gattina\" nel 1980, regia di Daniele D'Anza, l'adattamento di Mario Scaccia di \"La mandragola\" di Niccol\u00f2 Machiavelli nel 1984 e, nel 1991, \"Lul\u00f9\" diretta da Tinto Brass.\nNel 1978 inizia la sua carriera di attrice cinematografica con \"I figli non si toccano!\" di Nello Rossati e \"Dove vai in vacanza?\". Negli anni successivi partecipa a una decina di film italiani, soprattutto commedie, dove spesso interpreta ruoli sexy, come in \"L'onorevole con l'amante sotto il letto\" del 1981, di Mariano Laurenti, \"Acapulco, prima spiaggia... a sinistra\" del 1983, di Sergio Martino, \"Bellifreschi\" del 1987, di Enrico Oldoini e \"Missione eroica - I pompieri 2\" del 1987, regia di Giorgio Capitani, dove interpreta il ruolo della cameriera dell'osteria. Nel 1994 recita nel film drammatico \"Cuore cattivo\" di Umberto Marino.\nConduce quindi il programma di Rai 2 \"Buonasera con...\" al fianco di Alberto Lupo.\nNegli anni successivi partecipa ad altri film e serie televisive: \"Carabinieri 3\" del 2004, \"Distretto di Polizia 5\" del 2005 e il film \"Piper\" del 2007 di Carlo Vanzina.\nNel 2001 \u00e8 di nuovo in teatro con \"Scherzi\", per la regia di Edoardo Sala, e nel 2010 torna a recitare sul grande schermo nel film \"Tutti al mare\", esordio alla regia di Matteo Cerami.\nNel 1995 cambia il suo nome d'arte in Clarita Ziniti Gatto."}
{"id": "1430525", "revid": "767487", "url": "https://it.wikipedia.org/wiki?curid=1430525", "title": "Bujari", "text": "Bujari \u00e8 un comune del Brasile nello Stato dell'Acre, parte della mesoregione di Vale do Acre e della microregione di Rio Branco.\n\u00c8 famosa la fiera del pesce di Bujari, che attrae anche gli abitanti della capitale Rio Branco, e l'Expo Bujari, con il tradizionale Rodeo di tori.\nPer un turista \u00e8 consigliata una gita nel vicino parco ambientale del Rio Antimari."}
{"id": "1430526", "revid": "287204", "url": "https://it.wikipedia.org/wiki?curid=1430526", "title": "Sillamae", "text": ""}
{"id": "1430528", "revid": "767487", "url": "https://it.wikipedia.org/wiki?curid=1430528", "title": "Alla mia cara mamma nel giorno del suo compleanno", "text": "Alla mia cara mamma nel giorno del suo compleanno \u00e8 un film commedia italiano del 1974 diretto da Luciano Salce.\nTrama.\nLiberamente tratto dall'opera teatrale di Rafael Azcona e Luis Berlanga \"Nel giorno dell'onomastico della mamma\", il film narra le vicissitudini e i tardivi turbamenti del trentaduenne Fernando detto \"Didino\", il quale vive nella grande tenuta di famiglia con la madre vedova, la contessa Mafalda, oltre a Anchise e Driade, fratello e sorella, anziani e da sempre al servizio della famiglia.\nLa madre ha un rapporto esageratamente possessivo nel confronti del figlio, causando in \"Didino\" un forte complesso edipico e, soprattutto, una grande difficolt\u00e0 ad instaurare normali relazioni con l'altro sesso. La sua situazione \u00e8 aggravata dalle sentenze dello zio Alberto, il quale esorta il nipote a seguire la sua vera natura, fermamente convinto che sia omosessuale.\nLa morte accidentale dell'anziana governante Driade determina l'ingresso nella tenuta della nuova domestica Angela, una giovane ragazza claudicante, della quale \"Didino\" si innamora. Tra i due nasce una relazione, ostacolata per\u00f2 dalla madre che non accetta di cedere il figlio ad un'altra donna. Una notte Didino e Angela fanno l'amore davanti alla madre, a cui viene un malore, nel frattempo i due, noncuranti dell'improvviso malessere della donna, continuano a scambiarsi effusioni. Quando finalmente Fernando decide di andarsene di casa per vivere con la sua amata, la madre finge di approvare la sua volont\u00e0 e mentre lo aiuta nell'ultimo bagno prima della partenza lo affoga tra mille bolle di sapone."}
{"id": "1430529", "revid": "1543377", "url": "https://it.wikipedia.org/wiki?curid=1430529", "title": "Piercarlo Beretta", "text": "Fu personaggio poliedrico, erede della pi\u00f9 antica casa industriale del mondo, posseduta da 480 anni dalla sua famiglia, la Beretta.\nBiografia.\nCarlino Beretta era un industriale di stampo antico, riservato e schivo di pubblicit\u00e0, uno dei pi\u00f9 grandi tecnici ed esperti d'armi del secolo passato. Da giovanissimo ripercorrendo le orme paterne, era stato un grande sportivo nel tiro a volo.\nIn campo calcistico, ricopr\u00ec vari ruoli dirigenziali, da Presidente a Direttore generale, all'interno del Brescia Calcio, per ventiquattro anni dal 1938 al 1961. Fu anche commissario tecnico della nazionale italiana di calcio nel 1951, in una commissione tecnica insieme a Gianpiero Combi e Antonio Busini e, dal 1952 al 1953, in coppia con Giuseppe Meazza. Fu presidente del Beretta Gardone Valtrompia, societ\u00e0 da lui fondata, che milit\u00f2 in Serie D per diversi anni."}
{"id": "1430530", "revid": "767487", "url": "https://it.wikipedia.org/wiki?curid=1430530", "title": "1078 a.C.", "text": ""}
{"id": "1430531", "revid": "709406", "url": "https://it.wikipedia.org/wiki?curid=1430531", "title": "Pilcar", "text": "La Pilcar \u00e8 una automobile a propulsione elettrica costruita, dal 1977 al 1979, nell'omonima azienda svizzera, fondata a Ginevra dalla \"Electricit\u00e9 Neuch\u00e2teloise SA\" e dalla \"Soci\u00e9t\u00e9 Romanda d'Electricit\u00e9\".\nL'intenzione della Pilcar era di produrre vetture elettriche per le grandi citt\u00e0 che, gi\u00e0 negli anni settanta, iniziavano a soffrire le conseguenze di inquinamento e movimentazione dovute alla numerosa presenza di veicoli a motore. In particolare, gli scopi progettuali erano di evitare le emissioni in atmosfera e di risolvere il problema dei parcheggi, attraverso la propulsione elettrica ed il ridotto ingombro dei veicolo.\nLa tecnologia impiegata \u00e8 simile a quella delle golf cart, quadricicli elettrici usati all'interno dei campi da golf, gi\u00e0 trasferita su veicoli stradali dalla Zagato, qualche anno prima, con il modello Zele.\nIl design della vettura venne affidato al prestigioso carrozziere e costruttore elvetico Franco Sbarro che realizz\u00f2 una struttura in metallo e plastica, utilizzando componenti di automobili della grande serie, soprattutto materiali provenienti da modelli Opel, Fiat e Renault.\nProgettata per le esigenze cittadine di un'utenza principalmente femminile, la Pilcar \u00e8 caratterizzata da un abitacolo molto ridotto per i 4 posti previsti, inadatto a persone di alta statura, e raggiunge una velocit\u00e0 massima di 60 km/h, con un'autonomia di 100 km."}
{"id": "1430533", "revid": "767487", "url": "https://it.wikipedia.org/wiki?curid=1430533", "title": "1079 a.C.", "text": ""}
{"id": "1430538", "revid": "767487", "url": "https://it.wikipedia.org/wiki?curid=1430538", "title": "Capixaba", "text": "Capixaba \u00e8 un comune del Brasile nello Stato dell'Acre, parte della mesoregione di Vale do Acre e della microregione di Rio Branco."}
{"id": "1430539", "revid": "767487", "url": "https://it.wikipedia.org/wiki?curid=1430539", "title": "1095 a.C.", "text": ""}
{"id": "1430544", "revid": "76963", "url": "https://it.wikipedia.org/wiki?curid=1430544", "title": "Lucia Poli", "text": "Biografia.\nInizi\u00f2 la sua attivit\u00e0 nel 1970 con il teatro per ragazzi, e successivamente con testi per la radio e la televisione.\nPoco dopo segu\u00ec anche il suo debutto in teatro, dove affianc\u00f2 il gi\u00e0 famoso fratello Paolo in \"Femminilit\u00e0\" (1972), giocando in un ambivalente scambio di ruoli.\nA met\u00e0 del decennio si mise in proprio, scrivendo i suoi testi e interpretando un suo personalissimo stile teatrale, sempre contraddistinto da una verve comica, ironica e satirica molto raffinata.\nTra i suoi pi\u00f9 riusciti spettacoli teatrali, \"Liquidi\" (1976), \"Passi falsi\" (1979), \"C'era una volta\" (1980), \"Donne in bianco e nero\" (1994), \"Sorelle d'Italia\" (1995), \"Deliziosi veleni\" (1997), \"Antologia in attesa di una catastrofe\" (1998), di Stefano Benni, \"Per Dorothy Parker\" (1999), omaggio alla famosa scrittrice statunitense, e \"Il libro Cuore ed altre storie\" (2010), di cui \u00e8 autrice in collaborazione con il regista Angelo Savelli.\nSvariate anche le sue interpretazioni come attrice televisiva e cinematografica, in ruoli di contorno: nella pellicola \"Gostanza da Libbiano\" (2000) di Paolo Benvenuti \u00e8 stata invece l'omonima protagonista."}
{"id": "1430548", "revid": "160243", "url": "https://it.wikipedia.org/wiki?curid=1430548", "title": "Alberi dei suffissi", "text": ""}
{"id": "1430549", "revid": "1305772", "url": "https://it.wikipedia.org/wiki?curid=1430549", "title": "Covasna", "text": "Covasna (in ungherese \"Kov\u00e1szna\", in tedesco \"Kowasna\") \u00e8 una citt\u00e0 della Romania di abitanti, ubicata nel distretto omonimo, nella regione storica della Transilvania.\nFa parte dell'area amministrativa anche la localit\u00e0 di Chiuru\u015f (Csomak\u0151r\u00f6s in ungherese).\nLa citt\u00e0 \u00e8 situata ad un'altitudine di 600\u00a0m ed \u00e8 attraversata da un ruscello che porta lo stesso nome. La temperatura media annuale \u00e8 di 7-8\u00a0\u00b0C in citt\u00e0 e di 1\u00a0\u00b0C in collina. I due terzi della popolazione sono di etnia ungherese.\nSi ha testimonianza di insediamenti risalenti all'era neolitica. Dall'inizio dell'800 si \u00e8 cominciato ad utilizzare i bagni e le mofete a scopo terapeutico. Nel 1881 \u00e8 iniziata la pratica di imbottigliamento delle acque minerali. Nel 1882 l'acqua di Covasna della \"sorgente Horg\u00e0sz\" ha ricevuto, a Trieste (Italia) un riconoscimento internazionale.\nNel 1889 \u00e8 nata la prima societ\u00e0 balneo-climatica (Istituto Balneare \"Stagno del Diavolo\" - \"Balta Dracului\").\nQuesto luogo balneo-termale unico in Europa per le proprie acque carbo-gassose, offre terapie naturali per le seguenti patologie:\na) arteriopatia obliterante agli arti inferiori al primo e secondo stadio\nb) tromboangioite di Buerger\na) conseguenze da infarto miocardico (il trattamento deve essere effettuato a distanza minima di sei mesi dall'episodio)\nb) angina pectoris stabile, angina da sforzo\na) valvulopatie reumatologiche senza turbolenze cliniche emodinamiche\nb) valvulopatie operate senza turbolenze cliniche e emodinamiche (il trattamento deve essere effettuato dopo 3 mesi dall'intervento)\nAffezioni reumatiche\na) affezioni articolari di tipo degenerativo, come l'artrosi\nb) affezioni degenerative della colona vertebrale\nc) malattie croniche infiammatorie articolari o della colonna vertebrale (solo nella stagione estiva)\nd) osteoporosi\nAltre affezioni\nDotata di una organizzata rete di alberghi e pensioni di buona qualit\u00e0, Covasna dal 1960 ha costruito l\"'ospedale di Cardiologia Bendek G\u00e8za\", che offre anche servizi di medicina generale e laboratorio di analisi per i turisti giunti in citt\u00e0 per le cure balneo-termali."}
{"id": "1430550", "revid": "367445", "url": "https://it.wikipedia.org/wiki?curid=1430550", "title": "Rodan (personaggio)", "text": " \u00e8 un \"kaij\u016b\" (mostro misterioso) che fece il suo debutto nel film della Toho \"Rodan, il mostro alato\", per poi diventare un personaggio ricorrente nella serie di Godzilla. Si tratta di un gigantesco pteranodonte irradiato capace di volare a velocit\u00e0 supersoniche e di creare spostamenti d'aria distruttivi.\n\u00c8 stato generalmente ben accolto dai fan e i recensori; \"IGN\" lo assegn\u00f2 al sesto posto nella sua lista dei dieci miglior mostri del cinema giapponese, mentre la rivista \"Complex\" lo mise al quindicesimo posto del suo elenco dei \"quindici mostri giapponesi pi\u00f9 tosti\".\nConcepimento.\nNome.\nIl nome giapponese \"Radon\" \u00e8 una contrazione di \"pteranodon\", ma fu cambiato a \"Rodan\" nei doppiaggi inglesi per evitare confusione con l'elemento radon.\nSviluppo.\nCome nel caso di Godzilla, lo sceneggiatore Ken Kuronuma trasse ispirazione per il personaggio dagli animali preistorici, ma al contrario del primo, la cui specie rimane ambigua, Rodan viene esplicitamente identificato come una specie di \"Pteranodon\". Mentre Godzilla fu concepito come un simbolo della minaccia nucleare statunitense, Rodan fu visto come l'incarnazione dello stesso pericolo posto dall'Unione Sovietica.\nL'aspetto originale del personaggio originariamente fu raffigurato in color castano, ed alla sua faccia fu dato un aspetto minaccioso con un becco dentato, che sarebbe poi scomparso nelle sue successive apparizioni per enfatizzare il suo nuovo ruolo eroico. Rodan fu animato con un costume e una marionetta per le scene di volo. Durante le scene dove il personaggio era a terra, fu interpretato da Haruo Nakajima, che quasi affog\u00f2 quando i fili che tenevano il costume sopra una piscina si spezzarono. In \"Ghidorah! Il mostro a tre teste\", il costume di Rodan era di qualit\u00e0 visibilmente inferiore del primo, avendo una faccia pi\u00f9 comica, un collo tozzo che a malapena nascondeva la forma della testa dell'attore e ali triangolari. La modificazione della faccia fu deliberata, siccome Rodan era ormai diventato un personaggio pi\u00f9 eroico che tragico. Un nuovo costume fu fabbricato per \"L'invasione degli astromostri\" che assomigliava pi\u00f9 a quello originale, avendo ali pi\u00f9 arrotondate e una faccia pi\u00f9 smilza. La stessa faccia fu mantenuta in \"Gli eredi di King Kong\".\nRodan riapparse in \"Gojira VS Mekagojira\", questa volta raffigurato come una marionetta manipolata coi fili e vari pupazzi a guanto. Il direttore degli effetti speciali, Koichi Kawakita, tent\u00f2 di rendere lo scontro fra Rodan e Godzilla pi\u00f9 fisico possibile, avendo ricevuto critiche sul fatto che le lotte tra mostri precedenti da lui realizzate vi erano troppi raggi emessi come armi dalle creature.\nNel 2014, la Legendary Pictures annunci\u00f2 di aver acquisito i diritti su Rodan, Mothra e King Ghidorah dalla Toho, per utilizzare i tre personaggi nel loro MonsterVerse. Nella scena dopo i titoli di coda del film \"\" (2017), Rodan appare in una serie di pitture rupestri, insieme a Godzilla, Mothra e King Ghidorah. Una chiamata del casting conferm\u00f2 che Rodan, Mothra e King Ghidorah sarebbero stati presenti nel film \"Godzilla II - King of the Monsters\" (2019). Il marketing virale per il film mostr\u00f2 il nuovo design del personaggio la struttura scheletrica era simile a quella di uno \"Pteranodon\", sebbene le proporzioni fossero pi\u00f9 simili a quelle di un uccello, con una testa pi\u00f9 piccola del corpo, un becco uncinato simile a quello dei rapaci, e due corni dietro la testa. La pelle della creatura \u00e8 coriacea e dotata di strati di magma solidificato che funge da armatura naturale per il mostro.\nRuggito.\nLo strillo di Rodan fu creato dal tecnico del suono Ichiro Minawa, che replic\u00f2 la \"tecnica del contrabasso\" usato dal compositore Akira Ifukube per Godzilla, ma lo sovrappone con un urlo umano accelerato. Il suono sarebbe poi stato modificato e usato per vari altri mostri apparsi nei film di Toho, inclusi l'incarnazione Heisei di King Ghidorah e Battra.\nStoria.\nEra Sh\u014dwa.\nRodan nasce insieme ad una femmina della sua specie nell'interno del monte Aso, dopo che vengono svegliati dai minatori. I due crescono rapidamente nutrendosi di libellule giganti, per poi causare caos negli spazi aerei di Cina, le Filippine ed Okinawa prima di atterrare e distruggere Fukuoka. Le Forze di autodifesa giapponesi rintracciano i due pterosauri al monte Aso e bombardano il vulcano fino all'eruzione. La femmina viene avvolta nel magma e Rodan, incapace di lasciarla, si butta insieme a lei. Otto anni dopo, nel 1964, viene liberato quando la meteora di King Ghidorah sconvolge la zona. Si scontra con Godzilla, rivelandosi immune al suo raggio atomico.\nMothra interviene e cerca di convincere i due combattenti ad unirsi a lei per sconfiggere King Ghidorah, ma i due rifiutano, fino a che non vedono Mothra tentare di affrontare il drago da sola. Dopo aver sconfitto Ghidorah sulla Terra, Rodan viene trasportato sul Pianeta X insieme a Godzilla per combattere di nuovo con Ghidorah. I due vengono poi posseduti dagli abitanti del pianeta per soggiogare la Terra, ma riescono ad avere la meglio contro Ghidorah una volta liberati. Rodan, insieme a tutti gli altri mostri terrestri, viene trasportato all'isola dei mostri, ma nel 1999 vengono posseduti dagli alieni Kilaak, che li costringono a distruggere le capitali del mondo.\nDopo aver distrutto Mosca, Rodan viene liberato dal suo controllo mentale e si reca sul Fuji insieme agli altri mostri per distruggere la base Kilaak protetta di King Ghidorah. Dopo aver partecipato nello scontro finale contro il drago spaziale, Rodan torna all'isola dei mostri per vivere in pace.\nEra Heisei.\nNel 1993 Rodan appare insieme ad un uovo di godzillasauro (che considera come un fratello) su Adonoa Island. Attacca un gruppo di geologi intenti a rubare l'uovo, per poi scontrarsi con Godzilla, attratto dai richiami telepatici dell'uovo. Rodan viene sconfitto, e l'uovo trasportato a Kyoto. Si risveglia dopo aver avvertito la paura del godzillasauro ormai schiuso, e si reca a Kyoto, potenziato e ora capace di emettere un raggio d'uranio, tale forma viene chiamata .\nUna volta arrivato in Giappone, distrugge l'elicottero che trasporta Baby Godzilla, rapendolo. I giapponesi mandano Garuda (un potente elicottero militare) e Mechagodzilla a riprendere il cucciolo, che era un'esca per attirare e uccidere Godzilla. Rodan riesce a sconfiggere Garuda dopo una battaglia aerea, ma viene ferito gravemente dal cannone plasma di Mechagodzilla. Poco dopo anche Godzilla viene ucciso, ma Rodan atterra su di lui e si dissolve in una polvere che oltre a riportare in vita l'amico caduto scioglie anche lo scudo di Mechagodzilla che viene distrutto da Godzilla.\nEra Millennium.\nIn \"Gojira - Final Wars\", ambientato nel futuro lontano, Rodan viene posseduto dagli Xiliani e costretto a soggiogare la Terra insieme a vari altri mostri. Quando Godzilla si libera della sua prigione nell'Antartide, Rodan viene mandato insieme ad Angilas e Re Sisar a combatterlo, ma vengono tutti e tre sconfitti.\nMonsterVerse.\nNel film \"Godzilla II - King of the Monsters\", Rodan viene mantenuto in ibernazione all'interno di un vulcano, situato nella fittizia Isla de Mara, al largo della costa orientale del Messico. In questa trasposizione, Rodan \u00e8 alto 46,94 metri (154 piedi), con un'apertura alare di 265,48 metri (871 piedi), il che rende questa versione la pi\u00f9 \"corta\" del personaggio, ma anche quella con l'apertura alare pi\u00f9 grande. Nel film, Rodan viene indicato dalla popolazione locale come un demone del fuoco, in grado di radere al suolo intere citt\u00e0, solo con il battito delle sue ali.\nNel film, il colonnello Alan Jonah comanda alla Dr. Emma Russell di usare il dispositivo bio-sonar ORCA per risvegliare Rodan. Una volta risvegliatosi Rodan erutta dal vulcano in cui era contenuto, e viene attirato dai jet della Monarch verso King Ghidorah, con il quale ingaggia una battaglia area che si conclude con la sconfitta di Rodan. Dopo che Godzilla viene apparentemente ucciso da Ghidorah, Rodan si inchina dinanzi a quest'ultimo riconoscendo come predatore alfa. Durante la battaglia di Boston, Rodan viene costretto da Ghidorah a combattere contro Mothra che, dopo una brutale battaglia aerea, riesce a sconfiggerlo trapassandolo con il suo pungiglione. Dopo la vittoria di Godzilla su King Ghidorah, Rodan e tutti altri Titani si inchinano a lui."}
{"id": "1430551", "revid": "2519", "url": "https://it.wikipedia.org/wiki?curid=1430551", "title": "Alta Verapaz", "text": ""}
{"id": "1430552", "revid": "2519", "url": "https://it.wikipedia.org/wiki?curid=1430552", "title": "Baja Verapaz", "text": ""}
{"id": "1430553", "revid": "110157", "url": "https://it.wikipedia.org/wiki?curid=1430553", "title": "Cruzeiro do Sul (Acre)", "text": "Cruzeiro do Sul \u00e8 un comune del Brasile nello Stato dell'Acre, parte della mesoregione di Vale do Juru\u00e1 e della microregione di Cruzeiro do Sul.\nGeografia fisica.\nClima.\nLa regione di Cruzeiro do Sul ha clima equatoriale, caldo e umido, e la sua temperatura media \u00e8 di 26\u00a0\u00b0C.\nEconomia.\nL'attivit\u00e0 principale \u00e8 l'estrazione di caucci\u00f9; attivit\u00e0 secondarie sono la coltivazione di riso e caff\u00e8."}
{"id": "1430557", "revid": "1494169", "url": "https://it.wikipedia.org/wiki?curid=1430557", "title": "El Progreso", "text": "El Progreso \u00e8 il nome di:"}
{"id": "1430562", "revid": "380654", "url": "https://it.wikipedia.org/wiki?curid=1430562", "title": "Coral Browne", "text": "Carriera.\nUnica figlia di un ristoratore di Melbourne, Coral Browne cominci\u00f2 la propria carriera in Australia. A 21 anni emigr\u00f2 in Gran Bretagna, dove si afferm\u00f2 come attrice teatrale e, nel 1936, inizi\u00f2 la sua carriera cinematografica. I suoi ruoli pi\u00f9 famosi, giunti negli anni della maturit\u00e0, furono quelli di Vera Charles in \"La signora mia zia\" (1958) di Morton DaCosta, di Mercy Croft in \"L'assassinio di Sister George\" (1968) di Robert Aldrich, di Molly Luther in \"Quando muore una stella\" (1968) di Robert Aldrich e di Lady Claire Gurney in \"La classe dirigente\" (1972) di Peter Medak. Prese parte anche ad altri film importanti, quali \"La primavera romana della signora Stone\" (1961) di Jos\u00e9 Quintero, \"La notte dei generali\" (1967) di Anatole Litvak, \"Oscar insanguinato\" (1973) di Douglas Hickox, ove ebbe accanto il futuro marito Vincent Price, e \"\" (1975) di Stuart Rosenberg. \nAnche in film meno noti diede performance memorabili, come in \"Dr. Crippen\" (1963) di Robert Lynn, dove affianc\u00f2 Donald Pleasence e Samantha Eggar, nella parte della moglie alcolizzata ed erotomane del medico londinese interpretato dallo stesso Pleasance. A proposito di questa interpretazione, Craig Butler di Allmovie sostenne che Coral Browne \"come moglie e vittima bisbetica riesce davvero a lasciare il segno\"\nAttrice raffinata e incisiva, nel 1969 la Browne recit\u00f2 nella produzione originale della controversa opera di Joe Orton \"What the Butler Saw\" presso il Queen's Theatre, insieme a Sir Ralph Richardson, Stanley Baxter e Hayward Morse.\nNel 1958, mentre partecipava a una tourn\u00e9e artistica in Unione Sovietica per una produzione dell\"Amleto\" della Royal Shakespeare Company, conobbe la spia Guy Burgess, incontro che fu alla base della pellicola televisiva \"An Englishman Abroad\" (1983) nella quale la Browne interpret\u00f2 s\u00e9 stessa, apparentemente includendo alcune delle sue conversazioni con Burgess. Burgess, che aveva trovato conforto nel suo esilio suonando continuamente la musica di Jack Buchanan, chiese alla Browne se lei l'avesse conosciuto. \"Suppongo di s\u00ec\", rispose l'attrice, \"ci siamo quasi sposati\". Nel 1984 recit\u00f2 in \"American Dreamer\" di Rick Rosenthal, con protagonisti JoBeth Williams e Tom Conti. Altro suo film di rilievo, che fu l'ultimo in cui apparve, \u00e8 \"Dreamchild\" (1986) di Gavin Millar, nel quale l'attrice forn\u00ec un affettuoso resoconto della vita adulta di Alice Liddell, la bambina che aveva ispirato la storia di \"Alice nel Paese delle Meraviglie\" di Lewis Carroll.\nVita personale.\nNel 1950 spos\u00f2 l'attore Philip Pearman, che morir\u00e0 nel 1964. Mentre nel 1973 girava \"Oscar insanguinato\" di Douglas Hickox conobbe il protagonista Vincent Price, con cui si spos\u00f2 il 24 ottobre 1974. Ebbe anche relazioni con Firth Shephard, Jack Buchanan, Maurice Chevalier, Michael Hordern, il costumista Cecil Beaton, oltre che con diverse donne.\nOttenne la cittadinanza statunitense per naturalizzazione nel 1987 per farne dono a Price, il quale ricambi\u00f2 convertendosi al cattolicesimo; la Browne si era convertita molti anni prima.\nMor\u00ec a Los Angeles per un cancro al seno all'et\u00e0 di 77 anni.\nTributi.\nSulla sua vita Barbara Angell ha scritto la biografia \"The Coral Browne Story: Theatrical Life and Times of a Lustrous Australian\" che fu pubblicata nel maggio 2007 e presentata al Victorian Arts Centre di Melbourne il 14 giugno dello stesso anno.\nIl libro \"Coral Browne: This Effing Lady\" di Rose Collis, edito dalla Oberon Books, fu presentato al Royal National Theatre il 4 ottobre 2007."}
{"id": "1430565", "revid": "2519", "url": "https://it.wikipedia.org/wiki?curid=1430565", "title": "Izabal", "text": ""}
{"id": "1430568", "revid": "2519", "url": "https://it.wikipedia.org/wiki?curid=1430568", "title": "Pet\u00e9n", "text": ""}
{"id": "1430580", "revid": "2519", "url": "https://it.wikipedia.org/wiki?curid=1430580", "title": "Sacatep\u00e9quez", "text": ""}
{"id": "1430587", "revid": "2519", "url": "https://it.wikipedia.org/wiki?curid=1430587", "title": "Suchitep\u00e9quez", "text": ""}
{"id": "1430589", "revid": "486946", "url": "https://it.wikipedia.org/wiki?curid=1430589", "title": "Membri della Baseball Hall of Fame", "text": ""}
{"id": "1430604", "revid": "82459525", "url": "https://it.wikipedia.org/wiki?curid=1430604", "title": "IVA del margine", "text": " \nIVA del margine \u00e8 l'imposta applicata alle transazioni di beni di particolari categorie, per le quali non \u00e8 definibile una tassazione dalla loro origine, come ad esempio quelli \"di oggetti usati\", \"antiquariato\", \"oggetti da collezione\".\nConsiste nell'assoggettare all'IVA la sola differenza tra il costo sostenuto dall'impresa per acquistare il bene e il corrispettivo ricavo di rivendita per evitare una duplicazione d'imposta."}
{"id": "1430613", "revid": "1983214", "url": "https://it.wikipedia.org/wiki?curid=1430613", "title": "Palazzo Grimani", "text": "A Venezia esistono diversi palazzi appartenuti alla famiglia patrizia dei Grimani:"}
{"id": "1430614", "revid": "19330", "url": "https://it.wikipedia.org/wiki?curid=1430614", "title": "Dimcho Debeljanov", "text": ""}
{"id": "1430628", "revid": "125524696", "url": "https://it.wikipedia.org/wiki?curid=1430628", "title": "Gaspare Campari", "text": "Biografia.\nNato in provincia di Pavia (all'epoca provincia di Novara), da una famiglia di agricoltori, si trasfer\u00ec nel 1842 a Torino, per studiare i liquori e approfondire la propria conoscenza sui distillati; qui conobbe fortunosamente Teofilo Barla, maestro pasticcere di Casa Savoia, che lo raccomand\u00f2 a Giacomo Bass quale apprendista nella sua famosa liquoreria e confetteria di Piazza Castello a Torino. Nel 1850 ritorna a Novara dove affitta il Caff\u00e8 dell'Amicizia, che si trovava fra Corso Cavour e Corso Italia, all'epoca chiamato \"Angolo delle Ore\". \nGrazie ai suoi studi ed esperimenti, approder\u00e0 alla scoperta di alcuni liquori dal gusto innovativo, e dal nome stravagante: Elisir di Lunga Vita, Olio di Rhum, Liquote Rosa. Tra i liquori di maggior successo ci fu il \"Bitter all'uso d'Hollanda\" che divenne cos\u00ec popolare da meritarsi il soprannome \"Bitter del Signor Campari\" da l\u00ec al nome definitivo, Bitter Campari, il passo fu breve.\nTrasferitosi nel 1862 a Milano, apr\u00ec un caff\u00e8 nel Coperto dei Figini, un caseggiato con portici che si trovava in Piazza Duomo. Quando l'edificio fu abbattuto nel 1867 si trasfer\u00ec con la famiglia nella nuovissima Galleria Vittorio Emanuele II dove nel 1915 fu aperto lo storico locale Caff\u00e8 Camparino luogo d'incontro di artisti quali Giacomo Puccini, Giuseppe Verdi, Giulio Ricordi e Arrigo Boito.\nAlla sua morte nel 1882, il figlio Davide Campari prende le redini dell'azienda, mentre Guido, fratello di Davide, si occupa del Caff\u00e8."}
{"id": "1430629", "revid": "1926649", "url": "https://it.wikipedia.org/wiki?curid=1430629", "title": "Giacomo Violini", "text": "Carriera.\nGiocatore.\nCresciuto nel Brescia, non ha mai indossato la maglia della prima squadra. Ha giocato per diversi anni nella oltre che nel Chieti, nel Treviso e nel .\nAllenatore.\nHa intrapreso l'attivit\u00e0 di preparatore dei portieri a partire dal 1990, quando ancora giocava nella Cremonese. Nella stagione 1997/98, con Silvio Baldini allenatore, \u00e8 stato il preparatore dei portieri del Chievo Verona. La stagione successiva ha seguito Baldini al Brescia, rimanendo nello staff tecnico del club come preparatore dei portieri anche sotto le gestioni di Nedo Sonetti e Carlo Mazzone. Nella stagione 2003/04 ha seguito Mazzone al , restandovi per due stagioni. Terminata l'esperienza al Bologna, \u00e8 ritornato al Brescia, dove \u00e8 rimasto fino al termine della stagione 2012/13, non rientrando pi\u00f9 nei piani della societ\u00e0. Nell'ottobre del 2013 \u00e8 diventato il preparatore dei portieri del Novara, entrando a far parte dello staff tecnico di Alessandro Calori, che la stagione precedente aveva allenato il Brescia. Nel febbraio del 2015 ha seguito Calori al Brescia, dove, assieme al club, ha fondato una scuola calcio per giovani portieri.\nNel corso della sua carriera ha formato pi\u00f9 di 30 portieri professionisti, tra cui Michele Arcari, Emiliano Viviano, Nicola Leali e Alessio Cragno."}
{"id": "1430636", "revid": "339392", "url": "https://it.wikipedia.org/wiki?curid=1430636", "title": "Ragusa (Dalmazia)", "text": ""}
{"id": "1430639", "revid": "28406", "url": "https://it.wikipedia.org/wiki?curid=1430639", "title": "Bucellarion", "text": ""}
{"id": "1430641", "revid": "287204", "url": "https://it.wikipedia.org/wiki?curid=1430641", "title": "Club Sportif Grevenmacher", "text": "Il Club Sportif Grevenmacher \u00e8 una societ\u00e0 calcistica lussemburghese con sede nella citt\u00e0 di Grevenmacher. Milita in Luxembourg 1. Division, terza serie del campionato lussemburghese di calcio. Nella sua storia ha vinto una volta il campionato lussemburghese e per tre volte la Coppa del Lussemburgo.\nStoria.\nIl club fu fondato nel 1909 con il nome di \"Stade Mosellan\". L'attuale nome fu adottato dieci anni dopo, nel 1919. Durante l'occupazione nazista nella seconda guerra mondiale, il club fu rinominato \"FK Grevenmacher\", come risultato della politica di germanizzazione portata avanti dal Gauleiter Gustav Simon. Solo in seguito alla liberazione del Lussemburgo nel 1944, il club torn\u00f2 a chiamarsi \"CS Grevenmacher\". La stagione 1949-1950 fu la prima che vide il Grevenmacher nella massima divisione lussemburghese. Nella stagione successiva la squadra arriv\u00f2 anche a giocare la finale della coppa nazionale, pareggiando il match contro il T\u00e9tange, ma perdendo il replay.\nGli anni novanta furono indubbiamente il periodo chiave per il Grevenmacher che, pur vincendo poco, conquist\u00f2 diversi secondi posti nel campionato nazionale, il primo dei quali nel 1993-1994, ottenendo cos\u00ec il diritto a partecipare per la prima volta nella sua storia alla Coppa UEFA. La prima vittoria in una competizione ufficiale non tard\u00f2 ad arrivare: nel 1994-1995 il Grevenmacher vinse infatti la sua prima coppa nazionale, sconfiggendo lo Jeunesse Esch, grazie all'1-1 all'andata e alla vittoria 3-2 al ritorno, bissando poi il successo nel 1997-1998.\nA partire dalla stagione 1992-1993 la squadra ha concluso nella parte destra della classifica soltanto una volta, arrivando seconda ben 7 volte. La prima vittoria in campionato arriv\u00f2 finalmente nel 2002-2003, ottenendo cos\u00ec il diritto di partecipare per la prima volta alla UEFA Champions League. Nello stesso anno vinse anche la coppa nazionale, per la terza volta nella sua storia.\nStatistiche.\nPartecipazione alle coppe europee.\nIl Grevenmacher si \u00e8 qualificato a competizioni ufficiali UEFA 9 volte, non andando per\u00f2 mai oltre il turno di qualificazione.\nLa squadra non ha mai superato un turno nelle competizioni europee. Ciononostante \u00e8 andata vicina all'obiettivo in tre occasioni:"}
{"id": "1430648", "revid": "1226", "url": "https://it.wikipedia.org/wiki?curid=1430648", "title": "CESVI", "text": ""}
{"id": "1430650", "revid": "124065879", "url": "https://it.wikipedia.org/wiki?curid=1430650", "title": "Federazione calcistica del Turkmenistan", "text": "La Federazione calcistica del Turkmenistan (in turkmeno T\u00fcrkmenistany\u0148 Futbol Federasi\u00fdasy, in inglese Football Federation of Turkmenistan, acronimo TFF) \u00e8 l'ente che governa il calcio in Turkmenistan.\nFondata nel 1992, si affili\u00f2 alla FIFA e all'AFC nel 1994. Ha sede nella capitale A\u015fgabat e controlla il campionato nazionale, la coppa nazionale e la Nazionale del paese."}
{"id": "1430652", "revid": "110157", "url": "https://it.wikipedia.org/wiki?curid=1430652", "title": "Isolante di Mott", "text": "Gli isolanti di Mott sono una classe di materiali isolanti che sono tali per effetto dell'interazione tra gli elettroni del materiale. Per questi materiali la teoria a bande per elettroni non interagenti predirrebbe un comportamento da conduttore elettrico, ma sperimentalmente \u00e8 stato verificato il comportamento opposto: questo effetto \u00e8 infatti dovuto all'interazione elettrone-elettrone, che non viene presa in considerazione nella formulazione della convenzionale struttura a bande.\nStoria.\nBench\u00e9 la teoria a bande dei solidi abbia avuto molti successi nella descrizione delle varie propriet\u00e0 elettriche dei materiali, nel 1937 Jan Hendrik de Boer e Evert Johannes Willem Verwey posero l'attenzione della comunit\u00e0 scientifica sul fatto che un cospicuo numero di ossidi dei metalli di transizione, dei quali si prevedeva un comportamento da conduttori secondo la teoria a bande, fossero di fatto degli isolanti. Nevill Mott e R. Peierls in seguito predissero che questa anomalia poteva essere spiegata includendo l'interazione tra gli elettroni.\nNel 1949, in particolare, Mott propose un modello per NiO come un isolante, nel quale la conduzione poteva essere capita tramite la formula:\nIn questa situazione la formazione di un gap di energia che impedisce la conduzione \u00e8 dovuto alla competizione tra il potenziale Coulombiano U tra gli elettroni dell'orbitale 3d, contro l'integrale di trasferimento t degli elettroni 3d dagli atomi vicini (l'integrale di trasferimento \u00e8 una parte della approssimazione tight-binding). Il salto totale di energia \u00e8 quindi:\ndove z \u00e8 il numero di atomi primi vicini.\nIn generale, un materiale \u00e8 isolante di Mott quando il potenziale repulsivo Coulombiano U \u00e8 grande abbastanza da creare un salto di energia.\nUna delle pi\u00f9 semplici teorie sugli isolanti di Mott \u00e8 data dal modello di Hubbard.\nApplicazioni.\nGli isolanti di Mott suscitano un interesse sempre crescente nella ricerca in fisica ed essi non sono stati ancora completamente compresi. Possono avere applicazioni nelle eterostrutture magnetiche a film sottili e per la superconduttivit\u00e0 ad alta temperatura."}
{"id": "1430655", "revid": "2166030", "url": "https://it.wikipedia.org/wiki?curid=1430655", "title": "Thrake", "text": "Thrake fu uno dei themata dell'impero bizantino.\nEstensione del thema di Thrake.\nQuesto thema si trovava in Tracia, vicino a Costantinopoli, nell'attuale Turchia (parte europea), il capoluogo di questo thema era Arcadiopoli. Durante il X secolo questo thema, era il nono pi\u00f9 importante su trentuno themata, in ordine di importanza nell'impero bizantino.\nLa storia del thema di Thrake.\nLa Tracia faceva parte del territorio romano dal 44, questa regione fu conquistata dall'imperatore romano Claudio, che ne fece una provincia romana col nome di Tracia. Nel 395, con la divisione in due parti dell'Impero romano, la Tracia and\u00f2 a far parte dell'Impero romano d'oriente.\nNel VII secolo, sotto il regno di Eraclio I, la Tracia divenne il thema dell Thrake. Nel 1204 la Thrake fu assorbita dai crociati, nell'impero latino, ma nella prima met\u00e0 del XIII secolo i bizantini la riconquistarono, di fatto non fu un pi\u00f9 un thema, visto che questo metodo dopo la presa di Costantinopoli, l'amministrazione dei themata fu messa da parte, comunque questo thema cadde definitivamente nel 1453 per mano dei turchi ottomani.\nAltro.\nLo strategos guadagnava venti libbre d'oro all'anno.\nQuesta regione forniva molti arcieri e picchieri, e quando l'impero bizantino andava in guerra, questo thema doveva fornire 5.000 soldati."}
{"id": "1430669", "revid": "287204", "url": "https://it.wikipedia.org/wiki?curid=1430669", "title": "Chiostri di San Giovanni a Carbonara", "text": "I chiostri di San Giovanni a Carbonara sono tre chiostri monumentali appartenenti alla chiesa di San Giovanni a Carbonara di Napoli.\nI chiostri sono:\nDalla met\u00e0 del XVIII secolo gli stessi hanno iniziato a perdere la loro funzione conventuale venendo destinati ad uso diversi.\nStoria e descrizione.\nLa costruzione del primo chiostro risale al XIV secolo grazie alla devozione di un nobile del sedile di Capuana, Gualtiero Galeota, che don\u00f2 ai frati alcune abitazioni e un orto vicino al monastero di San Sossio, all'interno della zona chiamata \"carboneta\", destinata cio\u00e8 alla raccolta di rifiuti inceneriti, affinch\u00e9 innalzassero un convento. La morte improvvisa di frate Dionigi, direttore e amministratore delle spese dei lavori, caus\u00f2 l'interruzione dei lavori. Il nuovo re, Ladislao, si dimostr\u00f2 quindi generoso verso i frati e fece erigere un nuovo chiostro vicino al preesistente: il chiostro prese il nome del re, infatti venne chiamato chiostro di Ladislao. Lungo le pareti si conserva ancora un affresco quattrocentesco sulla \"Nativit\u00e0\" di ignoto autore.\nIl monastero era meta di regnanti e intellettuali della citt\u00e0. La regina Giovanna II era solita elargire ingenti offerte ai frati e da un manoscritto si rileva che durante l'occupazione francese il re Carlo VIII, non fidandosi del popolo, si rifugiasse nel convento. Nel chiostro si riunivano, durante il Rinascimento, Giovanni Pontano, Chariteo e Jacopo Sannazaro. Ristrutturato e ampliato nel 1513 grazie all'intervento della nobildonna Ciancia Caracciolo, che don\u00f2 circa mille ducati, il complesso fu munito di un ulteriore chiostro chiamato il chiostro della Porteria poich\u00e9 era situato vicino all'ingresso. Nel 1570, su ordine del cardinale Girolamo Seripando, venne eretto ancora un chiostro a pianta rettangolare, il terzo ed ultimo del complesso agostiniano, chiamato chiostro Nuovo; inoltre, il cardinale vi fond\u00f2 una biblioteca, attiva fino al 1729, anno in cui molti manoscritti e codici in greco e latino vennero trasportati a Vienna mentre altri testi rimanenti vennero distrutti durante l'occupazione francese (le opere superstiti trovarono invece conservazione al Museo nazionale di Capodimonte).\nDalla met\u00e0 del XVIII secolo circa i chiostri hanno mutato la loro destinazione d'uso, ospitando nel periodo borbonico la scuola militare, un collegio destinato ai figli dei militari distintisi per le loro azioni, poi accogliendo due reggimenti di fanteria e in seguito il Reggimento Real Marina, fino a divenne dopo l'Unit\u00e0 d'Italia una caserma militare (la caserma Garibaldi).\nIl chiostro Nuovo e parte degli altri due sono divenuti nella seconda met\u00e0 del Novecento sede degli uffici giudiziari di Napoli."}
{"id": "1430674", "revid": "1543377", "url": "https://it.wikipedia.org/wiki?curid=1430674", "title": "Federazione calcistica del Kirghizistan", "text": "La Federazione calcistica del Kirghizistan (in inglese Football Federation of the Kyrgyz Republic, acronimo FFKR) \u00e8 l'ente che governa il calcio in Kirghizistan.\nFondata nel 1992, si affili\u00f2 alla FIFA e all'AFC nel 1994. Ha sede nella capitale Bi\u0161kek e controlla il campionato nazionale, la coppa nazionale e la selezione calcistica del paese."}
{"id": "1430676", "revid": "117550329", "url": "https://it.wikipedia.org/wiki?curid=1430676", "title": "Agostino Kotzian", "text": "Biografia.\nTrasferitosi a Livorno intorno al 1814, divenne membro attivo della comunit\u00e0 protestante della citt\u00e0, come testimonia la sua iscrizione nel registro della Nazione Olandese-Alemanna (il cosiddetto \"Libro Rosso\") avvenuta nel 1837.\nInizi\u00f2 la sua carriera commerciale alle dipendenze di Pietro Senn, nella societ\u00e0 P. Senn &amp; C. diventandone socio nel 1821 e divenendo anche parente del Senn sposandone la nipote l'anno successivo.\nLa \"P. Senn &amp; C.\" aveva avuto origine da una societ\u00e0 pi\u00f9 antica, fondata precedentemente al 1772 da Joseph Guigues, un mercante francese che ricevette l'incarico di fornitore delle truppe napoleoniche in Italia nel 1799.\nNel 1836 Agostino venne eletto Presidente della Camera di Commercio di Livorno e Amministratore della Banca di Sconto, ruoli che fu chiamato a ricoprire anche nel 1849.\nIl Kotzian contribu\u00ec in maniera determinante, assieme ad Emanuele Fenzi e Pietro Senn, alla realizzazione della Ferrovia Leopolda, la linea ferroviaria costruita negli anni quaranta del XIX secolo per unire Firenze a Livorno.\nEbbe un ruolo di primo piano anche durante l'invasione austriaca del 1849 facendo parte della Deputazione di nobili e negozianti livornesi che tentarono, sebbene invano, di contrattare col Barone d'Aspre per una resa pacifica della citt\u00e0 alfine di evitare il peggio.\nNel 1851 fu nobilitato dal granduca di Toscana Leopoldo II per merito, in relazione alla costruzione della Leopolda.\nAgostino Kotzian continu\u00f2 l'attivit\u00e0 di negoziante fino ad et\u00e0 avanzata, passandola successivamente ai figli. Si susseguirono quindi varie denominazioni sociali fino alla ben nota \"Magazzini Kotzian\" esistita a Livorno fino a pochi anni fa.\nMor\u00ec nel 1878 e venne sepolto nel Cimitero Olandese-Alemanno. \u00c8 presente all'ingresso del cimitero una stele dove appare il suo nome e quello della moglie Eug\u00e9nie fra i benefattori della Comunit\u00e0."}
{"id": "1430696", "revid": "767487", "url": "https://it.wikipedia.org/wiki?curid=1430696", "title": "Chantango", "text": "Chantango \u00e8 un complesso musicale italiano attivo nell'area stilistica della canzone, nato ad opera di Gianluigi Cavaliere, cantante, chitarrista e autore, che nel 1999 riunisce un gruppo di musicisti di estrazione prevalentemente classica, Fabio Rossato, Gabriele Bellu e Romeo Pegoraro.\nI riferimenti musicali appaiono evidenti gi\u00e0 dal nome: la musica di Chantango \u00e8 una commistione di stili quali la chanson francese, il tango argentino e la canzone d'autore italiana.\nL'organico rimanda ai complessi da camera caf\u00e9-chantant inizio '900 ed esegue sia un repertorio di propria composizione, sia brani di autori quali L\u00e9o Ferr\u00e9, Luigi Tenco, Piero Ciampi, Jacques Brel, Vinicius De Moraes, Herbert Pagani ed altri. Inoltre Chantango mette in musica la poesia ne \"L'anima del vino\" di Charles Baudelaire, \"Sam\" di Mauro Macario e ne \"Il vino triste\" di Cesare Pavese.\nAttivo principalmente in Italia, il gruppo si esibisce regolarmente in rassegne sulla canzone d'autore, in stagioni teatrali di musica classica e di prosa, festival di poesia e ha partecipato pi\u00f9 volte a trasmissioni radiofoniche della RAI e di altre emittenti. Negli ultimi anni il gruppo ha consolidato una collaborazione artistica con il poeta scrittore Mauro Macario, con il quale si esibisce in uno spettacolo di musica e poesia denominato \"Tangando i poeti\".\nNel 2005, Chantango firma le musiche del cortometraggio \"Amor sacro, amor profano\" di Stefano Terenziani, per la quale vince il premio per la miglior colonna sonora al \"Corto Fiction di Chianciano 2005\", e al premio internazionale \"Oscarino di Lovere 2006\"."}
{"id": "1430712", "revid": "287204", "url": "https://it.wikipedia.org/wiki?curid=1430712", "title": "Cancello Magonale", "text": "Il Cancello Magonale delle Fonderie Ilva di Follonica \u00e8 un artistico portale in stile neoclassico, interamente in ghisa, che permette ancora oggi l'ingresso all'area delle fonderie ormai dismesse.\nIl cancello viene fatto realizzare in ghisa dal granduca Leopoldo II di Toscana, che d\u00e0 mandato ad Alessandro Manetti, figura centrale nelle bonifiche maremmane e chianine, e al genero Carlo Reishammer di progettare due elementi chiave della citt\u00e0: la chiesa di San Leopoldo, con pronao e altare in ghisa e il Cancello Magonale, che cio\u00e8 chiude il perimetro della fabbrica.\nLa decisione di far edificare il cancello, risale al febbraio 1831, quando il granduca ordina la costruzione di un recinto, o perimetro Magonale, che separasse la fabbrica dalla restante parte della citt\u00e0 \"come ogni ben regolata Amministrazione si costuma fare\". La recinzione ingloba molti edifici civili che sono da allora riservati alle maestranze e che costituiscono una citt\u00e0 fabbrica.\nIl 1845 fu l'anno in cui fu definitivamente completata la perimetrazione dello Stabilimento, con l'inserimento del guardiatico (i due casotti laterali al cancello).\nIl cancello nasce quindi da un'esigenza pratica (chiudere il recinto magonale creando un solo punto d'accesso) e dalla volont\u00e0 di rappresentare quello che nella fabbrica si produceva (la ghisa), esempio di bella manifattura, una sorta di manifesto campionario delle potenzialit\u00e0 della fonderia. Doveva essere quindi classico ma non scontato, innovatore ma non sfrontato. Stilisticamente eclettico, alla classicistica tipologia dell'arco di trionfo unisce un forte richiamo cinquecentesco nella forma serliana. La decorazione \u00e8 costituita da lance, dentelli, corone di bacche e foglie d'alloro e da classici elementi scultorei come delfini e cornocopie, o come l'elemento finale a fiamma (lo stemma originale \u00e8 stato sostituito da quello sabaudo).\nOggi il cancello, assieme a tutta l'Area ex ILVA di Follonica rientra fra le aree di interesse del Parco tecnologico archeologico delle colline metallifere grossetane."}
{"id": "1430717", "revid": "638792", "url": "https://it.wikipedia.org/wiki?curid=1430717", "title": "Chris Vineyard", "text": ""}
{"id": "1430718", "revid": "1543377", "url": "https://it.wikipedia.org/wiki?curid=1430718", "title": "Qianball", "text": "Il qianball \u00e8 uno sport praticato con racchetta e palla originario della Cina, che si sta diffondendo in Europa.\nRegolamento.\nLe forme di gioco sono due: individuale e doppio. Le racchette e palle che si usano differiscono poco da quelle di squash e racquetball. I giocatori con le racchette devono colpire la palla per mandarla al di sopra di una rete, simile a quella di tennis, alla quale la palla \u00e8 collegata con un filo elastico e quando la palla finisce contro la rete si perde un punto.\nLa Danimarca \u00e8 la prima nazione europea che ha dato organizzazione allo sport del quianball che \u00e8 praticato da oltre un milione di giocatori in Cina.\nVideo.\nDescrizione del gioco"}
{"id": "1430723", "revid": "2176804", "url": "https://it.wikipedia.org/wiki?curid=1430723", "title": "Himalaya", "text": "LHim\u00e0laia o Himalaya (: o, meno precisamente, ; in sanscrito \u0939\u093f\u092e\u093e\u0932\u092f, \"dimora delle nevi\", dall'unione di \"hima\", \"neve\", e \"\u0101laia\", \"dimora\"), adattata talvolta in italiano come Im\u00e0laia, \u00e8 un sistema montuoso dell'Asia meridionale, che si innalza a settentrione del bassopiano indo-gangetico e a meridione dell'altopiano del Tibet, e che forma un gigantesco arco diretto da nord-ovest a sud-est con la convessit\u00e0 rivolta a sud e compreso all'incirca tra 73\u00b0 e 95\u00b0 di long. est e 27\u00b0 e 36\u00b0 di lat. nord.\nDescrizione.\nEntro i limiti convenzionali, segnati a nord dalle valli superiori dell'Indo e dell'alto Brahmaputra (o Sang-po), a est e a ovest dalle valli degli stessi fiumi, che con brusco cambiamento di direzione scendono da nord verso sud, e a sud dal margine della pianura, si sviluppa per una lunghezza di 2200 km su una larghezza variante da 250 a 400 km e in essa sono comprese le vette pi\u00f9 alte della Terra (la maggior parte degli ottomila e quasi tutti i \"settemila\" oltre a numerosi \"seimila\").\nSuddivisione.\nPer quanto le esplorazioni particolareggiate del sistema himalayano, e i rilevamenti topografici e geologici non siano ancora completi, si ha una conoscenza generale abbastanza precisa dell'intero sistema; in esso si possono distinguere, da sud a nord, tre fasce successive di catene. \nLa prima fascia, detta Subhimalaya, \u00e8 costituita da catene non molto elevate, assai frazionate e smantellate dall'erosione, formate quasi completamente di rocce terziarie; segue una zona mediana, distinta in Piccoli e Grandi Himalaya, nella quale predominano i gneiss e i graniti e che si eleva in massicci molto elevati, in cui 10 vette superano i 7000 m sul livello del mare. La terza fascia compresa tra la zona mediana e le valli superiori dell'Indo e del Brahmaputra, \u00e8, per struttura e formazione, analoga alle catene marginali del Tibet e in essa predominano rocce di numerosi periodi, dal Cambriano all'Eocene medio. Questa zona ha una larghezza non uniforme e verso ovest, al di l\u00e0 dell'Indo, si innesta nel Karakorum, il gigantesco massiccio che possiede i pi\u00f9 vasti ghiacciai della Terra (Himalaya occidentale).\nGeomorfologia.\nCome \u00e8 accennato in precedenza, lungo il margine meridionale, a contatto con la pianura Indo-gangetica, si trova una serie di basse colline, composte di ghiaie, sabbie e argille dell'ultima et\u00e0 terziaria, indicate comunemente con il nome di \"Siwalik\". La serie dei Siwalik talvolta si appoggia alla catena posta pi\u00f9 a settentrione, talvolta invece se ne discosta di parecchi chilometri, e in tale caso negli spazi intermedi si stendono piani alluvionali, noti in India con il nome di \"duns\", ordinariamente coperti di fitte foreste e di giungle impenetrabili, dove domina il paludismo e dove vivono ancora i grandi mammiferi, come gli elefanti e i rinoceronti, e la famosa tigre del Bengala.\nAl di l\u00e0 di questo bastione e delle depressioni boscate dei duns si eleva la fascia dei Piccoli Himalaya, larga da 80 a 90 km, con cime che variano da 2000 a 4000 m, formata di solito da una serie di catene parallele a quelle pi\u00f9 elevate della zona retrostante. I Piccoli Himalaya sono talvolta collegati strettamente con le catene pi\u00f9 settentrionali, tanto da apparire quasi contrafforti o appendici secondarie dei Grandi Himalaya, talvolta invece ne sono nettamente separati come nel Kashmir, dove il limite fra le due zone \u00e8 segnato dalla valle di Srinagar, oppure ne sono divisi, come nel Nepal, da larghe depressioni pianeggianti, analoghe ai duns.\nSegue pi\u00f9 a nord la zona dei Grandi Himalaya che si allungano dal pilastro occidentale del Nanga Parbat (8125 m) fino al Namcha Barwa (7755 m), che domina la valle trasversale del Dihong-Brahmaputra. Comprende tutte le pi\u00f9 alte cime, dieci delle quali superano gli 8000 m; esse sono da ovest a est: Nanga Parbat (8125 m), Dhaulagiri (8172 m), Annapurna (8078 m), Manaslu (8125 m), Shisha Pangma (8013 m), Cho Oyu (8189 m), Everest (8848 m), Lhotse (8501 m), Makalu (8481 m), Kanchenjonga (8597 m). L'Everest, che nella parte pi\u00f9 alta \u00e8 formato da scisti e calcari metamorfici con intrusioni granitiche, dopo numerosi tentativi mancati, fu raggiunto il 29 maggio 1953 da una spedizione inglese guidata dal colonnello Hunt: sulla vetta salirono il neozelandese Edmund Percival Hillary e il portatore sherpa Tensing Norkay.\nLa zona dei Grandi Himalaya, che litologicamente corrisponde alla zona mediana cristallina delle nostre Alpi, ha le sue vette maggiori ammantate sempre di neve e le testate vallive colme di colate di ghiaccio. Essa non costituisce dovunque lo spartiacque principale, perch\u00e9 molti dei fiumi che scendono verso l'India hanno le loro sorgenti a nord della grande catena, che attraversano in valli profonde e forre paurose.\nIl versante tibetano, assai meno esteso, \u00e8 formato di varie catene che si allungano da est a ovest tra la linea delle maggiori vette e le alte valli dell'Indo, del Sutlej e del Sang-po. Si tratta di fasci di catene non ancora ben studiate, di cui una delle principali \u00e8 quella dei monti Kubi-Gangri che si estendono sulla destra del Sang-po, fronteggiando le catene marginali del Tibet (il Trans-Himalaya dello Hedin). Verso occidente poi l'Himalaya \u00e8 fiancheggiato dai due sistemi dello Zanskar e del Ladakh; quest'ultimo con la sua estremit\u00e0 orientale giunge oltre il lago Manasarovar a sud del quale si erge il picco di Gurla Mandhata (7728 m), la vetta culminante nel Ladakh.\nIl sistema himalayano presenta una grande dissimmetria tra i due versanti; il versante meridionale infatti \u00e8 molto pi\u00f9 esteso e fortissimo risulta il dislivello tra la pianura Indo-gangetica e le vette cacuminali; per contro, il versante settentrionale si appoggia all'altopiano del Tibet. Il versante rivolto a sud \u00e8 notevolmente tormentato dall'erosione, profondamente inciso, e le valli presentano spesso pendii molto ripidi o addirittura a strapiombo. Il limite altimetrico delle nevi, che sul versante meridionale si trova a 4500 m nella parte orientale pi\u00f9 piovosa e a 4900 m in quella occidentale, sul versante tibetano, pi\u00f9 arido, sale a ca. 900 m pi\u00f9 in alto.\nGeologia.\nSi tratta di rilievi che hanno la stessa et\u00e0 geologica delle Alpi e rappresentano un sistema a pieghe perfettamente analogo a quello alpino per struttura e per paesaggio, per\u00f2 di ben maggiori proporzioni, soprattutto altimetriche.\nIdrografia.\nAi piedi dell'Himalaya, a nord e a sud, nascono tre importanti fiumi asiatici per lunghezza e portata idrica: l'Indo, il Gange e il Bramaputra e quasi tutti i loro affluenti.\nGlaciologia.\nNumerosissime sono le lingue glaciali che dalle vette sommitali scendono a valle su tutti i versanti. Tra questi si ricordano il Ghiacciaio Kangshung, il Ghiacciaio Khumbu e il Ghiacciaio Rongbuk.\nClima.\nDal punto di vista climatico anche l'Himalaya, come tutta l'India, entra nella zona dei monsoni; ma il fattore climatico pi\u00f9 importante \u00e8 l'altitudine. La temperatura varia considerevolmente da stagione a stagione; cos\u00ec a Srinagar va da 0 \u00b0C in gennaio a 22 \u00b0C in luglio; a Leh da -9 \u00b0C a 17 \u00b0C; a Dras da -15 \u00b0C a 18 \u00b0C. Nelle stazioni estive di Simla e di Darjeeling, situate a oltre 2000 m di altezza, la temperatura media \u00e8 simile a quella di Sanremo e di Nizza, ma meno variabile a causa dell'abbondante umidit\u00e0. Le precipitazioni cadono particolarmente nei primi tre mesi dell'anno e da giugno a settembre, per\u00f2 il monsone estivo, che porta una grande quantit\u00e0 di piogge sul fronte meridionale dell'Himalaya, raramente riesce a penetrare nelle valli interne, dove le piogge sono prevalentemente invernali. Le precipitazioni complessive diminuiscono da oriente a occidente; a Darjeeling superano 3000 mm, a Simla raggiungono 1200 mm, a Srinagar oscillano sui 900 mm; ma nelle valli interne diventano scarsissime: a Leh nel Ladakh cadono appena 80 mm di pioggia l'anno.\nAmbiente.\nFlora.\nLa vegetazione \u00e8 molto ricca, pur mutando di tipo secondo l'altitudine. Al confine della pianura, ai piedi del rilievo e nella zona dei Siwalik e dei duns si trova la formazione caratteristica della giungla che copre tutta la parte orientale fino al Sutlej. La giungla del Terai \u00e8 ricca di piante lussureggianti, quali le magnolie e gli acaj\u00f9 con gli enormi tronchi coperti di pesanti masse epifite. Delle liane gigantesche corrono da un albero all'altro, e sotto questo spesso strato vegetale si addensa tutto un groviglio di felci gigantesche, di alte erbe, di sterpi e di canne che rendono impenetrabile tutta la formazione; numerose e splendide le orchidee.\nSegue fino ai 900 m la foresta tropicale in cui, oltre alle palme \"Phoenix acaulis\" e \"Phoenix silvestris\", cresce un'enorme quantit\u00e0 di Diptero-carpacee. Sono pregiate per il valore del loro legname la \"Shorea robusta\", l\"Acacia catechu\", che fornisce il tannino e che cresce fino a 900 m, mentre le \"Dallbergia sissoo\" sale anche a 1500 m. Il \"Calamus rotang\" \u00e8 limitato esclusivamente al distretto orientale, ma ovunque vi abbondano i ciuffi di bamb\u00f9 (\"Dendrocalamus\"). Questa foresta tropicale di carattere abbastanza uniforme penetra lungo le valli dei fiumi fin nell'interno delle montagne e gareggia per esuberanza e densit\u00e0 con le foreste equatoriali. \nSopra i 900 m si stende la regione forestale subtropicale, dove dominano le querce, le piante sempreverdi, aghifoglie e latifoglie, nonch\u00e9 i rododendri e le felci gigantesche. Nella sezione occidentale dell'Himalaya si incontrano anche delle specie proprie dell'Asia anteriore che mancano nella sezione orientale. Qui, fino a 2000 m di altezza, si trovano invece dei gruppi di bamb\u00f9 e di palme mischiati a querce, ontani, salici e \"Rhus semialata\" e \"succedanea\" del tipo dell'Asia orientale. Insieme con l\"Olea cuspidata\" e la \"Rosa moschata\" del dominio mediterraneo, la \"Quercus incana\" occupa gran parte della foresta tra i 900 e i 2400 m, e a esse si aggiunge fino ai 2000 m la \"Pinus longifolia\" della foresta inferiore. Vengono poi i rododendri, che presentano forme arboree (\"Rhododendrum arboreum\") e, fino ai 3500 m, le conifere, come il \"Cedrus Deodora\" e il \"Pinus Excelsa\". \nTra le piante a larghe foglie fioriscono le querce sempreverdi; tra le aghifoglie l'abete (\"Abies spectabilis\"), l'abete rosso (\"Picea morinda\") e insieme il \"Rhododendrum campanulatum\" e le betulle. Nella sezione occidentale le foreste sono di solito pi\u00f9 rade, mentre sono pi\u00f9 fitte per la maggior piovosit\u00e0 negli Himalaya orientali. Sopra il limite delle foreste la regione diventa povera di alberi, ma subentrano vasti prati alpini con il loro meraviglioso rigoglio di fiori: rododendri, anemoni, primule, \"Aconitum delphinium\", e quindi molti frutici di tipo boreale.\nFauna.\nLa regione himalaiana riveste un notevole interesse per il popolamento animale. La grande variet\u00e0 di ambienti presenti offre habitat idonei a un grandissimo numero di specie. Inoltre, proprio questa catena montuosa costituisce il punto d'incontro e intergradazione tra due faune, cio\u00e8 tra specie animali tipiche della regione paleartica, di tipo temperato o freddo, e della regione orientale, di tipo tropicale. Le specie paleartiche hanno origine, o antenati, nel Turkestan (in senso lato) e nel Tibet e sono diffuse su tutto il versante settentrionale, mentre su quello meridionale lo sono tra 2500 e 5000 m di quota. Le specie tropicali, di origine indomalese o indiana, sono di norma diffuse sul versante meridionale della catena montuosa, fino a 2500 m di altezza. \nAltro carattere molto significativo della fauna di questa regione \u00e8 la presenza di numerosissimi endemismi, ovvero di specie esclusive di ristrette aree. La spiegazione di questo fenomeno \u00e8 da ricercare nel fatto che, durante i periodi glaciali quaternari, l'Himalaya \u00e8 stato ricoperto da una serie di ghiacciai che ha frammentato gli areali delle specie presenti, determinando l'isolamento delle popolazioni, successivamente evolutesi in specie distinte. La catena dell'Himalaya e la regione turkestanica hanno anche rappresentato, durante il Terziario, due centri di differenziamento della fauna montana, da cui, durante il Quaternario, si sono successivamente irradiati alcuni elementi fino all'Europa occidentale e al Nordamerica. \nNella foresta tropicale monsonica, ampiamente diffusa sui contrafforti meridionali, oltre ad animali poco conosciuti come il cinghiale nano (\"Porcula salvania\"), il presbite dorato (\"Trachypithecus geei\") o il mosco dell'Himalaia (\"Moschus leucogaster\"), sono presenti, anche se ormai rarefatti, la tigre (\"Panthera tigris\"), il cervo sambar (\"Rusa unicolor\"), l'elefante indiano (\"Elephas maximus\") o i galliformi del genere \"Tragopan\". Nelle formazioni di bamb\u00f9 dello Szechwan cinese l'elemento pi\u00f9 caratteristico \u00e8 senz'altro il panda gigante (\"Ailuropoda melanoleuca\"), in estrema rarefazione numerica per la riduzione di questi ambienti a cui \u00e8 limitato, mentre il suo parente pi\u00f9 prossimo, il panda minore (\"Ailurus fulgens\") vive anche nelle foreste montane con altre essenze vegetali. Delle formazioni boschive sono caratteristici anche l'orso dal collare (\"Ursus thibetanus\"), alcuni bovidi come il takin (\"Budorcas taxicolor\") e il tar (\"Hemitragus jemlahicus\") o il gallo cedrone dell'Himalaya (\"Tetraogallus himalayensis\"). \nAlcuni bovidi vivono inoltre in ambienti transizionali alla formazione di pascoli di alta montagna, come i goral del genere \"Naemorhedus\" e il serau (\"Capricornis sumatraensis\"). Pi\u00f9 schiettamente legati ai pascoli altomontani alternati a formazioni rupestri sono, invece, altre capre, il markor (\"Capra falconeri\") e l'egagro (\"Capra aegagrus\"), e pecore selvatiche, l'argali (\"Ovis ammon\") e il baral (\"Pseudois nayaur\"), il loro tipico predatore, il leopardo delle nevi o irbis (\"Panthera uncia\"), lo yack (\"Bos mutus\"), grande bovide addomesticato sin da epoche antichissime; tra i roditori, la pica (\"Ochotona roylei\"), la marmotta (\"Marmota himalayana\"); e tra gli uccelli, le pernici del genere \"Lerwa\", o due specie presenti anche nel sistema alpino, il gracchio (\"Pyrrhocorax graculus\") e l'avvoltoio degli agnelli (\"Gypaetus barbatus\").\nGeografia politica.\nNel complesso mondo himalayano si suole distinguere una sezione orientale e una occidentale, divise dai corsi dello Yamuna e del Sutlej. In quella orientale (che si affaccia alla pianura con la regione caratteristica del Terai, foresta e giungla umida, impenetrabile, vera barriera tra il bassopiano e la montagna) l'India estende la sua sovranit\u00e0 sino allo spartiacque solo in due brevi tratti: nel Kumaun e nel Sikkim. Tra questi due distretti si stende il Nepal, Stato indipendente (ma nell'orbita dell'India), il quale ha i suoi distretti principali nelle alte valli del Gogra, del Gandak e del Kosi e il suo territorio migliore nella pianura che circonda Katmandu, la capitale, situata nella valle del Bagmati. A est del Sikkim si trova il Bhut\u00e1n, altro Stato rimasto autonomo ma, come il Nepal, nell'orbita dell'India.\nNella sezione occidentale del grande sistema himalayano vi \u00e8 il Kashmir, conteso tra India e Pakistan. Il cuore del Kashmir \u00e8 la regione del Srinagar, formata dall'alta valle del Jhelum, a 1600 m circa su livello del mare, limitata a sud dalla catena del Pir Panjal e a nord dagli Himalaya. Il bacino di Srinagar \u00e8 famoso per la sua fertilit\u00e0, dovuta anche ai numerosi canali navigabili e di irrigazione che lo Jhelum alimenta. Da Srinagar, attraverso lo Zoji-La, \u00e8 agevole il passaggio all'alta valle dell'Indo e alle regioni del Ladakh e del Baltistan, abitate da pochi pastori, i cui centri abitati si raggruppano in piccole oasi, sperdute tra gli immensi deserti di rocce e di ghiacci. Nel Ladakh il centro principale \u00e8 Leh; nel Baltistan, Skardu, gi\u00e0 capitale di uno Stato autonomo.\nToponomastica.\nI toponimi usati per individuare i monti himalayani sono in genere formati da radici nepalesi, tibetane, turchestane e sanscrite, combinate talvolta in modo ibrido tra loro.\nAlcuni nomi di monti hanno carattere eminentemente descrittivo, come ad esempio:\nIn altri casi il toponimo ha un preciso riferimento religioso, come ad esempio:\nEsistono poi alcuni monti il cui nome deriva dalla loro posizione rispetto ad altre cime, come:\nC'imbattiamo infine in nomi come:\nMistica.\nLa vista dei monti himalayani, di questi \"pilastri del cielo\" che s'innalzano limpidi e poderosi dalle brume e dalle imperfezioni del mondo, evoca alla memoria il fiore di loto, simbolo della fede buddhista. Anche il fiore di loto affonda le sue radici nel fango che \u00e8 simile al \"sa\u1e43s\u0101ra\", l'eterno ciclo delle nascite e delle morti; ma quando sboccia, la sua corolla, ergendosi alta sullo stelo, si apre bianca ed immacolata per rappresentare la salvezza della coscienza e l'eterna serenit\u00e0 del Nirvana.\nNon \u00e8 certamente un caso se antichi popoli, su entrambi i versanti della catena himalayana, hanno sempre identificato le pi\u00f9 alte montagne del mondo come la sede dei loro dei. Ancora oggi, seguendo un'antica tradizione, vige talvolta l'usanza nelle spedizioni alpinistiche di fermarsi un metro sotto la vetta per un senso di mistico rispetto e di deferente omaggio verso la casa di Dio."}
{"id": "1430727", "revid": "638792", "url": "https://it.wikipedia.org/wiki?curid=1430727", "title": "Sharon Vineyard", "text": ""}
{"id": "1430735", "revid": "287204", "url": "https://it.wikipedia.org/wiki?curid=1430735", "title": "Swing Kids", "text": ""}
{"id": "1430736", "revid": "599013", "url": "https://it.wikipedia.org/wiki?curid=1430736", "title": "St\u00e9phane Guivarc'h", "text": "Carriera.\nClub.\nInizi\u00f2 la sua carriera professionistica nel Brest nel 1989 e, successivamente, milit\u00f2 nel Guingamp dal 1991 al 1995. Nella stagione 1995-1996 vinse lo scudetto con l'Auxerre e nel 1996 si trasfer\u00ec al Rennes, dove divent\u00f2 capocannonniere del campionato, prima di fare ritorno all'. Nel 1998 decise di tentare l'esperienza in Inghilterra al Newcastle, che lo acquist\u00f2 per 3 milioni di sterline: voluto da Kenny Dalglish, gioc\u00f2 solo 4 partite segnando una rete al , anche a causa dell'esonero del tecnico scozzese dopo appena due partite e l'arrivo dell'olandese Ruud Gullit sulla panchina dei \"Magpies\". Accusato dalla stampa di non esser mai entrato nella condizione fisica per giocare, Guivarc'h si giustific\u00f2 col fatto che \u00abnon rientrava nei piani di Gullit\u00bb. In un sondaggio \u00e8 stato votato come il peggior attaccante di sempre della Premier League. Dopo una sola stagione si trasfer\u00ec al Rangers Glasgow, con cui vinse campionato, Coppa di Scozia e Coppa di Lega. Nel 1999 torn\u00f2 all'Auxerre, prima di chiudere la carriera nel Guingamp nella stagione 2001-2002.\nNazionale.\nCon la Francia vanta 14 presenze e una rete (segnata al debutto assoluto in amichevole contro il Sudafrica); 6 presenze sono frutto della convocazione al vittorioso nel quale, curiosamente, pur saltando una sola partita (la seconda del girone eliminatorio), non riusc\u00ec a mettere a segno alcuna rete."}
{"id": "1430741", "revid": "287204", "url": "https://it.wikipedia.org/wiki?curid=1430741", "title": "Fred Buscaglione - Cronache swing dagli anni 50", "text": "Fred Buscaglione - Cronache swing dagli anni 50 \u00e8 una biografia sul cantante, autore e musicista Fred Buscaglione (1921-1960) scritta dal musicologo Gioachino Lanotte e pubblicata da Editori Riuniti nel 2007.\nL'era dello \"swing\" all'italiana.\nIl volume costituisce, oltre che un'approfondita analisi della vita e dell'opera artistica di quello che \u00e8 stato uno dei pi\u00f9 popolari \"swingman\" italiani degli anni 1950, uno \"spaccato\" di un'epoca, fra fascismo e venti di guerra prima e immediato dopoguerra poi, e di un popolo, quello italiano, alle prese con la ricostruzione dopo il disastro del conflitto mondiale e ormai in odore di boom economico.\n\u00c8 anche un acuto approfondimento di quello che \u00e8 stato un vero e proprio movimento culturale che affonda le sue radice in almeno due decadi antecedenti rispetto al periodo in cui Buscaglione si \u00e8 trovato ad operare: quello della \"musica nuova\" di matrice afro-americana teso a rinnovare gli stilemi della canzone \"all'italiana\" per adattarli a sonorit\u00e0 e a motivazioni lessicali - con grande debito rispetto alla cultura prettamente statunitense ma di origine \"negra\" - sicuramente pi\u00f9 aderenti all'evoluzione dei tempi in chiave \"modernista\".\nSi trattava, quindi, un contesto storico ed artistico specifico - sia pure di nicchia - che aveva gi\u00e0 visto emergere personalit\u00e0 come Natalino Otto, Pippo Barzizza, Ernesto Bonino e, ancor prima, Alberto Rabagliati. Il successo di questo genere musicale sarebbe poi stato garantito, in modo particolare, da artisti come Peter Van Wood e Renato Carosone e, in tempi pi\u00f9 recenti, Pino Daniele e Renzo Arbore.\nIl libro evidenzia anche di come alla base di innovazioni eclatanti vi possa essere spesso un consorzio di forze creative rivolte verso un unico scopo. In questo caso la posizione debitoria di Buscaglione, a proposito del suo successo nell'ambito dello \"showbiz\" dell'epoca, nei confronti di un autore come il poeta Leo Chiosso o dei musicisti che gravitavano attorno all'area dei teatri-off della cintura torinese nei primi anni cinquanta, assume un aspetto non indifferente.\n\"Nando 'd Piazza Cavour\".\nBasato su \"reportage\" d'epoca e su un ampio repertorio bibliografico (propedeutico ad una dettagliata descrizione storica dell'epoca in cui Buscaglione visse), ma soprattutto su testimonianze dirette di amici e collaboratori o di persone che comunque furono vicine al cantante e musicista torinese, il libro si articola in venti capitoli. Comprende, oltre ad una prefazione di Claudio Gregori di Lillo &amp; Greg, un'introduzione, un'appendice e un'ampia sezione riepilogativa della discografia e filmografia di Buscaglione, oltre ad un adeguato repertorio bibliografico.\nLa narrazione \u00e8 strutturata in tre distinte parti: la prima prende in esame, su un piano puramente biografico, la vita di Buscaglione, il cui vero nome era Ferdinando ma che gli amici d'infanzia conoscevano come \"Nando 'd Piassa Cavour\" (\"Nando di Piazza Cavour\"), figlio di Mattia, imbianchino sceso dalle prealpi biellesi (era originario di Graglia, in provincia di Biella) e di una portinaia, Ernesta Poggio, con diploma in pianoforte ed il pallino della musica.\nL'incontro del diciottenne Fred con lo \"swing\" di Duke Ellington, Benny Goodman, Bing Crosby e Cole Porter avvenne nel 1939 e fu assolutamente casuale e dovuto al ritrovamento di una cospicua partita di dischi di musica jazz a 78 giri abbandonati da un suo inquilino in occasione di un trasloco.\nFu frequentando gli esercizi ginnici del \"sabato fascista\" al Parco del Valentino che ebbe modo poi di conoscere quello che sarebbe divenuto il suo primo compagno di avventure musicali, Renato Germonio, anch'egli appassionato di quella musica tanto osteggiata dal regime fascista ma che sembrava non potesse essere frenata nella sua onda d'urto nell'impatto che aveva sui pi\u00f9 giovani.\nAl suono di uno standard destinato a entrare nella storia - \"The Sheik of Araby\" - usato come \"jingle\" di apertura dei loro concerti, Buscaglione e Germonio iniziarono nel 1939 a esibirsi in duo in diversi locali di Torino. L'esperienza fu interrotta nel 1941 con la chiamata alle armi.\nIl successo.\nLa seconda parte del volume di Lanotte prende in esame il proseguimento e il consolidarsi della carriera come cantante solista e musicista, ma anche come attore, di Buscaglione, la sua amicizia con il poeta e paroliere Leo Chiosso e il collega cantante Gino Latilla, il tutto alle soglie di un'epoca, quella degli \"urlatori\", che testimoniava sempre pi\u00f9 il desiderio di cambiamento anche in campo musicale espresso da coloro che - con l'espandersi del fenomeno della discografia e della radiofonia - erano i massimi fruitori di musica: i pi\u00f9 giovani.\nFu dai primi anni cinquanta che la vita di Buscaglione inizi\u00f2 a scorrere ad alta velocit\u00e0, fra registrazioni, concerti, sedute sui set cinematografici per girare in film o semplici \"caroselli\", mentre le sue canzoni pi\u00f9 celebri - da \"Eri piccola cos\u00ec\" a \"Guarda che luna\", da \"Che bambola\" al \"dritto di Chicago\", da \"Love in Portofino\" a \"Colonel Bogey\" - scalavano le classifiche di vendita dei 45 giri e di gradimento nell'ascolto ai juke-box.\nIn questa sezione non vengono trascurate neppure le circostanze dell'unione di Buscaglione, e il successivo matrimonio, poi dissolto in una separazione, con l'acrobata e contorsionista di origine marocchina Fatima Robin's (al secolo Fatima Ben Embarek), mai dimenticata dall'artista.\nLa fine.\nLa \"Ford Thunderbird\" dall'improbabile colore lilla su cui viaggiava scivolava veloce sull'asfalto umido della via Salaria nella livida alba romana del 3 febbraio 1960 quando Buscaglione, reduce da una notte trascorsa fra party e cene con amici - senza peraltro bere alcuna bevanda alcolica, secondo pi\u00f9 testimonianze - and\u00f2 incontro al suo destino, materializzatosi nella struttura di un camion carico di pietrisco destinato all'edilizia. Alle 8,30 di quel mattino avrebbe dovuto recarsi negli studi dell'Istituto Luce per la registrazione di alcuni \"spot\" pubblicitari.\nL'eredit\u00e0.\nUna sezione importante del libro \"Fred Buscaglione - Cronache swing dagli anni 50\" \u00e8 destinata a riepilogare minuziosamente l'attivit\u00e0 artistica dell'artista torinese (\"showman\" a tutto tondo) espressa e ricordata attraverso le incisioni discografiche e le partecipazioni a diversi film (molti dei quali apprezzati \"musicarelli\"), e a riorganizzare le coordinate di quella che \u00e8 stata l'eredit\u00e0 lasciata da Buscaglione e proseguita da molti suoi epigoni nell'ambito della moderna musica italiana.\nMa Buscaglione, come \"personaggio-mito\" entrato a far parte dell'immaginario collettivo - all'interno di un mondo di suggestione come quello dell'arte musicale e dello spettacolo - ha solleticato la fantasia non solo di biografi, critici e musicologi ma anche di autori di fumetto che ne hanno voluto ricordare la figura con tavole riportate in appendice al volume."}
{"id": "1430744", "revid": "78273", "url": "https://it.wikipedia.org/wiki?curid=1430744", "title": "Hiuen Tsang", "text": ""}
{"id": "1430745", "revid": "46326777", "url": "https://it.wikipedia.org/wiki?curid=1430745", "title": "High School", "text": ""}
{"id": "1430749", "revid": "88740", "url": "https://it.wikipedia.org/wiki?curid=1430749", "title": "Chen Yi", "text": ""}
{"id": "1430758", "revid": "1318658", "url": "https://it.wikipedia.org/wiki?curid=1430758", "title": "Archetti pensili", "text": "Gli archetti pensili sono un elemento architettonico composto da file di piccoli archi ciechi, di solito poco sporgenti dalla muratura e poggianti su peducci (molto pi\u00f9 raramente su vere e proprie lesene, che invece si trovano spesso alle estremit\u00e0 degli ordini di archetti).\nSi tratta di un elemento molto spesso puramente decorativo, diffusissimo in tutta Europa e tipico dell'architettura romanica, sebbene in uso ancora nell'architettura gotica. Talvolta sorreggono elementi come grondaie o ballatoi o altro.\nQuesto elemento deriv\u00f2 probabilmente dalle arcate cieche, presenti fin dall'epoca dell'architettura paleocristiana (si pensi all'arte ravennate), ed ebbe una lunga elaborazione in diverse regioni europee, dalla Mosa alla Borgogna e dalla Lombardia alla Catalogna.\nIn particolare sono un elemento tipico del romanico lombardo, tanto che in inglese si indicano con \"lombard bands\". In francese invece la \"bande lombarde\" indica la lesena, sempre legata agli archetti ciechi \"alla lombarda\".\nGli archetti pensili si trovano nei maggiori monumenti del medioevo, come la basilica di Sant'Ambrogio a Milano, basilica di Sant'Abbondio a Como, il Duomo di Pisa, nella Basilica di San Nicola a Bari, mentre all'estero si trovano, per esempio in Catalogna, a Saint-Sernin di Tolosa, nella cattedrale di Spira, ecc."}
{"id": "1430759", "revid": "599013", "url": "https://it.wikipedia.org/wiki?curid=1430759", "title": "Frank Baumann", "text": "Carriera.\nHa iniziato a giocare da professionista nel 1994, nel Norimberga. Nel 1999 si trasferisce al .\nIl 26 maggio 2009 il giocatore annuncia che concluder\u00e0 la sua carriera professionale dopo la finale di Coppa tedesca a Berlino fra il suo club e il . Il trentatreenne, dieci anni a Brema di cui nove da capitano, ha annunciato la sua decisione in una conferenza stampa al Weserstadion, sottolineando come non avrebbe rinnovato il contratto in scadenza, per poi rimanere nel club con la mansione di assistente del direttore, a partire dal 1\u00ba gennaio 2010 fino al 30 giugno 2012."}
{"id": "1430765", "revid": "486946", "url": "https://it.wikipedia.org/wiki?curid=1430765", "title": "Basket Reggio Calabria", "text": ""}
{"id": "1430766", "revid": "486946", "url": "https://it.wikipedia.org/wiki?curid=1430766", "title": "Viola Reggio Calabria Basket", "text": ""}
{"id": "1430767", "revid": "599013", "url": "https://it.wikipedia.org/wiki?curid=1430767", "title": "Distretto di Baden", "text": ""}
{"id": "1430775", "revid": "36426", "url": "https://it.wikipedia.org/wiki?curid=1430775", "title": "Archetto pensile", "text": ""}
{"id": "1430776", "revid": "253269", "url": "https://it.wikipedia.org/wiki?curid=1430776", "title": "Levan Uchaneishvili", "text": "Carriera.\nAd eccezione della serie \"Tskhovreba Don Kikhotisa da Sancho Panchosi\" (prodotta da Spagna e Georgia), dal 1979 al 1990 recita esclusivamente in produzioni sovietiche. Nel 1992 prende parte al film per la televisione \"Stalin\", prodotto da Stati Uniti e Ungheria, nel ruolo di Kaganovi\u010d. Nel 1996 appare in un episodio della serie televisiva \"X-Files\" e, sempre nello stesso anno, interpreta un pilota d'aereo nel film di fantascienza \"Independence Day\". L'anno successivo \u00e8 nel cast di \"Air Force One\" (1997) e di un episodio di \"JAG - Avvocati in divisa\". Nel 1998 appare nel film \"Blade\" e nel 1999 in un episodio di \"Seven Days\". Ha interpretato anche il personaggio di Zio Nikolai, un boss della mafia russa, nel film \"La 25\u00aa ora\" (2002), di Spike Lee."}
{"id": "1430779", "revid": "1528507", "url": "https://it.wikipedia.org/wiki?curid=1430779", "title": "The Willy Wonka Candy Company", "text": "The Willy Wonka Candy Company \u00e8 un marchio di dolciumi di propriet\u00e0 della multinazionale Ferrero dal 2018.\nStoria.\nIl marchio e i suoi prodotti sono basati sui personaggi e sui nomi creati da Roald Dahl nei suoi libri per ragazzi \"Charlie e la fabbrica di cioccolato\" e \"Il grande ascensore di cristallo\" da cui sono stati tratti due film, uno nel 1971 e l'altro nel 2005. Il marchio cominci\u00f2 a essere commercializzato nel 1971 quando la \"Breaker Confections\" di Chicago acquist\u00f2 i diritti per pubblicizzare i propri prodotti in seguito al successo del primo film, e nel 1980 cambi\u00f2 il proprio nome in quello attuale. Otto anni dopo l'azienda venne acquistata dal colosso alimentare Nestl\u00e8, per poi passare nel 2018 alla multinazionale italiana Ferrero.\nNella pubblicizzazione dei suoi prodotti la compagnia usa immagini e animazioni incentrate sul personaggio di Willy Wonka, disegnato ispirandosi congiuntamente alle illustrazioni dei libri di Dahl realizzate da Quentin Blake e a look e interpretazione di Gene Wilder nel film del 1971 diretto da Mel Stuart. Nelle versioni animate degli spot televisivi la voce \u00e8 di Maurice LaMarche.\nI nomi dei prodotti riprendono quelli estremamente fantasiosi dei libri di Dahl.\nMercati.\nIl marchio \u00e8 estremamente popolare nei paesi di lingua anglosassone, questo \u00e8 dovuto alla maggior fama della storia e dei protagonisti a cui \u00e8 ispirato; in particolare nel Regno Unito, negli USA, in Australia e Nuova Zelanda. Nell'Europa continentale esso \u00e8 meno rinomato ed in altri \u00e8 stato lanciato in seguito al successo del film di Tim Burton nel 2005. In Italia esistono alcuni negozi che vendono i prodotti Wonka."}
{"id": "1430791", "revid": "51323", "url": "https://it.wikipedia.org/wiki?curid=1430791", "title": "Levani Uchaneishvili", "text": ""}
{"id": "1430794", "revid": "767487", "url": "https://it.wikipedia.org/wiki?curid=1430794", "title": "Epitaciol\u00e2ndia", "text": "Epitaciol\u00e2ndia \u00e8 un comune del Brasile nello Stato dell'Acre, parte della mesoregione di Vale do Acre e della microregione di Brasil\u00e9ia."}
{"id": "1430801", "revid": "767487", "url": "https://it.wikipedia.org/wiki?curid=1430801", "title": "Paloma Berganza", "text": "Viene ritenuta una delle voci femminili pi\u00f9 interessanti nell'attuale panorama musicale spagnolo e, senza dubbio, \u00e8 la migliore interprete di chan\u00e7on francese del Paese, cos\u00ec come no c'\u00e8 dubbio sulla sua rilevanza anche a livello internazionale.\nBiografia.\nHa studiato chitarra classica, solfeggio ed armonia nel Real Conservatorio Superior de M\u00fasica di Madrid.\nHa studiato interpretazione vocale ed accompagnamento con il compositore e chitarrista Jorge Cardoso, canzone classica con Angeles Chamorro e Concha Do\u00f1aque, jazz vocale con il cantante Connie Philip e voce ed interpretazione con Miguel Cuevas.\nGrazie alla sua preparazione in musica classica ed essendo figlia d'arte (\u00e8 la nipote del mezzo soprano Teresa Berganza), trov\u00f2 in poco tempo la sua strada e matur\u00f2 il suo proprio stile con il suggestivo repertorio di chanson, bossa nova, jazz\u2026\nHa calcato numerose scene e tra le pi\u00f9 importante spiccano il III Festival d'autunno di Madrid, con una parte ne \"La Zapatera Prodigiosa\" di Garcia Lorca, nel Teatro Albe\u00f1iz; L'Europa Cantat IX Festival, cantando nella Cantata delle Nazioni unite di C. Halffter; il Festival della canzone Basca in Renteria, con il chitarrista Eduardo Baranzano; il XVII International Film Music Encounter (chanson) nel Teatro Maestranza; la sede delle Nazioni Unite; la fondazione Principe de Asturias."}
{"id": "1430804", "revid": "767487", "url": "https://it.wikipedia.org/wiki?curid=1430804", "title": "Feij\u00f3", "text": "Feij\u00f3 \u00e8 un comune del Brasile nello Stato dell'Acre, parte della mesoregione di Vale do Juru\u00e1 e della microregione di Tarauac\u00e1."}
{"id": "1430807", "revid": "767487", "url": "https://it.wikipedia.org/wiki?curid=1430807", "title": "Jord\u00e3o", "text": "Jord\u00e3o \u00e8 un comune del Brasile nello Stato dell'Acre, parte della mesoregione di Vale do Juru\u00e1 e della microregione di Tarauac\u00e1."}
{"id": "1430808", "revid": "438678", "url": "https://it.wikipedia.org/wiki?curid=1430808", "title": "Condrite (disambigua)", "text": ""}
{"id": "1430810", "revid": "1565034", "url": "https://it.wikipedia.org/wiki?curid=1430810", "title": "Giancarlo Maria Bregantini", "text": "Biografia.\nNasce a Denno, in provincia ed arcidiocesi di Trento, il 28 settembre 1948.\nFormazione.\nDopo aver frequentato la scuola media, il ginnasio ed il liceo dai padri stimmatini, studia teologia presso la diocesi di Verona e consegue la licenza in storia della Chiesa presso la Pontificia Universit\u00e0 Gregoriana a Roma.\nEntrato nel 1959 nel seminario minore degli Stimmatini, emette nel settembre 1966 i voti temporanei nella congregazione, e dopo anni di studio e di esperienze di lavoro operaio in fabbrica, il 13 giugno 1974 emette la professione perpetua.\nMinistero sacerdotale.\nIl 1\u00ba luglio 1978 viene ordinato presbitero stimmatino nella cattedrale di Crotone.\nDal 1976 al 1987 \u00e8 docente di storia della Chiesa presso il pontificio seminario regionale San Pio X di Catanzaro, insegnante di religione presso l'Istituto Nautico di Crotone, delegato diocesano per la pastorale del lavoro; successivamente viene nominato vicario parrocchiale presso la parrocchia di Santa Chiara di Crotone e cappellano del carcere circondariale nella stessa citt\u00e0.\nNella Congregazione dei padri stimmatini \u00e8 consigliere provinciale della provincia stimmatina, dal 1982 al 1985 e diviene formatore dei chierici stimmatini nel 1987.\nSi trasferisce a Bari, dove insegna storia della Chiesa presso l'arcidiocesi di Bari-Bitonto nello studentato teologico interreligioso della Puglia. Per molti anni \u00e8 parroco nella parrocchia di San Cataldo a Bari e dal 1992 anche cappellano dell'ospedale C.T.O., che ha sede nel rione Marconi San Cataldo di Bari, nonch\u00e9 membro del consiglio dei consultori e insegnante di religione in un istituto religioso. In questo periodo \u00e8 pi\u00f9 volte intervenuto nelle trasmissioni curate in diretta da Telenorba dalla Fiera del Levante.\nLascia la parrocchia solo alla fine di aprile 1994, dopo l'ordinazione episcopale.\nMinistero episcopale.\nIl 12 febbraio 1994 papa Giovanni Paolo II lo nomina vescovo di Locri-Gerace; riceve l'ordinazione episcopale il 7 aprile successivo nella cattedrale di Crotone dall'arcivescovo Giuseppe Agostino, coconsacranti gli arcivescovi Vittorio Luigi Mondello e Giovanni Maria Sartori. Entra nella sede episcopale di Locri il 7 maggio.\nL'8 novembre 2007 papa Benedetto XVI lo nomina arcivescovo metropolita di Campobasso-Boiano; molti a Locri e in Calabria, protestano per questa nomina, vista come un allontanamento, ma lo stesso Bregantini ne spiega le motivazioni, in una lettera aperta inviata alla diocesi calabrese e alla stampa. Rimane amministratore apostolico di Locri-Gerace in attesa della presa di possesso della nuova sede, avvenuta il 19 gennaio 2008.\nIl 17 luglio 2009 concelebra la messa solenne nella cattedrale di Campobasso per le esequie del paracadutista Alessandro di Lisio scomparso in Afghanistan.\nIl 4 ottobre 2011 celebra ad Assisi la messa in onore di san Francesco, patrono d'Italia, nell'anno in cui la nazione celebra il 150\u00ba anniversario dell'indipendenza e il Molise offre l'olio per la lampada votiva.\nNel 2014 scrive le meditazioni per la via Crucis che papa Francesco presiede al Colosseo la sera del Venerd\u00ec Santo. Lo stesso anno, il 5 luglio, concelebra la messa del Pontefice svoltasi a Campobasso.\nL'11 gennaio 2021 viene eletto vicepresidente della Conferenza episcopale dell'Abruzzo-Molise, succedendo a Gianfranco De Luca, vescovo di Termoli-Larino.\nRiconoscimenti.\nNel 2006 riceve il premio \"Angelo Narducci\" da mons. Bassano Staffieri, vescovo della Spezia-Sarzana-Brugnato, in occasione della 31\u00aa festa del quotidiano \"Avvenire\".\nPosizioni teologiche, morali, sociali e su temi politici.\nAcquista notoriet\u00e0 anche civile, inserendo nella sua azione pastorale una coscientizzazione del popolo che in concreto significa dura ed efficace opposizione alla 'ndrangheta. Nel corso del suo episcopato nella diocesi calabrese commina la scomunica a \u00abcoloro che fanno abortire la vita dei nostri giovani, uccidendo e sparando, e delle nostre terre, avvelenando i nostri campi\u00bb, in riferimento alla distruzione da parte delle cosche di alcune serre del Progetto Policoro, promosso dalla CEI.\nIl 20 aprile 2013 caldeggia, a nome della CEI, la rielezione del presidente della Repubblica Giorgio Napolitano.\nGenealogia episcopale.\nLa genealogia episcopale \u00e8:"}
{"id": "1430815", "revid": "1573940", "url": "https://it.wikipedia.org/wiki?curid=1430815", "title": "Convento di San Nicol\u00f2 Minore", "text": "Il convento di San Nicol\u00f2 Minore, detto anche San Nicolella o San Nicola dei Triscini a Catania, occupa l'angolo sud-ovest dei Quattro Canti tra le vie di Sangiuliano, Etnea, Biscari, Manzoni e la piazza San Nicolella. Il suo aspetto attuale \u00e8 posteriore al terremoto del Val di Noto del 1693.\nStoria.\nIl convento apparteneva al Terzo ordine regolare francescano che ottenne licenza di edificare un convento a Catania nel 1606 nel luogo dove ora sorgono i Quattro Canti, area che, prima del terremoto del 1693 che distrusse il convento e l'intera citt\u00e0, portava il nome di \"Piano dei Trixini\".\nIn seguito alla ricostruzione l'Ordine tenne l'edificio fino alla soppressione delle corporazioni religiose del 1866 voluta dal governo unitario.\nAdiacente al Monastero sorgeva la Chiesa di San Nicol\u00f2 Minore, popolarmente detta San Nicolella, che affacciava sulla via Alessandro Manzoni (prima del 1693 via Trixini, poi divenuta \"dei scoppettieri\") e sulla piccola piazza intitolata a San Nicolella, dove sorge il palazzo della Questura, alle spalle del palazzetto Biscari. Demolita nel 1955, fu sostituita da un palazzo moderno a pi\u00f9 piani. Un'epigrafe in un angolo ne ricorda il costruttore, l'imprenditore catanese Luigi Umberto Tregua, mentre il portale maggiore dell'inizio del XVIII secolo fu smontato e rimontato sul fianco della Chiesa di San Sebastiano in piazza Federico II di Svevia di fronte al castello Ursino.\nSempre all'interno dell'originario complesso conventuale sorge la piccola Chiesa del Santissimo Sacramento al Duomo (in via Biscari) dei primi del 1700, in origine sede dell'omonima arciconfraternita.\nDal 1866 l'edificio, in parte adibito dal comune a sede di uffici in parte ceduto a privati, \u00e8 stato notevolmente modificato tanto che \u00e8 ormai quasi impossibile individuarne l'antica destinazione d'uso, anche perch\u00e9 gi\u00e0 nei primi anni del secolo XIX i padri terziari avevano dovuto cedere a privati parte del convento. Le finanze dei Regolari catanesi erano infatti in cos\u00ec cattivo stato che la parte dell'edificio prospettante sui quattro canti era rimasta incompleta, e il comune, preoccupato che il quarto angolo rimanesse solo sulla carta rovinando la monumentalit\u00e0 dell'incrocio, riusc\u00ec ad ottenere dall'ordine la cessione dell'area a privati, dietro pagamento di un affitto, i quali privati avevano l'obbligo di completare la quinta monumentale."}
{"id": "1430830", "revid": "188323", "url": "https://it.wikipedia.org/wiki?curid=1430830", "title": "Suzuki RGV 250 Gamma", "text": ""}
{"id": "1430831", "revid": "182193", "url": "https://it.wikipedia.org/wiki?curid=1430831", "title": "Laugardalsv\u00f6llur", "text": "Il Laugardalsv\u00f6llur \u00e8 uno stadio situato nella citt\u00e0 di Reykjav\u00edk, capitale dell'Islanda.\nInaugurato nel 1952, \u00e8 la maggiore arena scoperta dello stato e ha caratteristiche polisportive: viene principalmente usato per la pratica calcistica (ospitando le gare interne della nazionale di calcio islandese e del Fram Reykjav\u00edk) ed \u00e8 dotato di pista d'atletica. Trae il suo nome dalla localit\u00e0 dove sorge, Laugardalur.\nOriginariamente l'impianto era privo di tribune: la prima, sul lato occidentale e capace di circa 4000 posti, fu costruita e inaugurata nel 1958, un anno dopo la disputa della prima partita ufficiale. Un primo ampliamento, attuato tra il 1965 e il 1970, permise di espandere la capienza.\nNel 1992 venne aggiunto l'impianto di illuminazione e nel 1997 venne edificata una seconda tribuna sul lato occidentale, portando la capienza a circa 8000 posti totali. Tra il 2005 e il 2007 la tribuna \"storica\" fu ulteriormente ampliata, elevando la capacit\u00e0 delle gradinate a circa 10.000 unit\u00e0, con possibilit\u00e0 di espansione con altri 5.000 posti mediante gradinate posticce in materiale metallico; tale soluzione \u00e8 stata per\u00f2 successivamente abbandonata in quanto non conforme alle prescrizioni di FIFA e UEFA per la disputa di gare internazionali. Sono invece sprovvisti di gradinate i lati corti del terreno di gioco.\nIl maggior afflusso di spettatori per un evento sportivo si registr\u00f2 nel 2004, quando persone seguirono l'amichevole di calcio tra la nazionale islandese e quella italiana, vinta a sorpresa dai padroni di casa per 2-0. In termini assoluti il primato di presenze allo stadio spetta per\u00f2 ai concerti: a titolo d'esempio l'esibizione dei Guns N' Roses del 24 luglio 2018 richiam\u00f2 al Laugardalsv\u00f6llur circa 25.000 spettatori.\nLo stadio \u00e8 ricompreso in un vasto complesso polisportivo multifunzionale, dotato di impianti quali piscine, palestre, campi da calcetto e tennis, sia indoor che outdoor."}
{"id": "1430841", "revid": "125703144", "url": "https://it.wikipedia.org/wiki?curid=1430841", "title": "Casere (Predoi)", "text": "Casere (\"Kasern\" o \"Knappenegg\" in tedesco) \u00e8 una frazione del comune italiano di Predoi, in provincia di Bolzano.\nGeografia fisica.\n\u00c8 il terzo centro abitato pi\u00f9 a nord d'Italia, appena sotto la Vetta d'Italia, dopo i vicini microvillaggi di malghe di Pratomagno (\"Prastmann\") e Fonte della Roccia (\"Trinkstein\"). Si trova a 1.600 metri d'altezza in cima alla valle Aurina. \u00c8 dominata dalle imponenti vette del Pizzo Rosso (\"R\u00f6tspitze\") e del Picco dei Tre Signori (\"Dreiherrnspitze\") e dai rispettivi ghiacciai. La popolazione residente, 87 abitanti, \u00e8 di lingua tedesca.\nToponimo.\nIl pi\u00f9 antico toponimo attestato, nel 1315-1325, \u00e8 \"ze Chesern\", quindi nel 1406 come \"Kessres-Swaig\" e nel 1770 come \"Kasern\". Il nome deriva etimologicamente dal termine tecnico per una malga che produce latticini e formaggi, la cosiddetta \"Casera\" (dal latino \"caseus\", \"formaggio\").\nPunti d'interesse.\nA Casere si trova la chiesetta di Santo Spirito, costruita nel 1455 in stile tardogotico, che venne consacrata dal cardinale Nicola Cusano, principe vescovo di Bressanone, una delle chiese pi\u00f9 antiche di tutto il Tirolo ed eccezionale valore artistico per il ciclo di affreschi che vi si conservano; oltre questi, vi si pu\u00f2 ammirare un bellissimo tabernacolo barocco, una bella raffigurazione lignea delle tre persone della SS. Trinit\u00e0 e un particolarissimo crocefisso, la cui realizzazione si colloca agli inizi del XVII secolo, durante la Guerra dei trent'anni.\nTra la chiesa e l'abitato di Casere si trova il centro informativo del parco naturale Vedrette di Ries-Aurina.\nInoltre, fulcro dell'abitato \u00e8 il Berghotel Kasern, luogo di eccezionale valore storico tutelato dalla Provincia, che ininterrottamente da oltre 500 anni fornisce assistenza, ristoro ed ospitalit\u00e0 a viandanti e pellegrini, prima come ospizio e locanda, oggi come albergo altomontano."}
{"id": "1430843", "revid": "1573940", "url": "https://it.wikipedia.org/wiki?curid=1430843", "title": "Rhynchophorus ferrugineus", "text": "Il punteruolo rosso della palma (Rhynchophorus ferrugineus ) \u00e8 un coleottero curculionide, originario dell'Asia, micidiale parassita di molte specie di palme.\nDistribuzione.\n\"Rhynchophorus ferrugineus\" \u00e8 originario dell'Asia sudorientale e della Melanesia, dove \u00e8 responsabile di seri danni alle coltivazioni di palma da cocco.\nA seguito del commercio di esemplari di palme infette, raggiunse negli anni ottanta gli Emirati Arabi e da l\u00ec si diffuse in Medio Oriente (segnalato in Iran, Israele, Giordania e Palestina) e in quasi tutti i Paesi del bacino meridionale del Mar Mediterraneo (a partire dall'Egitto dove fu segnalato per la prima volta nel 1992); risalito sino alla Spagna (prima segnalazione nel 1994), raggiunse poi la Corsica e la costa Azzurra francese (2006).\nLa prima segnalazione in Italia \u00e8 del 2004 e si deve ad un vivaista di Pistoia che aveva importato delle piante dall'Egitto; nel 2005 viene segnalato in Sicilia e quindi in veloce diffusione verso il Nord della penisola: arriva in Campania, portando a morte centinaia di palme secolari in parchi pubblici, quali lo storico lungomare di Salerno, viale Augusto e viale Gramsci a Napoli, nonch\u00e9 giardini privati; nel Lazio, torna in Toscana ed \u00e8 infine anche in Liguria, Marche, Abruzzo, Molise, Puglia, Basilicata, Calabria e Sardegna. Segnalato anche nel continente oceanico, nelle Antille olandesi e negli Stati Uniti in California.\nLa causa della rapida diffusione \u00e8 principalmente il commercio di esemplari di palma infestati dall'insetto e non riconosciuti tali.\nGli stati nativi del punteruolo rosso sono Bangladesh, Birmania, Cambogia, Cina, Filippine, Giappone, India, Indonesia, Laos, Malaysia, Pakistan, Singapore, Sri Lanka, Taiwan, Thailandia, Vietnam.\nSuccessivamente \u00e8 stato segnalato in:\nAlbania, Algeria, Arabia Saudita, Aruba, Australia, Bahrein, Croazia, Cipro, Egitto, Emirati Arabi Uniti, Francia (incl. Corsica), Giordania, Grecia, Iran, Israele, Italia (incl. Sardegna e Sicilia), Kuwait, Libia, Malta, Monaco, Montenegro, Marocco, Oman, Palestina, Papua Nuova Guinea, Portogallo (incl. Madera), Qatar, Isole Salomone, Samoa, Siria, Slovenia, Spagna (incl. Baleari e Canarie), Stati Uniti (solo California), Tunisia, Turchia, Vanuatu.\nDescrizione.\nAdulto.\nLungo fra i 19 ed i 45\u00a0mm, presenta una livrea di colore rosso-brunastro, con macchioline nere nella parte superiore del torace. Possiede un lungo rostro ricurvo, che nel maschio \u00e8 pi\u00f9 accentuato e ricoperto da una fitta peluria brunastra, alla sua base sono inserite le antenne. La larghezza del corpo varia fra gli 11,5 e i 15,5\u00a0mm, le elitre presentano una fine striatura e sono di colore pi\u00f9 scuro rispetto al pronoto. Lo scutello \u00e8 lungo circa un quarto delle elitre, piuttosto ampio.\nUova.\nLe sue uova sono sottili, oblunghe, di colore bianco crema, lunghe in media 2,62 \u00d7 1,12\u00a0mm, la femmina ne depone un numero variabile fra qualche decina e molte centinaia.\nLarva.\nLe larve sono lunghe 35 - 50\u00a0mm, di colore biancastro con il capo marrone, l'apparato boccale masticatore \u00e8 ben sviluppato e fortemente chitinizzato mentre il corpo bianco, composto da 13 segmenti, non \u00e8 dotato di zampe.\nPupa.\nLa pupa misura in media 35\u00a0mm \u00d7 15\u00a0mm, ed \u00e8 inizialmente di color bianco crema e quindi marrone negli stadi pi\u00f9 avanzati.\nBiologia.\nGli adulti di \"Rhynchophorus ferrugineus\" sono attivi sia di giorno che di notte. Sono abili volatori, in grado di raggiungere nuovi ospiti nel raggio di 1\u00a0km.\nLa oviposizione avviene solitamente in corrispondenza delle porzioni pi\u00f9 giovani e tenere della pianta o in ferite del tronco o del rachide fogliare. Una femmina pu\u00f2 deporre sino a 200 uova per volta.\nDopo la schiusa, le larve si dirigono verso l'interno della pianta, scavando gallerie grazie al robusto apparato masticatorio e danneggiando soprattutto la zona del tronco immediatamente sottostante alla corona fogliare. Il periodo larvale dura in media 55 giorni.\nLe larve si impupano in genere alla base della pianta, formando dei bozzoli ovali di fibre di palma all'esterno del tronco. Dopo l'emergenza dalla pupa gli adulti rimangono all'interno di tali bozzoli per 4-17 giorni (media 8 giorni), raggiungendo la maturit\u00e0 sessuale.\nIl ciclo vitale completo, dall'uovo allo sfarfallamento, dura in media 82 giorni. Gli adulti hanno una durata di vita di circa 2-3 mesi.\n\u00c8 stato stimato che, in assenza di fattori limitanti, una singola coppia di \"Rhynchophorus ferrugineus\" possa dare vita, nell'arco di 4 generazioni, a circa 53 milioni di esemplari.\nUso alimentare.\nPresso gli Iatmul, una popolazione indigena della Papua Nuova Guinea, le larve di \"Rhynchophorus ferrugineus\" costituiscono un importante elemento della dieta, arrivando a coprire circa il 30% del fabbisogno proteico e costituendo la principale fonte di zinco e ferro.\nOspiti.\nIl punteruolo colpisce parecchie specie di palme tra cui le pi\u00f9 diffuse variet\u00e0 ornamentali mediterranee, la palma delle Canarie e quella da dattero, ma anche specie di interesse economico quali la palma da cocco e quella da olio.\nAltre specie su cui sono stati segnalati attacchi sono la palma di Betel, da zucchero, la palma americana, quella cinese, da succo, a ventaglio, del rattan e altre; occasionalmente attacca anche aloe americana e canna da zucchero.\nAlcune specie, quali la palma nana, erano ritenute immuni all'infestazione in quanto si pensava che la loro secrezione gommosa potesse costituire barriera contro l'attecchimento del parassita, laddove invece si \u00e8 riscontrato che anch'esse sono vulnerabili al punteruolo.\nSintomi dell'infestazione.\nL'infestazione pu\u00f2 essere a lungo asintomatica e manifestarsi solo in una fase avanzata.\nI primi sintomi sono rappresentati da un anomalo portamento della chioma, che assume un caratteristico aspetto divaricato \"ad ombrello aperto\".\nNei casi pi\u00f9 gravi si arriva alla perdita completa delle foglie, per cedimento del rachide fogliare, per cui la pianta appare come \"scapitozzata\".\nNello stadio terminale della infestazione si produce un vero e proprio \"collasso\" della pianta: solo a questo punto le colonie di curculionidi abbandonano la pianta attaccata migrando su un nuovo esemplare.\nMetodi di lotta.\nIl controllo del \"Rhynchophorus ferrugineus\" \u00e8 problematico e molto difficile a causa del concorso di molteplici fattori che favoriscono il fitofago. Gli adulti si muovono con facilit\u00e0 e possono eludere eventuali barriere di protezione o di contenimento espandendo i focolai d'infestazione.\nI trattamenti chimici curativi richiedono l'impiego di insetticidi sistemici e una diagnosi precoce dell'infestazione; trattamenti curativi tardivi, oltre ad essere inutili per risolvere l'attacco nella pianta infestata, sono anche di scarsa efficacia. I trattamenti chimici preventivi possono avere una loro efficacia come barriera chimica, tuttavia presuppongono l'impiego di prodotti attivi per contatto, dotati anche di una certa tossicit\u00e0, e la copertura di tutta la pianta con l'irrorazione. Il trattamento di esemplari di grandi dimensioni, che espone al rischio di fenomeni di deriva, e l'intervento in aree urbane pongono inoltre vincoli nella scelta del principio attivo subordinando l'efficacia alla tutela della salute pubblica.\nL'impiego di antagonisti naturali \u00e8 ancora in fase di studio e al momento non ci sono ancora prospettive di applicazione significative: gli Artropodi ausiliari si sono finora rivelati insufficienti a contenere la dinamica della popolazione.\nMigliori prospettive sono offerte dall'impiego degli entomopatogeni, in particolare virus agenti della poliedrosi citoplasmatica e nematodi.\nL'efficacia di questi ultimi, almeno in ambito sperimentale, sarebbe stata messa in evidenza da ricerche condotte in Spagna nell'impiego sia preventivo sia curativo: la liberazione di adulti su piante preventivamente trattate con nematodi ha prodotto una mortalit\u00e0 del 100%; sembra inoltre che i nematodi siano in grado di penetrare nelle gallerie e raggiungere le larve, permettendo perci\u00f2 un intervento anche in sede curativa.\nL'impiego delle trappole, largamente sperimentato in diverse regioni dell'Asia, del Medio Oriente e in Spagna, ha messo in evidenza l'utilit\u00e0 accessoria sia nel \"mass trapping\" sia nel monitoraggio della popolazione di adulti.\nLe indicazioni riportate in letteratura sul grado di efficacia sono discordanti, tuttavia mettono in evidenza una maggiore efficacia dell'uso di attrattivi combinati (feromone e attrattivi alimentari a base di zucchero) e l'importanza della disposizione delle trappole in relazione all'altezza. Sulla base dei risultati finora conseguiti \u00e8 presumibile che la tecnologia debba essere ancora raffinata per migliorare ulteriormente le prospettive di successo.\nScarsi risultati hanno finora prodotto le ricerche in merito alla possibilit\u00e0 di sfruttamento della tecnica del maschio sterile.\nInteressanti sono le prospettive di adozione di tecniche di lotta integrata, sulla base dei risultati di prove condotte in Medio Oriente. In generale la lotta integrata presuppone l'adozione di tecniche combinate che agiscono a vari livelli: monitoraggio della popolazione, ricorso al \"mass trapping\", esame delle palme ai fini di una diagnosi precoce, misure di profilassi che consistono nell'eliminazione dei possibili siti di riproduzione, nella bonifica dei possibili focolai d'infestazione (es. giardini e palmizi abbandonati), mantenimento delle piante in buono stato fitosanitario, ricorso ai trattamenti chimici preventivi e curativi, ricorso a regolamenti che impongono misure fitosanitarie, educazione e divulgazione. L'adozione di tecniche combinate ha permesso di ottenere anche un successo nell'eradicazione (Israele), sia pure in un contesto locale e circoscritto. La letteratura cita anche la possibilit\u00e0 di sviluppo di metodi di diagnosi precoce pi\u00f9 o meno singolari, come l'impiego dei cani o il rilevamento del tasso di traspirazione, che nelle palme infestate s'intensifica.\nIn ambienti di recente introduzione, come in Italia, \u00e8 di fondamentale importanza la profilassi al fine di evitare l'espansione del fitofago, intervenendo precocemente sui focolai d'infestazione. In proposito, sulla base delle difficolt\u00e0 oggettive di diagnosticare precocemente gli attacchi e d'intervenire con interventi curativi, si rivelano di particolare importanza le seguenti azioni:"}
{"id": "1430852", "revid": "1728", "url": "https://it.wikipedia.org/wiki?curid=1430852", "title": "Antonio Cappelli (1849-1902)", "text": "Biografia.\nFiglio di Luigi Cappelli, fratello maggiore di Emidio, e fratello di Raffaele, diplomatico e poi ministro degli affari esteri, conseguita la laurea in giurisprudenza all'Universit\u00e0 di Napoli si dedic\u00f2, prevalentemente, alla politica e all'agricoltura. \nConsigliere provinciale, presidente della Deputazione provinciale, e per un decennio presidente del consiglio provinciale dell'Aquila; nell'ambito di queste assisi s'interess\u00f2 in modo particolare di tematiche relative alla pubblica istruzione. \u00c8 stato nominato senatore del Regno d'Italia il 20 novembre 1891.\nNel campo agricolo, scrisse e oper\u00f2 in difesa dell'industria armentizia, nel periodo della crisi dei prodotti di derivazione ovina (lane e formaggi) provocata dall'abbattimento doganale, che permise le importazioni in particolare di lane australiane ed argentine, e contro la concorrenza dei formaggi pecorini albanesi e turchi. Comprendendo, tuttavia, la portata della crisi, di concerto con il fratello, dissod\u00f2 una larga estensione di terra nel Tavoliere delle Puglie, una volta destinata a pascolo, per la coltura del grano e dei foraggi, dando di fatto l'avvio all'epoca della trasformazioni agrarie in Puglia. Sempre di concerto con il fratello, introdusse in quella regione i pi\u00f9 moderni metodi di coltivazione: dalle rotazioni razionali alle concimazioni chimiche. \nFu anche presidente della terza sezione (allevamento del bestiame e industrie agrarie derivanti) della Societ\u00e0 degli agricoltori italiani."}
{"id": "1430855", "revid": "287204", "url": "https://it.wikipedia.org/wiki?curid=1430855", "title": "Rifugio Croz dell\u2019Altissimo", "text": ""}
{"id": "1430858", "revid": "36426", "url": "https://it.wikipedia.org/wiki?curid=1430858", "title": "Chiesa dei Santi Maria e Donato", "text": ""}
{"id": "1430859", "revid": "57342", "url": "https://it.wikipedia.org/wiki?curid=1430859", "title": "Pasticcere", "text": ""}
{"id": "1430864", "revid": "287204", "url": "https://it.wikipedia.org/wiki?curid=1430864", "title": "Kannauj", "text": " \nKannauj, o anche Kanauj ( Lingua hindi \u0915\u093c\u0928\u094d\u0928\u094c\u091c) \u00e8 una suddivisione dell'India, classificata come \"municipal board\", di 71.530 abitanti, capoluogo del distretto di Kannauj, nello stato federato dell'Uttar Pradesh, nei pressi del fiume Gange e a circa 100\u00a0km da Lucknow. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 27\u00b0 4' 0 N e 79\u00b0 55' 0 E e ha un'altitudine di 138 .\nStoria.\nDi antiche origini, Kannauj \u00e8 gi\u00e0 menzionata nei testi sanscriti e nei primi testi buddhisti.\nIl re Harsa ne fece nel VII secolo la sua capitale e la citt\u00e0 divenne il centro pi\u00f9 importante di tutta l'India settentrionale. Anche sotto la dinastia Gurjara-Pratihara nel IX e X secolo mantenne un grande splendore, mentre sub\u00ec un terribile saccheggio ad opera di Ma\u1e25m\u016bd di Ghazna nell'XI secolo. Tuttavia, se si riprese da quelle distruzioni con la dinastia rajput dei Rathor, non riusc\u00ec invece a riaversi dalle devastazioni dei Ghuridi nel XII secolo. Dopo quel sacco infatti, Kannauj decadde a piccola cittadina e non si risollev\u00f2 pi\u00f9.\nSociet\u00e0.\nEvoluzione demografica.\nAl censimento del 2001 la popolazione di Kannauj assommava a 71.530 persone, delle quali 37.776 maschi e 33.754 femmine. I bambini di et\u00e0 inferiore o uguale ai sei anni assommavano a 10.931, dei quali 5.870 maschi e 5.061 femmine. Infine, coloro che erano in grado di saper almeno leggere e scrivere erano 41.837, dei quali 24.173 maschi e 17.664 femmine."}
{"id": "1430867", "revid": "31455", "url": "https://it.wikipedia.org/wiki?curid=1430867", "title": "Mahm\u016b'd di Ghazn\u0101", "text": ""}
{"id": "1430868", "revid": "110157", "url": "https://it.wikipedia.org/wiki?curid=1430868", "title": "M\u00e2ncio Lima", "text": "M\u00e2ncio Lima \u00e8 un comune del Brasile nello Stato dell'Acre, parte della mesoregione di Vale do Juru\u00e1 e della microregione di Cruzeiro do Sul."}
{"id": "1430878", "revid": "93967", "url": "https://it.wikipedia.org/wiki?curid=1430878", "title": "Leroy Gibbs", "text": ""}
{"id": "1430885", "revid": "2121138", "url": "https://it.wikipedia.org/wiki?curid=1430885", "title": "Mahmud di Ghazna", "text": "Sicuramente \u00e8 stato il pi\u00f9 importante tra i sultani della citt\u00e0 di Ghazna. Grazie alle sue conquiste il regno si espanse fino a diventare un impero che comprendeva gli attuali Afghanistan, Pakistan e India nordoccidentale.\nAntefatti.\nIl padre di Mahmut, SabukTigin, era di origine turco.Il dominio islamico a cavallo del primo millennio era suddiviso in vari potentati, dei quali quello pi\u00f9 orientale era costituito dalla dinastia dei Samanidi, che controllavano una vasta area compresa tra l'Iran orientale e la Transoxiana, con capitale Buchara. Come le altre dinastie islamiche, questi si erano avvalsi di mercenari turchi, i cui capi, come ricompensa, ricevevano dei territori conquistati. \nTra questi vi era l'avo di Mahmud, Alp Tigin, che si era stabilito a Ghazna, nel Zabulistan . Suo successore fu il genero Sabuktigin di Ghazna, che ampli\u00f2 il piccolo dominio ghaznavide a danno degli stessi Samanidi, conquistando alcune zone del Belucistan e del Tukharistan. Suo figlio Mahmud avrebbe fatto molto di pi\u00f9, costituendo un impero che andava dal Mar Caspio fino al Gange.\nBiografia.\nMa\u1e25m\u016bd nacque il 2 ottobre del 971 (secondo altri nel 969) a Ghazna, figlio del signore della citt\u00e0, Sabuktigin di Ghazna. Fin dall'adolescenza accompagn\u00f2 il padre nelle sue spedizioni militari: a 14 anni partecip\u00f2 alla campagna oltre l'Indo, contro Jayap\u0101la, raja di Lahore, e nel 994 ottenne il governatorato del Khorasan, con il titolo di \"Spada dello Stato\". Per\u00f2 nel 996, alla morte del padre, il trono and\u00f2 al fratello di Ma\u1e25m\u016bd ed erede designato, Ism\u0101\u02bf\u012bl. Ma\u1e25m\u016bd gli propose di spartire il potere, e al suo rifiuto, nel 998 lo attacc\u00f2 e lo sconfisse, cacciandolo in prigione e assumendo direttamente il potere. Il suo primo atto fu quello di svincolare Ghazna dal vassallaggio con i Samanidi, per cui nel 999 sconfisse i battaglia il sultano samanide \u02bfAbd al-Malik.\nCon questa vittoria non solo rese il suo piccolo Stato di fatto indipendente, ma ricevette dal califfato abbaside di Baghdad il riconoscimento del suo possesso del Khorasan, Iran e Afghanistan e del Sistan, oltre alla nomina di \"braccio destro della dinastia\" e \"fiduciario della comunit\u00e0 islamica\". Questi due titoli dettero a Ma\u1e25m\u016bd il ruolo di difensore dell'Islam contro i popoli ritenuti infedeli del Punjab, che premevano ai confini orientali, autorizzandolo cos\u00ec ad espandere il suo dominio in quella direzione. Gi\u00e0 nell'anno 1000 il sovrano musulmano inizi\u00f2 la sua prima campagna oltre l'Indo, territorio ove si era spinto il condottiero macedone Alessandro Magno e dove, nel corso del VII secolo, erano stati istituiti due potentati islamici nella regione del Sind, quelli di Mansura e di Multan. Nel corso di questa campagna, Ma\u1e25m\u016bd arriv\u00f2 fino alla zona montuosa a ridosso di Pesh\u0101war, colpendo il raja di Seitan, Khalaf ibn Ahmad, da cui ottenne la sottomissione e un cospicuo tributo. \nPoco dopo, nel 1001, il sovrano ghaznavide invase con 15.000 cavalieri il territorio di Lahore, il cui r\u0101ja, Jayap\u0101la, aveva costituito un esercito di 12.000 cavalieri, 30.000 fanti e 300 elefanti. Tale massa di uomini per\u00f2 non resistette contro la carica dei cavalieri musulmani, che travolsero le file induiste con tanto impeto che i nemici si ritirarono, dopo aver lasciato sul campo 15.000 uomini. Jayap\u0101la stesso fu preso prigioniero dopo che il suo elefante, terrorizzato dai colpi ricevuti dai guerrieri del signore ghaznavide, era fuggito disordinatamente. Il raja venne subito liberato, per farne un vassallo di Ghazna; ma l'orgoglioso sovrano ind\u00f9, piuttosto che accettare una prospettiva del genere, prefer\u00ec suicidarsi, allestendo un rogo e dandosi la morte, non prima di aver abdicato in favore del figlio, \u0100nandap\u0101la. \nQuesti decise di proseguire la resistenza ad oltranza gi\u00e0 perseguita dal padre, ribellandosi al dominio ghaznavide: nel 1005 allora Ma\u1e25m\u016bd arriv\u00f2 con le sue armate fino a Bhera, sull'Idaspe (odierno Jehlum), costringendo il raja a riparare nel Kashmir. Pi\u00f9 a sud, nel 1006, il condottiero islamico intervenne anche contro regni gi\u00e0 islamizzati, con il pretesto che il sultano di Multan, D\u0101w\u016bd, fosse di orientamento sciita, cosa vigorosamente osteggiata dal sunnismo. A nord, nel frattempo, il territorio ghaznavide del Khorgstan era stato invaso dal Khan Na\u1e63r I di Transoxiana, cognato di Ma\u1e25m\u016bd, il quale, con un repentino dietro-front dall'India settentrionale, ricacci\u00f2 oltre il Sir Darya Iassarte) gli invasori, che ritornarono per\u00f2 con forze pi\u00f9 consistenti, con il risultato di essere nuovamente sconfitti a Balkh. \nPoco tempo dopo, nel 1009, dopo una breve campagna contro Multan, il sovrano di Ghazna intraprese un'ennesima guerra contro \u0100nandap\u0101la, il quale era riuscito a coinvolgere i sette principali raja della regione nella rivolta contro il dominio musulmano. Alcuni di essi avevano condotto personalmente il proprio esercito, altri inviarono solo dei contingenti. Si trattava comunque di un'armata enorme, tanto che, si disse, le donne indiane avevano venduto i propri gioielli per costituirla. Le forze ind\u00f9 si schierarono tra Und e Pesh\u0101war per impedire a Ma\u1e25m\u016bd l'entrata nella regione, ed erano talmente numerosi che il sultano non os\u00f2 attaccare. I due eserciti si fronteggiarono pertanto per quaranta giorni, dopo di che i fanti indiani partirono all'offensiva, con un vigoroso attacco che, approfittando del loro fronte pi\u00f9 esteso, si concentr\u00f2 sui fianchi nemici. In grave difficolt\u00e0, Ma\u1e25m\u016bd stava per ordinare la ritirata, quando gli elefanti indiani, spaventati dal lancio continuo di proiettili, si spaventarono e fuggirono, scompaginando i ranghi dell'esercito dei raja e lasciandolo senza protezione. I soldati ind\u00f9 allora, nella pi\u00f9 completa confusione, si diedero alla fuga, finendo preda della cavalleria musulmana, spedita dal comandante alle spalle dello schieramento nemico con una manovra aggirante.\nLa vittoria ottenuta consent\u00ec dunque a Ma\u1e25m\u016bd di avanzare verso la fortezza di Bhavan, espugnata con un solo assalto, e di depredare il ricco tempio di Kangra, che cedette dopo una settimana di assedio. Il sovrano musulmano ritorn\u00f2 in India nel 1011, quando, dopo aver soffocato una ribellione guidata da Mo\u1e25ammed ibn S\u016br nel territorio afgano di Ghor, affront\u00f2 il raja di Delhi, guadagnandosi l'ingente bottino del tempio di Thanesar. Un'altra significativa campagna bellica avvenne nel 1013, contro il signore di Pesh\u0101war, Bhim, detto \"Senza paura\", il quale fu sconfitto e si rifugi\u00f2 nel Kashmir, dando cos\u00ec a Ma\u1e25m\u016bd la possibilit\u00e0 di mettere le mani sulla ricca e fertile pianura del Gange. Il nuovo scacchiere operativo lo impegn\u00f2 fino al 1015, periodo in cui saccheggi\u00f2 la roccaforte induista di Thansar, tra il Sutlej e lo Jumna, meditando per\u00f2 di spingersi oltre, verso l'Indostan. Malgrado questo, negli anni successivi Ma\u1e25m\u016bd di Ghazna fu costretto a guardare ad occidente, dove tra l'altro la fede sciita dei Buwayhidi, protettori del califfato sunnita abbaside, gli permetteva di ostentare la sua qualit\u00e0 di campione del sunnismo anche in quel settore. \nL'occasione giunse con la ribellione di suo cognato Mamtin, sovrano del Khw\u0101rezm, a sud del lago d'Aral: tra il 1016 e il 1017 il condottiero oper\u00f2 contro il ribelle, il cui territorio sottrasse all'influenza di Baghdad, insediandovi un nuovo governatore. Per\u00f2, gi\u00e0 nel 1018 la progettata spedizione nell'Indostan era gi\u00e0 pronta. Nel corso di tale campagna Ma\u1e25m\u016bd conquist\u00f2 le citt\u00e0 di Mathura, sullo Jumna, e Bindraban, quindi espugn\u00f2 in un solo giorno la citt\u00e0 di Kanauji Kannauj sul Gange, il cui sistema difensivo era costituito da sette fortezze. I frutti della spedizione furono, oltre a un ingente bottino, 50.000 schiavi. Il sultano musulmano torn\u00f2 nella regione nel 1019 e nel 1022, per tutelare il raja di Kanauj, che si era convertito all'Islam, divenendo suo vassallo, ed era divenuto preda delle mire espansionistiche dei vicini dinasti Sh\u0101h\u012b, i raja di Kalinjar e di Gwalyor, che furono entrambi sconfitti sul campo. Un colpo durissimo all'Induismo nell'India settentrionale tuttavia avvenne con la spedizione del 1025: Ma\u1e25m\u016bd di Ghazna condusse il suo esercito da Multan attraverso il deserto di Rajputana, valendosi solo di cavalli e cammelli, raggiungendo in pochissimo tempo il tempio/fortezza di Somn\u0101th, lungo la costa occidentale della penisola indiana. \nDato che i vari raja indiani non erano riusciti ad arrivare in tempo, il caposaldo era difeso solamente dai bramini, i sacerdoti ind\u00f9, che furono tutti massacrati dopo che i guerrieri musulmani avevano scalato le mura con scale e funi. Oltre a racimolare un immenso bottino, il sultano ghaznavide, malgrado le suppliche e le preghiere dei raja ind\u00f9, distrusse con la sua spada le rappresentazioni degli idoli induisti e ne fece portare i resti a Ghazna, dove, simbolicamente, li fece interrare sotto il pavimento della Grande Moschea, affinch\u00e9 i fedeli potessero calpestarli. L'ultima discesa in India avvenne nel 1027, dopo di che Ma\u1e25m\u016bd si dedic\u00f2 alle sue mire ad occidente. Nei tre anni che gli rimasero dai vivere, il sultano sottrasse ai Buwayhidi vaste aree di controllo, impossessandosi di Raji e Esfahan in Persia, e di Hamadan in quella che era l'antica Media (all'epoca Jib\u0101l. Dovunque, nei territori musulmani, Ma\u1e25m\u016bd era visto come il difensore della fede, fatto che provoc\u00f2 molto scontento nei confronti dei protettori del califfato, gi\u00e0 in difficolt\u00e0 di fronte all'espansione da sud dei Fatimidi sciiti d'Egitto. Mor\u00ec per\u00f2 a Ghazna nel 1030, a soli 59 anni, prima di riuscire a estendere il suo controllo su tutta la Mesopotamia. La sua opera fu proseguita dal figlio Mas\u02bf\u016bd, che per\u00f2 dovette fronteggiare l'avanzata dei turchi Selgiuchidi, la cui azione sottrasse ai Ghaznavidi gran parte dei territori iranici, spostandone il baricentro sull'India settentrionale, dove Lahore avrebbe sostituito Ghazna come fulcro del regno ghaznavide fino a che la dinastia non fu soppiantata nel 1187 dai Ghuridi."}
{"id": "1430887", "revid": "31455", "url": "https://it.wikipedia.org/wiki?curid=1430887", "title": "Mahmud di Ghazni", "text": ""}
{"id": "1430892", "revid": "1543377", "url": "https://it.wikipedia.org/wiki?curid=1430892", "title": "Dipartimento di Boaco", "text": " \nIl dipartimento di Boaco \u00e8 uno dei 15 dipartimenti del Nicaragua, il capoluogo \u00e8 la citt\u00e0 di Boaco."}
{"id": "1430894", "revid": "117271", "url": "https://it.wikipedia.org/wiki?curid=1430894", "title": "Boletus hirsutus", "text": ""}
{"id": "1430895", "revid": "117271", "url": "https://it.wikipedia.org/wiki?curid=1430895", "title": "Boletus hispidus", "text": ""}
{"id": "1430898", "revid": "117271", "url": "https://it.wikipedia.org/wiki?curid=1430898", "title": "Boletus spongiosus", "text": ""}
{"id": "1430899", "revid": "117271", "url": "https://it.wikipedia.org/wiki?curid=1430899", "title": "Boletus velutinus", "text": ""}
{"id": "1430900", "revid": "117271", "url": "https://it.wikipedia.org/wiki?curid=1430900", "title": "Boletus villosus", "text": ""}
{"id": "1430901", "revid": "117271", "url": "https://it.wikipedia.org/wiki?curid=1430901", "title": "Hemidiscia hispida", "text": ""}
{"id": "1430903", "revid": "117271", "url": "https://it.wikipedia.org/wiki?curid=1430903", "title": "Inodermus hispidus", "text": ""}
{"id": "1430904", "revid": "1833487", "url": "https://it.wikipedia.org/wiki?curid=1430904", "title": "Bernardino da Fossa", "text": "Biografia.\nNato a Fossa, intorno al 1420, di nobile famiglia abruzzese. Nel 1426 ebbe modo di ascoltare le parole di San Giovanni da Capestrano di ritorno da Roma. A partire dal 1438 Giovanni Amici fu in Umbria, dove si laure\u00f2 in giurisprudenza presso l'universit\u00e0 di Perugia: colpito da una predica sulla vita di san Bernardino da Siena, spentosi all'Aquila nel 1444, decise di abbracciare la vita religiosa nel ramo degli Osservanti dell'ordine francescano.\nIl 12 marzo del 1445 adott\u00f2 il nome di fra' Bernardino ed inizi\u00f2 il noviziato a Gubbio: il 13 marzo del 1446 fece la professione solenne nel convento di Stroncone.\nZelante sacerdote e valente predicatore presso numerosi centri umbri, venne eletto per quattro volte Padre Provinciale dei Frati Minori Osservanti per gli Abruzzi, ricoprendo la carica dal 1454 al 1460 e poi dal 1472 al 1475: tra il 1464 ed il 1467 fu invece Superiore di Bosnia e Dalmazia, provincia appena istituita da papa Pio II Piccolomini, e nel 1468 fu eletto Procuratore dell'ordine presso la Santa Sede.\nVenne eletto per due volte vescovo dell'Aquila (prima nel 1472, alla morte del cardinale Amico Agnifili, e poi nel 1491, come successore di Giovanbattista Gaglioffi) ma declin\u00f2 entrambe le volte l'offerta per spirito di umilt\u00e0.\nNel 1475 abbandon\u00f2 ogni carica e si ritir\u00f2 nel convento di San Giuliano dell'Aquila: il 16 gennaio del 1495, a Cittaducale, riusc\u00ec a fermare le truppe di Carlo VIII e a convincerle a non attraversare il territorio aquilano, risparmiando alla popolazione le gravi conseguenze di un'occupazione militare.\nSi spense nel suo convento all'et\u00e0 di 83 anni: ha lasciato numerosi scritti storici e teologici e raccolte di omelie. Tra i primi figura una \"Cronaca aquilana\" recante come sottotitolo \"Della presa di possesso del Convento di Sant'Angelo d'Ocre\", relativa alla storia aquilana del periodo 1254-1423..\nCulto.\nIl suo corpo, trafugato dalla chiesa conventuale di San Giuliano il 1\u00ba dicembre del 1515, \u00e8 ora conservato presso la casa francescana di Sant'Angelo ad Ocre.\nIl culto tributato \"ab immemorabili\" al beato Bernardino da Fossa venne confermato da papa Leone XII il 26 marzo del 1828.\nIl Martirologio Romano fissa per la memoria del beato la data del 27 novembre."}
{"id": "1430905", "revid": "117271", "url": "https://it.wikipedia.org/wiki?curid=1430905", "title": "Inonotus hirsutus", "text": ""}
{"id": "1430906", "revid": "117271", "url": "https://it.wikipedia.org/wiki?curid=1430906", "title": "Phaeolus endocrocinus", "text": ""}
{"id": "1430908", "revid": "117271", "url": "https://it.wikipedia.org/wiki?curid=1430908", "title": "Phaeoporus hispidus", "text": ""}
{"id": "1430909", "revid": "117271", "url": "https://it.wikipedia.org/wiki?curid=1430909", "title": "Polyporus endocrocinus", "text": ""}
{"id": "1430910", "revid": "117271", "url": "https://it.wikipedia.org/wiki?curid=1430910", "title": "Polyporus hispidus", "text": ""}
{"id": "1430911", "revid": "117271", "url": "https://it.wikipedia.org/wiki?curid=1430911", "title": "Polystictus hispidus", "text": ""}
{"id": "1430912", "revid": "117271", "url": "https://it.wikipedia.org/wiki?curid=1430912", "title": "Xanthochrous hispidus", "text": ""}
{"id": "1430921", "revid": "113299874", "url": "https://it.wikipedia.org/wiki?curid=1430921", "title": "Colloquio clinico", "text": "Il colloquio clinico \u00e8 una tecnica di osservazione e di studio del comportamento umano per raccogliere informazioni (fine diagnostico), motivare (fine terapeutico), ed informare (orientamento).\nIl colloquio clinico \u00e8 un caso particolare della vita di relazione del soggetto: la personalit\u00e0 dell'esaminatore entra attivamente in questo rapporto condizionandolo. \u00c8 importante che l'esaminatore sia consapevole di influire attivamente sugli atteggiamenti assunti dal soggetto anche quando il suo ruolo non \u00e8 di intervento attivo. Deve inoltre conoscere in anticipo la prospettiva nella quale tende abitualmente a collocarsi, cio\u00e8 conoscere le caratteristiche della propria equazione personale.\nIl colloquio clinico pu\u00f2 essere accompagnato da una fase di test.\nL'utilizzazione del colloquio a scopo diagnostico e prognostico si basa su di un presupposto fondamentale: che i tratti e le disposizioni rilevate in una persona in occasione del colloquio, non siano caratteristiche incidentali, casuali, limitate nel tempo e nello spazio alla situazione in esame, ma possono essere trasferite ad ambiti pi\u00f9 vasti e rilevanti del comportamento.\nL'obbiettivo di base \u00e8 delineare la struttura della personalit\u00e0 del soggetto esaminato. Permettere una conoscenza diretta della dinamica interpersonale del soggetto.\nLa situazione del colloquio non permette, soprattutto quando si limita ad un solo incontro, il pi\u00f9 delle volte di manifestare tutte le disposizioni, tutti i ruoli psicosociali assimilati dal soggetto. \n\u00c8 importante cogliere la disposizione preliminare dei soggetti nei confronti del colloquio: individuare il ruolo (modello organizzato di condotte relativo ad una certa posizione dell'individuo in un insieme interagente) in cui viene collocato lo psicologo e quello complementare in cui si trova l'esaminato.\nFonti d'informazione durante il colloquio clinico.\nLe fonti d'informazione durante il colloquio clinico, si possono raggruppare in tre categorie:\nContenuto.\nIl materiale raccolto durante il colloquio che deve essere sottoposto ad un esame critico attraverso la valutazione della verosimiglianza e la coerenza oppure l'eventuale contraddittoriet\u00e0 dei fatti; l'eventuale presenza di zone oscure; la presenza di dettagli pi\u00f9 o meno numerosi dei vari settori esplorati. Sar\u00e0 possibile attribuire al soggetto un tratto di personalit\u00e0 con una sicurezza tanto maggiore quanto pi\u00f9 sar\u00e0 evidente la ricorrenza di certe situazioni ambientali da un lato, e di certe soluzioni comportamentali dall'altro\nContesto e metacontesto.\nContesto: Nessun comportamento pu\u00f2 essere valutato a prescindere dal contesto nel quale viene messo in atto. Metacontesto: l'esperienza soggettiva del contesto, che pu\u00f2 comportare una distorsione della comunicazione, con confusione di significati. Spesso il comportamento di una persona \u00e8 determinato pi\u00f9 dal ruolo in cui essa \u00e8 venuta a trovarsi in una data situazione che dalla sua personalit\u00e0, per cui la conoscenza delle circostanze empiriche in cui una persona si trova, assume maggior valore informativo della conoscenza della sua personalit\u00e0. Il colloquio clinico si configura come un particolare contesto in cui diversi e specifici sono i ruoli svolti dall'investigatore e dal soggetto.\nEspressioni non verbali.\nLe Espressioni non verbali offrono una serie di ulteriori informazioni che il contenuto verbale in s\u00e9 non sarebbe in grado di fornire. L'utilit\u00e0 di tali informazioni si evidenziano soprattutto quando il soggetto non \u00e8 in grado di verbalizzare stati emotivi di cui egli non \u00e8 pienamente consapevole. Le espressioni non verbali si possono cos\u00ec classificare:\nEsiste una relazione molto stretta tra stato emozionale dell'interlocutore e manifestazioni paralinguistiche: una persona ansiosa, ad esempio, tende a parlare pi\u00f9 in fretta e con tono pi\u00f9 elevato, mentre una persona depressa tende a parlare lentamente e con tono di voce basso. Nei fenomeni di stress, per altro, si ha un'elevazione del tono della voce, del numero delle non fluenze (superare il conflitto fra il parlare e il tacere) e dei fenomeni di esitazione, e del ritmo dell'eloquio. \nI disturbi dell'eloquio si verificano per gran parte al di fuori della coscienza del locutore o dell'ascoltatore, il che significa che difficilmente rappresentano il risultato di un controllo deliberato.\nElaborazione dei dati ed errori di valutazione.\nI diversi dati ricavati sia dall'osservazione diretta che dalla comunicazione verbale del soggetto si organizzano in una rappresentazione coerente ed unificata. Quelli che seguono sono errori frequenti di valutazione:\nTransfert e controtransfert.\nIl transfert \u00e8 una ripetizione dei sentimenti associati ad una figura del passato, che vengono rivissuti nei confronti dell'esaminatore nella situazione attuale. Gli schemi transferali in un colloquio clinico forniscono indicazioni su relazioni significative del passato del paziente.\nIl controtransfert riguarda le situazioni nelle quali il passato dell'esaminatore viene ripetuto nel presente. Situazioni nelle quali gli intensi sentimenti suscitati nell'esaminatore, vengono evocati dal comportamento del paziente.\nRegole del colloquio clinico.\nRegola del linguaggio.\nIn linea di massima il linguaggio che si adopera durante il colloquio \u00e8 quello del paziente. Durante il colloquio \u00e8 essenziale utilizzare un linguaggio quotidiano di uso corrente, evitando accuratamente di usare un linguaggio tecnico-scientifico, in questo modo si falserebbero importanti informazioni. Nell'usare per quanto possibile lo stesso linguaggio, non \u00e8 consigliato di \"scimmiottare\" il paziente, ma di utilizzare le sue espressioni soprattutto nel momento delle riformulazioni.\nRegola della frustrazione.\nDurante il colloquio, bisogna evitare di soddisfare i desideri consci ed inconsci del paziente, eccezion fatta evidentemente per il \"desiderio\" di avere un'opinione pi\u00f9 chiara di s\u00e9. Questo perch\u00e9 le forme attraverso le quali il paziente esprime i suoi desideri consci ed inconsci sono le reali comunicazioni che sta facendo. Se il paziente potesse soddisfare liberamente i suoi desideri, probabilmente non ricercherebbe lo stesso colloquio clinico, anche nel caso si trattasse di desideri perversi. Dunque \"non lasciare che il paziente soddisfi con noi i suoi desideri\", significa comunicargli di aver compreso che lo stesso non si trova all'interno di un colloquio clinico per avere soddisfazioni sostitutive, ma per mostrarci come, nella sua mente, il desiderio non trovi vie di espressione e di realizzazione soddisfacenti. La regola si applica bene laddove c'\u00e8 stata la possibilit\u00e0 di comprendere la struttura mentale del paziente. Nel corso del primo colloquio \u00e8 difficile applicare questa regola, sar\u00e0 sufficiente un atteggiamento benevolmente neutrale.\nRegola della reciprocit\u00e0.\nIl paziente al termine del colloquio clinico deve ricevere almeno quanto ha dato.\nSe una persona ha cercato di esporci la sua situazione mentale, ci ha comunque offerto, qualcosa di prezioso, che siamo obbligati a contraccambiare. Al termine del colloquio \u00e8 importante fare una dichiarazione conclusiva al paziente, e questo \u00e8 il momento in cui il paziente viene ricambiato."}
{"id": "1430925", "revid": "124635363", "url": "https://it.wikipedia.org/wiki?curid=1430925", "title": "Pietro Fanfani", "text": "Biografia.\nNacque a Collesalvetti (LI) o, secondo alcune fonti, a Montale (PT), dove comunque non visse che i primi due anni.. Il padre acquist\u00f2 una casa a Pistoia e vi si trasferirono. A otto anni fu mandato per un anno da un cugino della moglie, parroco di Capezzana, presso Prato, perch\u00e9 era irrequieto e turbolento; il parroco gli insegn\u00f2 la grammatica latina.\nRitornato a Pistoia, and\u00f2 a scuola con scarso profitto. Il padre si rovin\u00f2 economicamente per via di una grossa mallevadoria pagata per il cognato. A undici anni Pietro entr\u00f2 in seminario e ottenne buoni risultati nello studio. Nel 1828 fu iscritto alla scuola di retorica del canonico Giusette Silvestri, latinista ed appassionato della \"Divina Commedia\". Il padre, non potendo permettersi di mandarlo all'universit\u00e0, gli fece frequentare la scuola medico-chirurgica di Pistoia, dove conobbe Filippo Pacini, futuro anatomista. Il Fanfani pens\u00f2 soprattutto a divertirsi con i suoi compagni di corso: gli \"spedalini\", ma fu costretto dal padre ad arruolarsi e fece diciotto mesi di servizio militare. Nel 1837, morto il padre, ritorn\u00f2 a casa.\nNel 1842, dopo anni di vita sregolata, decise di dedicarsi interamente agli studi. Grazie al priore Andrea Fabbri divenne un paleografo latino. Studi\u00f2 il greco. Per mantenersi copi\u00f2 cronache e antichi documenti su commissione di Enrico Bindi, allora docente di retorica in seminario. Nel 1843 inizi\u00f2 a scrivere per giornali e riviste. Pubblic\u00f2 \"Osservazioni sulla Divina Commedia\" sul periodico \"Memorie di Letteratura\" e scritti di critica letteraria pungenti e alcuni \"Ritratti morali\" su la \"Rivista di Firenze\". Nel 1847 stamp\u00f2 il periodico \"Ricordi Filologici\", su cui scrissero Luigi Fornaciari, Giuseppe Giusti, Basilio Puoti, Niccol\u00f2 Tommaseo. Il periodico, stampato a Pistoia dalla Tipografia Cino, usciva ogni quindici giorni e aveva 16 pagine.\nNel 1847 scrisse una falsa cronaca trecentesca, \"Relazione del viaggio di Arrigo VII in Italia, di Niccol\u00f2 vescovo di Butrint\u00f2, volgarizzata da ser Bonacosa di ser Bonavita da Pistoia\", pubblicata nell'Archivio storico italiano di Pietro Vieusseux, che fu molto apprezzata, tanto da essere citata anche dal Tommaseo. \u00abLa mia traduzione fu accettata per antica: piacque a' compilatori de l'Archivio, tutta gente del mestiere: Carlo Milanesi... il Bonaini..., ed il Parenti..\u00bb. Il Capponi ne scrisse: \u00ab...aurea scrittura del 300 offerta al Vieusseux, che la pubblic\u00f2 nell'Archivio Storico, e da lui e da altri creduta, e come tale levata a cielo, tanta era la penna del Fanfani nelle cose di lingua\u00bb. Fu il Fanfani stesso a confessare l'inganno e, per giustificarsi, afferm\u00f2 che anche il Leopardi aveva tentato, senza riuscirci, di fare lo stesso, ma le polemiche divamparono, tanto che fu accusato di \u00ab...aver messo in mezzo Vieusseux e il Bonaini\u00bb. Il Fanfani scrisse poi: \u00ab...quello che per il Leopardi era titolo di somma lode...il mio, riuscito cos\u00ec splendidamente, si chiamava poco men che una truffa\u00bb ed aggiunse \u00abVa notato che io non mi feci pagare dal Vieusseux.\u00bb\nNel 1848 and\u00f2 in Lombardia con i volontari toscani contro l'Austria. Sergente maggiore della 4\u00aa compagnia del secondo battaglione, combatt\u00e9 a Montanara il 29 maggio e fu fatto prigioniero. Fu condotto a Mantova e da l\u00ec, a marce forzate, a Theresienstadt, in Boemia, dove fu liberato a settembre dopo l'armistizio di Salasco. Rifiut\u00f2 l'incarico d'insegnante a Torino, offertogli da Vincenzo Gioberti, per diventare \"commesso di prima classe\" di Francesco Franchini, ministro della Pubblica Istruzione nel Ministero Guerrazzi. Incarico in cui fu mantenuto anche al ritorno del governo granducale, \u00ab...ma mi conserv\u00f2 nell'ufficio... \u2026.; ma sempre mi guard\u00f2 con sospetto, e sempre mi tenne basso.\u00bb. Si spos\u00f2 con Zaira Capecchi, che mor\u00ec pochi mesi dopo.\nNel 1849 pubblic\u00f2 le \"Osservazioni al Nuovo Vocabolario della Crusca\", Modena 1849, dove, con franchezza, critic\u00f2 modalit\u00e0 e voci dei primi cinque fascicoli della quinta ristampa del Vocabolario dell'Accademia della Crusca. \u00abErano erronei, anzi un vero plagio, una rapsodia\u00bb. L'Accademia non poteva tollerare che un giovane impiegato al ministero ne criticasse l'infallibilit\u00e0 e ancor pi\u00f9 che il governo volesse vedere come andava con il dizionario. Giuseppe Arcangeli, peraltro amico del Fanfani, scrisse un libro anonimo pieno di acredine \"Prima ed ultima risposta di un Apatista\". Donato Salvi, accademico della Crusca, rispose con un infocato libello pieno di insulti al Fanfani, definendolo \u00ab..l'Arcifanfano fautore delle fanfanesche fanfaluche..\u00bb,; \u00ab..il pedante Azzeccaspropositi che si trasforma in Azzeccagarbugli;\u00bb o anche \u00ab...la sentenza sputata addosso all'odierna Crusca da Sua Singolarit\u00e0 filologica, l'Arcifanfano di Linguadoca, Maestro de' maestri, Ispettore soprintendente agli studj del quinci e del quindi, \u2026\u00bb. Nonostante l'ardore, l'Accademia della Crusca in seguito dette ragione al Fanfani, mandando al macero i sette fascicoli da lui criticati, il Salvi fu espulso dall'Accademia e pochi anni dopo fu nominato accademico il Fanfani.\nFanfani nel 1851 pubblic\u00f2 il mensile \"L'Etruria\" (1851-1852), che parlava di filologia, letteratura, belle arti. Vi collabor\u00f2 Alessandro D'Ancona. In seguito pubblic\u00f2 \"Il Passatempo\" (1856-1857). Poi pubblic\u00f2 \"Il Piovano Arlotto\" (1857-1859). Nel 1859 venne eletto bibliotecario della Marucelliana, ufficio che tenne fino alla morte.\nFilologo molto noto e letterato, fu autore di importanti vocabolari. Come filologo critico ebbe avversari agguerriti, tra gli altri Vincenzio Nannucci e Giosu\u00e8 Carducci; a proposito dell'edizioni di classici italiani che curava presso gli editori Ricordi e Barbera, un epigramma attribuito al Carducci cos\u00ec lo satireggiava:\nMa anche il Fanfani entrava volentieri nella polemica (v. \"Prefazione al Decamerone\", Barbera, 1861) specialmente contro gli \"Amici Pedanti\"; il Carducci gli scrisse contro in modo offensivo nel prologo di \"Levia Gravia\".\nFu funzionario al Ministero della Pubblica Istruzione e si mise in evidenza come editore di testi antichi e come lessicografo.\nPurista convinto e fervente, contrast\u00f2 le idee e le convinzioni dei manzoniani sulla lingua, opponendosi all'ipotesi che gli italiani mancassero di un idioma unico, che invece secondo lui doveva essere forgiato sul fiorentino.\nS'impegn\u00f2 in difesa dell'integrit\u00e0 e della purezza della lingua, considerata come un collante ed una base indispensabile per la nazionalit\u00e0.\nLa polemica sulla presunta falsit\u00e0 della \"Cronica\" di Dino Compagni.\nLa questione fu iniziata dal Fanfani sul secondo numero de \"Il Piovano Arlotto\" del febbraio 1858, dove venne pubblicato un articolo sulla pubblicazione, presso la Barb\u00e8ra, Bianchi e C., della \"Cronica\" di Dino Compagni, nell'edizione curata da Giovanni Tortoli. \"Il Piovano Arlotto\" in persona riportava un testo di un suo conoscente, tenuto anonimo, in cui si metteva in dubbio, per via di discordanze di date e per il lessico, la veridicit\u00e0 della \"Cronica\" che, apparsa nel Quattrocento, non trovava riscontri e attestazioni sue contemporanee. Il Tortoli intervenne su Lo Spettatore per respingere le accuse e, rivolgendosi direttamente al Fanfani, \u00ab...[per] che tutta Firenze la riteneva un'opera di Fanfani\u00bb. Il Fanfani replic\u00f2 su \"Lo Spettatore\" che \u00ab...anche se non era un'opera sua si sentiva di rispondere alle accuse\u00bb e poi pubblic\u00f2 il testo apparso su \"Il Piovano Arlotto\", con Fanfani come autore, con il titolo \"Dino Compagni sbertucciato da G. T.\". Nel 1862 lo studioso francese Carlo Hillebrand respinse i dubbi di Fanfani.\nQualche anno dopo, uno studioso tedesco, Paul Scheffer-Boichorst mise di nuovo in discussione la veridicit\u00e0 della \"Cronica\". Il Fanfani riprese la questione e pubblic\u00f2 il libro \"Dino Compagni vendicato dalla calunnia di scrittore della Cronica\". Gino Capponi, l'abate Giuseppe Roberti ne difesero l'autenticit\u00e0, mentre un altro studioso tedesco, Karl Hegel, sostenne che la Cronica fosse sostanzialmente genuina, ma fortemente ritoccata pi\u00f9 tardi. \u00abLa polemica continua con un torrente, che s'incalzava senza tregua, di articoli e libri insignificanti del Fanfani, il quale tir\u00f2 molto male la cosa nel campo dell'ingiuria personale.\u00bb. \u00abFanfani oltrepassa ogni limite della decenza, nel linguaggio che usa e nella sua arrogante pretesa di essere considerato l'unico giudice dello stile trecentesco\u00bb.\nIl Fanfani arriv\u00f2 anche a promettere \u00ab...un premio di dugento lire, dico dugento, a chi tal documento autentico riesce a trovare: e trovato che sia, prometto di esser io stesso che dichiarer\u00f2 di aver sognato.\u00bb Il Fanfani pubblic\u00f2: \"Dino Compagni vendicato dalla calunnia di scrittore della Cronaca: passatempo letterario\" nel 1875, \"Le metamorfosi di Dino Compagni: sbugiardate da Pietro Fanfani\" nel 1876, \"La critica italiana del Signore Isidoro del Lungo\" nel 1879 \u00ab...e tutta una serie di opuscoli stampati in piccole tipografie e tutti contro il Del Lungo\u00bb.\nA mettere fine alla polemica fu Isidoro Del Lungo con il suo \"Dino Compagni e la sua Cronica\" nel 1879, in cui dimostr\u00f2 che la \"Cronica\" di Dino Compagni era autentica."}
{"id": "1430927", "revid": "767487", "url": "https://it.wikipedia.org/wiki?curid=1430927", "title": "Amore e fortuna", "text": "Amore e fortuna (\"Antoine et Antoinette\") \u00e8 un film del 1947 diretto da Jacques Becker, vincitore del Grand Prix du Festival International du Film come miglior film psicologico o d'amore al 2\u00ba Festival di Cannes."}
{"id": "1430930", "revid": "287204", "url": "https://it.wikipedia.org/wiki?curid=1430930", "title": "Annonaria", "text": "LAnnonaria fu un'eparchia (\"provincia\" in greco) dell'Impero bizantino nell'Italia nord-orientale, centrata su Ravenna e comprendente i residui possedimenti bizantini della Venezia, della \"Flaminia\" (ex Ager Gallicus), del \"Picenum\" e parte dell'attuale Lombardia.\nStoria.\nProbabilmente, \"Annonaria\" riprendeva una denominazione precedente: con il nome di Italia Annonaria l'imperatore Teodosio I, infatti, aveva creato la diocesi comprendente gran parte dell'Italia settentrionale e dipendente dalla Prefettura d'Italia. All'epoca la provincia aveva la funzione di assicurare l'approvvigionamento alimentare, o - appunto - \"annona\", alle capitali di Milano e Ravenna.\nLa funzione annonaria fu successivamente ripresa anche sotto il dominio del re ostrogoto Teodorico.\nL'eparchia fu creata da Tiberio II Costantino (imperatore d'Oriente dal 574 al 582) attorno all'anno 580, nella riorganizzazione dei territori bizantini d'Italia, e comprendente i territori a nord degli Appennini.\nL'eparchia ebbe breve vita: qualche anno dopo l'imperatore Maurizio (582-602) la fece confluire nell'Esarcato d'Italia, con capitale Ravenna."}
{"id": "1430937", "revid": "729019", "url": "https://it.wikipedia.org/wiki?curid=1430937", "title": "Rete tranviaria di Dublino", "text": "La rete tranviaria di Dublino, commercialmente nota come Luas (dal gaelico irlandese \"velocit\u00e0\") \u00e8 la rete metrotranviaria della citt\u00e0 di Dublino.\nAl 2012 ci sono due linee funzionanti lunghe complessivamente 38,2 chilometri e che servono cinquantaquattro stazioni. Nel 2010 sono stati trasportati 27,5 milioni di passeggeri.\nL'esercizio \u00e8 affidato a Veolia Transdev.\nStruttura della rete.\nLa rete \u00e8 composta da due linee, contrassegnate da un colore:\nLa linea verde copre l'asse centro-sud della citt\u00e0, mentre la rossa copre la zona settentrionale del centro cittadino e i sobborghi orientali. Le due linee non sono fisicamente collegate tra loro.\nCaratteristiche.\nLo scartamento \u00e8 di 1435 mm, minore rispetto a quello standard, di 1600\u00a0mm, in vigore sulla rete ferroviaria irlandese. Entrambe le linee sono a doppio binario, elettrificate in corrente continua a 750 volt.\nMateriale rotabile.\nLa Veolia impiega sessantasei Alstom Citadis 301 e 401 (a cinque casse) e 402 (a sette casse). In particolare i 402, presenti in ventisei esemplari, circolano solo sulla linea Verde. In origine i 301 erano a tre casse, in seguito sono state aggiunte due ulteriori sezioni per incrementare la capacit\u00e0 dei tram adeguandola a quella dei 401.\nLa fermata successiva viene indicata sia dai display interni al tram, utilizzando scritte scorrevoli, sia da un servizio con altoparlanti. Entrambi i sistemi, visivo e vocale, annunciano le fermate prima col nome in gaelico irlandese e poi in inglese.\nServizio.\nNelle ore di punta dei primi cinque giorni della settimana, la frequenza del servizio pu\u00f2 salire a 3/6 minuti nelle tratte Sandyford \u2013 Saint Stephen's Green, della linea Verde, e Belgard \u2013 Bus\u00e1ras, della linea rossa. Negli orari di morbida e il sabato e la domenica, la frequenza scende di 10/20 minuti per entrambe le linee, arrivando a 30 minuti sul tronco Bus\u00e1ras \u2013 Connolly.\nGli orari di apertura sono i seguenti:\nLUAS Cross City.\nLuas Cross City \u00e8 un progetto di estensione della linea Verde dal capolinea attuale St Stephen Green alla Stazione ferroviaria di Boombridge che attraversa la citt\u00e0 passando davanti al Trinity College."}
{"id": "1430950", "revid": "197778", "url": "https://it.wikipedia.org/wiki?curid=1430950", "title": "Ring game", "text": ""}
{"id": "1430951", "revid": "36426", "url": "https://it.wikipedia.org/wiki?curid=1430951", "title": "Chiesa di San Niccol\u00f2 Soprano", "text": ""}
{"id": "1430953", "revid": "124919502", "url": "https://it.wikipedia.org/wiki?curid=1430953", "title": "Rocca Bernauda", "text": "La Rocca Bernauda (\"Roche Bernaude\" in francese) \u00e8 una montagna delle Alpi alta 3.225\u00a0m. \u00c8 il punto pi\u00f9 occidentale d'Italia dopo la cessione alla Francia della Valle Stretta (Vall\u00e9e \u00c9troite) col Trattato di Parigi del 1947.\nStoria.\nLa vetta della montagna fu salita per la prima volta il 29 giugno 1885 dai soci del CAI di Torino Leopoldo Barale, Michelangelo Borgarelli ed Edoardo Firez, accompagnati dalla guida alpina Augusto Sibille. \nCaratteristiche.\nSi trova nelle Alpi Cozie nei pressi di Bardonecchia tra la Val di Susa, la Val Durance e la Maurienne bagnata dall'Arc. \u00c8 geologicamente composta da quarziti e gneiss, soprattutto nella cima.\nSalita alla vetta.\nSi pu\u00f2 salire sulla vetta partendo dalla Valle Stretta. Raggiunto il \"Piano della Fonderia\" (1.911\u00a0m) si attraversa il \"Rio di Valle Stretta\" e si sale fino a raggiungere il colle tra la Rocca Bernauda e la Punta Baldassarre. Arrivati al colle la vetta \u00e8 raggiungibile per cresta."}
{"id": "1430954", "revid": "287204", "url": "https://it.wikipedia.org/wiki?curid=1430954", "title": "Fabrizio Paoletti", "text": "Attualmente vive a Trieste.\nBiografia.\nLa sua formazione musicale parte dal diploma in clarinetto al conservatorio di Frosinone sotto la guida di Ugo Gennarini e prosegue al Conservatorio dell'Aquila dove si diploma in sassofono col massimo dei voti e la lode col maestro Romano Mauriello. Dedicatosi completamente al sassofono, si perfeziona con Jean-Marie Londeix e Claude Delangle, entrambi molto influenti sul suo stile musicale. Ha fatto parte degli anni del pionerismo in Italia ed \u00e8 componente del Quartetto di sassofoni Accademia che, fondato nel 1984, \u00e8 tutt'oggi il gruppo di sassofoni pi\u00f9 longevo nel panorama concertistico italiano; ne fanno parte Gaetano di Bacco al sassofono soprano, Enzo Filippetti al sassofono contralto e Giuseppe Berardini al sassofono al tenore.\nFabrizio Paoletti, sebbene si possa ritenere tipicamente classico, attivo nella musica da camera e orchestrale, ha avuto anche qualche esperienza nel mondo jazzistico partecipando a vari festival jazz: \u201dToronto Downtown Jazz Festival\u201d , \u201cPercfest\u201d di Laigueglia in Liguria\u201d , Festival Jazz di Malta, \u201cTrieste Love Jazz\u201d. Nella rivista \u201cMusica Jazz\u201d il suo gruppo viene citato come esempio di contaminazione al contrario: un quartetto classico che viene chiamato ad esibirsi in una rassegna jazz. Queste esecuzioni per\u00f2 non prevedono improvvisazione: il quartetto suona infatti tutta musica scritta, scritta per\u00f2 da jazzisti di rilievo ed espressamente per la formazione del quartetto di sassofoni classico (soprano, alto, tenore e baritono invece che alto-alto-tenore-baritono, tipica formazione del quartetto jazzistico), tra questi citiamo Phil Woods, Martial Solal, Paquito D'Rivera e Aldemaro Romero. Questo materiale \u00e8 raccolto nel cd \u201cRound Mid Jazz\u201d ( etichetta Dynamic), l'unica incisione di stile jazz del quartetto, che conta una discografia di una ventina di cd per Nuova Era, Dynamic, BMG ecc... nell'ambito della musica contemporanea, del novecento ma anche delle prime musiche originali per quartetto di sassofoni della met\u00e0 dell'Ottocento (cd \u201cHommag\u00e8 a sax\u201d per Nuova Era, che vede la partecipazione di Claude Delangle nel quintetto di Savary). Numerose sono anche le incisioni radiofoniche effettuate in tutto il mondo.\nIl Quartetto Accademia dalla sua fondazione ha tenuto pi\u00f9 di 1500 concerti in tutto il mondo, nelle sedi pi\u00f9 prestigiose come \"Conservatoire National Superieur de Musique de Paris\", cappella Paolina al Quirinale a Roma, Teatro \u201cTeresa Carre\u00f1o\u201d di Caracas, \"Palau de La Musica\" di Valencia, \"Konzerthaus\" di Berna, Museo di Arte Contemporanea di Barcellona, Teatro \u201cLisinski\u201d di Zagabria, \"University Concert Hall\" di Klapeida, Centro \u201cBellas Artes\u201d di Madrid, Sala dei concerti del Conservatorio \u201cG, Verdi\u201d di Torino, Teatro \u201cRossini\u201d di Pesaro, Teatro \u201cG. Verdi\u201d di Trieste, Teatro \u201cAlfieri\u201d di Torino, \u201cTed Mann\u201c Theater di Minneapolis, Philharmonie di Lussemburgo, Accademia Filarmonica di Bologna, Filarmonica \u201cLaudamo\u201d di Messina, ASAM di Siracusa, Istituzione Universitaria dei Concerti di Roma, Societ\u00e0 dei Concerti \u201cBarattelli\u201d dell\u2019Aquila, Societ\u00e0 dei Concerti della Spezia, festival \"Romaeuropa\" a Roma\",\" Festival Pontino, festival di \u201cMusica Verticale\u201d, festival \u201cNuova Consonanza\u201d, Roma, festival \u201cNuovi Spazi Musicali\u201d Europalia\u201d a Bruxelles, ecc. in questo gruppo Fabrizio Paoletti suona il sassofono baritono, strumento nel quale si specializza. \nPer il Quartetto sassofoni Accademia sono state scritte circa 100 opere da compositori importanti: citiamo \u201cBlitz\u201d di Ennio Morricone (eseguito in prima mondiale al Mozarteum di Salisburgo nel 1995), \u201cNocturnal Landscape\u201d di Vittorio Fellegara, \u201cCamera Obscura\u201d di Marco di Bari, \u201cSax Quartet\u201d di Ada Gentile, \"Meriggio\" di Franco Mannino.\nDurante gli anni della sua molteplice attivit\u00e0, ha avuto modo di collaborare con musicisti importanti come Ennio Morricone, Bruno Canino, Claude Delangle, Aldemaro Romero, Massimiliano Damerini, Ada Caiello, Luisa Castellani, Patrick Gallois, Mauro Maur.\nAttivo anche come didatta ha insegnato nei conservatori di Messina, Benevento, Latina, Padova e dal 2008 insegna al conservatorio di Udine; ha tenuto master class in Francia(Parigi, Conservatoire National Superieur de Musique), Danimarca, Spagna, Grecia, Lettonia, Polonia, Repubblica Ceca, Slovenia,Venezuela, Stati Uniti, Albania, Turchia e Italia. \nViene regolarmente invitato in giuria di concorsi in Italia,Francia, Slovenia, Lettoni Viene chiamato in commissione di concorso all'estero e in Italia: Parigi, Slovenia, Lettonia, Croazia ecc. Molti suoi allievi sono vincitori di concorso e attivi come concertisti in Italia e all'estero.\nDal 1992 \u00e8 endorsment della Selmer e Vandoren di Parigi.\nSuona tutti sassofoni Selmer Serie III.\nPer la carriera svolta \u00e8 stato insignito del prestigioso \u201cPREMIO SCANNO\u201d, XXXIX edizione.\nFonti.\nAccademia sax\nMario Marzi \u201cIL sassofono\u201d ed. Zecchini"}
{"id": "1430957", "revid": "1983214", "url": "https://it.wikipedia.org/wiki?curid=1430957", "title": "Bigato", "text": "Bigato (latino \"bigatus\", pl. \"bigati\") \u00e8 il nome usato da autori latini per indicare quei denari che avevano come tipo del rovescio una biga. Si trova anche il termine \"argentus bigatus\".\nI primi denari avevano al dritto la testa elmata della dea Roma ed al rovescio i dioscuri. Nel II secolo a.C. appaiono le prime variazioni nei tipi: al rovescio al posto dei Dioscuri \u00e8 rappresentata Diana su una biga.\nAl dritto rimane la rappresentazione della dea Roma.\nAltri bigati furono coniato con altre divinit\u00e0 alla guida della biga come Luna, Ercole, Vittoria. Al dritto gradualmente appaiono anche altre divinit\u00e0.\nIl \"bigatus\" \u00e8 uno dei pochi nomi di moneta antica testimoniato da autori latini.\nTacito nel \"Germania\" riporta la notizia che i Germani preferivano le monete pi\u00f9 vecchie, i serrati ed i bigati. Erano quindi monete sicuramente precedenti alle svalutazioni della riforma di Nerone e facilmente identificabile da chi aveva poca dimestichezza con le emissioni posteriori."}
{"id": "1430958", "revid": "1318658", "url": "https://it.wikipedia.org/wiki?curid=1430958", "title": "Allison Crowe", "text": " Originaria di Nanaimo, Columbia Britannica, attualmente vive a Corner Brook, Terranova e Labrador, Canada. Incide per la propria etichetta, la Rubenesque Records Ltd. (fondata nel 2003 e commercializzata dalla Festival Distribution). I suoi primi album, \"Secrets\" e \"Tidings\", sono stati pubblicati nel 2004, all'et\u00e0 di 22 anni (\"Tidings\" era stato precedentemente pubblicato come EP nel 2003). Il doppio album \"Live at Wood Hall\", registrato dal vivo in tour, \u00e8 stato pubblicato nel luglio del 2005. Ha realizzato, per il proprio fan club, un DVD, contenente le esibizioni live-in-the-studio effettuate durante la registrazione di \"Tidings\", nel novembre 2005.\nDi origini irlandesi, scozzesi e dell'isola di Man, Crowe \u00e8 cresciuta ascoltando musica jazz, classica, e rock, e subendo le influenze di musicisti come Ani DiFranco, Pearl Jam, Tori Amos e Counting Crows. Suona una musica che fonde tutti questi generi, rendendo difficile una classificazione del suo stile: nei download di Amazon.com \u00e8 stata presente, contemporaneamente, nelle classifiche riservate ai cantautori rock, blues, jazz, Broadway e British &amp; Celtic folk.\nTra le sue caratteristiche principali si distinguono la sua notevole abilit\u00e0 nelle apparizioni dal vivo e la peculiarit\u00e0 della sua voce, la cui naturale forza \u00e8 stata paragonata a quella di Mahalia Jackson. Si accompagna solitamente con il pianoforte. Il suo stile percussivo, caratterizzato da una grande fisicit\u00e0 \u00e8 stato avvicinato a quello dei pionieri del R&amp;B e del rock and roll come Fats Domino. Predilige esibirsi come solista, bench\u00e9 abbia anche fatto parte di formazioni musicali, in particolare di un trio noto come \"the Allison Crowe Band\" ( dal 2000 al 2003).\nIl suo repertorio personale ha uno stile molto variegato, che, come detto, attraversa ed reinterpreta numerosi generi musicali. Una sua canzone, \"Whether I'm Wrong\", composta all'inizio del 2003, \u00e8 stata selezionata per l'iniziativa, avallata anche dall' UNESCO, New Songs for Peace. \u00c8, tuttavia, molto apprezzata anche per le sue interpretazioni di canzoni di altri autori, da Jerome Kern ai Pearl Jam, passando per John Lennon, Joni Mitchell e Leonard Cohen. La sua interpretazione della canzone \"Hallelujah\" (di Leonard Cohen) \u00e8 stata nominata \"Record of the Week\" da Record of the Day (UK) nell'agosto 2004 e di nuovo nel novembre del 2005.\nHa effettuato tour in Canada e nel nord-est degli Stati Uniti. Due eventi di un'ora sono stati trasmessi in televisione in Canada, in occasione del suo spettacolo \"Allison Crowe: Tidings\" a partire dal dicembre 2003.\nVerso la fine del 2005 ha tenuto una serie di concerti in Europa, con tappe a Dublino, Londra, Monaco, Francoforte, Amsterdam e Parigi.\nNella primavera del 2006, Allison Crowe ha realizzato un tour coast-to-coast nel suo paese, effettuando la maggior parte degli spostamenti con i treni della compagnia VIA Rail Canada.\nNell'ottobre del 2006, ha pubblicato il suo nuovo album, \"This Little Bird\", la cui registrazione \u00e8 cominciata a partire dal febbraio 2006 nella sua nuova casa di Corner Brook. \u00c8 stato successivamente completato a Vancouver, e a Salt Spring Island, Columbia Britannica.\nA seguito della pubblicazione dell'album \"This Little Bird\", ha tenuto una serie di concerti che ha toccato Inghilterra, Irlanda, e Scozia.\nUn nuovo album, dal titolo provvisorio di \"Aquarius Rising\", era atteso per i primi mesi del 2008 ma non ha mai veduto la luce.\nA seguito di una serie di concerti dagli ottimi risultati in Germania, Repubblica ceca e Austria, Allison Crowe torn\u00f2 in Canada e -- nell'estate del 2009\u2014raccolse le canzoni per un nuovo album da intitolare \"Spiral\". L'album raccoglie alcuni inediti precedentemente selezionati per Aquarius Rising, insieme a nuove canzoni e cover. \"Spiral\" \u00e8 uscito il 17 marzo 2010.\nDiscografia.\nDopo i primi contatti con l'industria discografica, nel 2003, sulle orme degli esempi di Ani DiFranco e Loreena McKennitt, Allison Crowe ha creato la propria etichetta, la Rubenesque Records Ltd. Con essa ha pubblicato in maniera indipendente i seguenti lavori."}
{"id": "1430960", "revid": "438678", "url": "https://it.wikipedia.org/wiki?curid=1430960", "title": "Ziegfeld Follies (film 1945)", "text": "Ziegfeld Follies \u00e8 un film musicale del 1946 diviso in tredici segmenti diretti da sei registi tra cui Vincente Minnelli (5 segmenti) e George Sidney (3 segmenti). Il film vinse il Grand Prix du Festival International du Film al 2\u00ba Festival di Cannes come miglior film musicale.\nEdizioni home video.\nEsistono al momento due edizioni italiane Home-Video del film in Dvd. Una, nel formato originale 1.33:1, edita da A &amp; R PRODUCTIONS AND DISTRIBUTION SNC (Dist. Butterfly). L'altra, edita da DNA Srl (con il titolo \"FOLLIE DI ZIEGFELD\"), in formato anamorfico 1.78:1. Questa edizione \u00e8 l'unica che alterna parti doppiate a parti sottotitolate (infatti anche le canzoni sono sottotitolate). Il film \u00e8 stato editato e sottotitolato in italiano con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme. Il dvd contiene anche il primo film in cui William Powell fa Ziegfeld: IL PARADISO DELLE FANCIULLE (The Great Ziegfeld, 1936), in versione originale con sottotitoli in italiano (curati da Francesca De Santis)."}
{"id": "1430969", "revid": "438678", "url": "https://it.wikipedia.org/wiki?curid=1430969", "title": "Sinfonia pastorale", "text": "Sinfonia pastorale (\"La Symphonie Pastorale\") \u00e8 un film del 1946 diretto da Jean Delannoy, tratto dall'omonimo racconto di Andr\u00e9 Gide. Vinse il Grand Prix du Festival International du Film come miglior film al Festival di Cannes 1946.\nTrama.\nIn un piccolo villaggio sperduto tra le alpi svizzere il pastore Jean Martens accoglie Gertrude una giovane cieca, cercando di allontanarla da una vita semi-selvaggia. L'iniziale affetto che prova per lei si trasforma in vero e proprio amore.\nUna volta cresciuta la ragazza viene operata agli occhi e riacquista la vista. Divisa tra la riconoscenza verso il pastore e l'amore per il figlio di questi decide di fuggire. Verr\u00e0 ritrovata morta nella neve."}
{"id": "1430981", "revid": "289247", "url": "https://it.wikipedia.org/wiki?curid=1430981", "title": "Grand Champions Cup maschile", "text": ""}
{"id": "1430982", "revid": "767487", "url": "https://it.wikipedia.org/wiki?curid=1430982", "title": "L'ultima speranza", "text": "L'ultima speranza (\"Die letzte Chance\") \u00e8 un film del 1945 diretto da Leopold Lindtberg, vincitore del Grand Prix du Festival International du Film come miglior film al Festival di Cannes 1946.\nTrama.\nDurante la seconda guerra mondiale, tre prigionieri alleati cercano di superare le alpi per raggiungere la neutrale Svizzera assieme ad un gruppo di civili ebrei. \nNon tutto il gruppo riuscir\u00e0 nell'impresa. \nUn ufficiale inglese ferito a morte trover\u00e0 sepoltura in un cimitero di montagna svizzero."}
{"id": "1430983", "revid": "228587", "url": "https://it.wikipedia.org/wiki?curid=1430983", "title": "Furazolidone", "text": "Il furazolidone \u00e8 un antibiotico della famiglia dei nitrofurani, utilizzato ormai solo in ambito veterinario per soli animali d'affezione, per trattare la diarrea, l'enterite, la salmonellosi e altre patologie causate da infezioni batteriche e da protozoi; \u00e8 il farmaco pi\u00f9 comune per le infezioni trasmesse con l'acqua.\nIl furazolidone era usato in passato in combinazione con liquidi, per il trattamento della diarrea infantile acuta. Il farmaco era prescritto comunemente ai lattanti e ai bambini sotto forma di sospensione orale. Dagli anni '90 \u00e8 stato proibito l'uso in tutta l'Unione europea in quanto considerato possibile cancerogeno. \u00c8 stato vietato anche l'uso su animali a destinazione alimentare.\n\u00c8 impiegato anche per la diarrea del viaggiatore, il colera e la salmonellosi batterica.\nCome medicinale veterinario, il furazolidone \u00e8 stato utilizzato con qualche successo per curare infezioni da \"Myxobolus cerebralis\" nei salmonidi."}
{"id": "1430987", "revid": "804", "url": "https://it.wikipedia.org/wiki?curid=1430987", "title": "Web-application", "text": ""}
{"id": "1430990", "revid": "819238", "url": "https://it.wikipedia.org/wiki?curid=1430990", "title": "Ferrovia Milano-Genova", "text": "La ferrovia Milano-Genova \u00e8 una linea ferroviaria italiana di propriet\u00e0 statale che collega Milano a Genova. \n\u00c8 gestita da Rete Ferroviaria Italiana che la classifica come linea fondamentale.\nLa linea \u00e8 divisa in tre tratte: Milano-Voghera, Voghera-Tortona (tratta in comune con la ferrovia Alessandria-Piacenza) e Tortona-Genova, chiamata ufficialmente ferrovia succursale dei Giovi.\nStoria.\nOriginariamente la linea collegava Milano a Voghera passando per Pavia, i treni percorrevano poi la ferrovia Alessandria-Piacenza fino a Novi Ligure da dove potevano raggiungere Genova attraverso la ferrovia Torino-Genova, all'inizio del novecento si costru\u00ec una nuova linea che collegasse Tortona direttamente a Genova sempre attraverso il Passo dei Giovi, \u00e8 oggi in costruzione una nuova linea con caratteristiche tecniche dell'alta velocit\u00e0 - alta capacit\u00e0, per velocizzare quest'ultimo tratto appenninico, ed \u00e8 per questo chiamata terzo valico.\nPotenziamenti.\nLa linea \u00e8 da tempo al centro di dibattiti sul suo potenziamento ipotizzato per aumentarne la capacit\u00e0, in quanto interessata da un intenso traffico merci e pendolare, soprattutto nella sua parte settentrionale, e velocit\u00e0 per diminuire i tempi di percorrenza tra Milano e Genova. Sin dall'inizio del secolo scorso si \u00e8 provveduto a velocizzare la tratta appenninica con la costruzione della ferrovia succursale dei Giovi, mentre si \u00e8 realizzato all'inizio degli anni duemila il cos\u00ec detto by-pass di Chiaravalle, per evitare il passaggio all'interno dell'omonima localit\u00e0 milanese, dove era presente una stazione dismessa dagli anni cinquanta, al contempo sono stati eliminati tutti i passaggi a livello. Sono inoltre previsti ulteriori interventi sulla linea:\nTraffico.\nIl traffico passeggeri \u00e8 gestito da Trenitalia sulla relazione Milano-Genova e da Trenord sulla Milano-Tortona. La linea \u00e8 inoltre percorsa dai treni della Linea S13 del servizio ferroviario suburbano di Milano, anch'essa gestita da Trenord."}
{"id": "1430994", "revid": "767487", "url": "https://it.wikipedia.org/wiki?curid=1430994", "title": "Breve incontro", "text": "Breve incontro (\"Brief Encounter\") \u00e8 un film del 1945 diretto da David Lean, vincitore del Grand Prix du Festival International du Film al Festival di Cannes 1946 come miglior film.\nTrama.\nVerso la fine del 1938 Laura Jesson, una rispettabile donna sposata ma un po' annoiata, ogni gioved\u00ec prende il treno per andare a Milford per delle compere ed una matin\u00e8e al cinema. Una sera al bar della stazione viene aiutata dal dottor Alec Harvey che le toglie un bruscolo di carbone dall'occhio. Anche lui \u00e8 sposato e ogni gioved\u00ec si reca all'ospedale per consulenze.\nGli incontri si susseguono e tra i due nasce una forte simpatia ma un giorno incrociano amiche di Laura alle quali raccontano una bugia.\nEntrambi si rendono conto che forse sta nascendo un sentimento pi\u00f9 forte dell'amicizia che potrebbe portare ad un tradimento dei rispettivi coniugi, tradimento che solo per un imprevisto non viene consumato.\nConsapevoli di non poter avere un futuro assieme, non volendo rovinare le proprie famiglie, alla fine decidono di separarsi: Alec ha infatti ricevuto un'offerta di lavoro in Sudafrica dove vive il fratello e decide di accettarla.\nIl loro ultimo incontro avviene al bar della stazione, lo stesso dove si incontrarono la prima volta, disturbato dalla presenza di Dolly Messiter, una vecchia conoscenza di Laura.\nRiconoscimenti.\nIl film ha vinto il Grand Prix du Festival al Festival di Cannes 1946 e ha ricevuto tre candidature ai Premi Oscar 1947, per il miglior regista, la migliore sceneggiatura e la migliore attrice.\nNel 1946 il National Board of Review of Motion Pictures l'ha inserito nella lista dei migliori dieci film dell'anno, e inoltre nel 1999 \u00e8 stato classificato dal British Film Institute come il secondo miglior film britannico del XX secolo."}
{"id": "1430997", "revid": "86599", "url": "https://it.wikipedia.org/wiki?curid=1430997", "title": "Eleanor Francis Helin", "text": "\u00c8 stata responsabile principale del Near Earth Asteroid Tracking (NEAT), il programma del Jet Propulsion Laboratory della NASA che si occupa di scoprire oggetti near-Earth.\nBiografia.\nPer tre decenni, al California Institute of Technology e al Jet Propulsion Laboratory, Helin \u00e8 stata attiva nella scienza planetaria e nell'astronomia.\nNei primi anni settanta ha avviato il Palomar Planet Crossing Asteroid Survey (PCAS) all'osservatorio di Monte Palomar. Questo programma ha scoperto migliaia di asteroidi di tutti i tipi, inclusi pi\u00f9 di 200 in orbita fortemente inclinata, altri con orbite rare o uniche. Scoperte anche venti comete e all'incirca il 30% di tutti gli asteroidi near-Earth scoperti nel mondo.\nNegli anni ottanta ha organizzato e coordinato l'International Near-Earth Asteroid Survey (INAS), stimolando e promuovendo l'interesse per gli asteroidi in tutto il mondo.\nDopo aver diretto il programma di ricerca fotografico del PCAS per quasi 25 anni, Eleanor Helin si \u00e8 concentrata su un nuovo e pi\u00f9 potente progetto: il NEAT, che usa sensori elettronici su un telescopio a grande apertura.\nIl NEAT \u00e8 in funzione dal dicembre del 1995, \u00e8 il primo programma di osservazione autonomo; nessun personale del JPL \u00e8 sul posto, solo un computer (il JPL Sunspark) che fa funzionare il sistema di osservazione durante la notte e trasmette i dati al JPL ogni mattina. Qui i membri del team esaminano e confermano le osservazioni.\nNEAT ha scoperto pi\u00f9 di 26.000 oggetti, tra cui 31 asteroidi near-Earth, 2 comete di lungo periodo e 1996 PW l'asteroide con la maggiore eccentricit\u00e0 allora conosciuta (e = 0,99012940), che ha un lungo periodo orbitale (4110,5 anni) e un'orbita simile a quella di una cometa con semiasse maggiore di 256,601 UA (tutti questi parametri orbitali sono superati da A/2019 U6).\nScoperte.\nIl Minor Planet Center le accredita le scoperte di 903 asteroidi, effettuate tra il 1973 e il 1995, in parte in cooperazione con altri astronomi: Jeff Alu, Maria Antonella Barucci, Schelte John Bus, Jack B. Child, Seth M. Cohen, Robert Francis Coker, Roy Scott Dunbar, Gavril Grueff, Kenneth J. Lawrence, L. Lee, Celina Mikolajczak, Brian P. Roman, P. Rose, Eugene Shoemaker, Steve R. Swanson, Jasper V. Wall e Peter D. Wilder. Tra queste scoperte si annoverano i primi due Asteroidi Aten, 2062 Aten e 2100 Ra-Shalom, e 9969 Braille, l'asteroide dalla forma insolita visitato dalla sonda Deep Space 1 nel 1999.\nHa scoperto, o co-scoperto, anche numerose comete: le comete periodiche 111P/Helin-Roman-Crockett, 117P/Helin-Roman-Alu, 132P/Helin-Roman-Alu, 151P/Helin e 152P/Helin-Lawrence e le comete non periodiche C/1977 H1 Helin, C/1989 R1 Helin-Roman, C/1989 T1 Helin-Roman-Alu, C/1991 F2 Helin-Lawrence, C/1991 L4 Helin-Alu, C/1992 A1 Helin-Alu e la C/1992 Q2 Helin-Lawrence.\n\u00c8 anche accreditata per la scoperta dell'oggetto oggi noto sia come asteroide 4015 Wilson-Harrington che come cometa 107P/Wilson-Harrington. Sebbene Wilson e Harrington lo scoprirono alcuni decenni prima, le loro osservazioni non avevano stabilito l'orbita, mentre Helin lo fece nella sua riscoperta.\nRiconoscimenti.\nCome riconoscimento per i suoi risultati Helin ha ricevuto dalla NASA la \"Exceptional Service Medal\". Nel 1997 ha ricevuto il \"JPL Award for Excellence\", per la sua direzione al NEAT e, sempre la NASA, le ha assegnato il \"Group Achievement Award\", per il team del NEAT.\nLe \u00e8 stato dedicato l'asteroide 3267 Glo, con riferimento al suo soprannome."}
{"id": "1431005", "revid": "73125", "url": "https://it.wikipedia.org/wiki?curid=1431005", "title": "Eleanor F. Helin", "text": ""}
{"id": "1431011", "revid": "73125", "url": "https://it.wikipedia.org/wiki?curid=1431011", "title": "Eleanor Helin", "text": ""}
{"id": "1431013", "revid": "110157", "url": "https://it.wikipedia.org/wiki?curid=1431013", "title": "Cognos", "text": "Cognos \u00e8 una societ\u00e0 canadese leader mondiale nel settore software del Performance Management e della Business Intelligence. Fondata nel 1969 con il nome iniziale di Quasar Corporation, si dedica nei primi anni alla realizzazione di software e sistemi informativi personalizzati che generassero report dall'enorme quantit\u00e0 di dati memorizzati su mainframe e minicomputer.\nStoria.\nNel 1979 Cognos conta oltre 130 impiegati e dedica una divisione aziendale specifica per tali prodotti software.\nNegli anni '80 Cognos realizza un linguaggio di sviluppo di applicazioni, chiamato PowerHouse. Tale intuizione ha successo, tanto che nel 1989 l'azienda tocca i 100 milioni di US$ di fatturato, diventando di fatto la pi\u00f9 grande azienda nel mondo dedicata allo sviluppo di strumenti di sviluppo di software mission-critical.\nNel 1990 Cognos crea PowerPlay, uno strumento di analisi del business per sistemi operativi Windows. Subito dopo Cognos mette in commercio Impromptu, un innovativo strumento di query e reporting. Insieme i due strumenti diventano il fiore all'occhiello del portafoglio prodotti della Cognos per gli anni '90.\nNel 1999 il successo di Cognos PowerPlay, Impromptu e PowerHouse, e il successo della linea di prodotti software di Business Intelligence (BI) frutta fatturato per oltre 300 milioni di US$ e l'esigenza di oltre 2000 impiegati in tutto il mondo.\nNell'anno finanziario chiusosi il 28 febbraio 2001 Cognos ottiene un fatturato pari a 495,7 milioni di US$. L'utile prima delle imposte era pari a 91,4 milioni di dollari (contro i 81.7 dell'anno precedente), con un utile netto di 64,2 milioni di dollari.\nCognos in Italia.\nCognos ha avuto la sua prima sede in Italia nella citt\u00e0 di Milano (zona Conservatorio) dal giugno 1998, sotto la guida commerciale di Sergio Meda e il fattivo supporto tecnico di Massimo Negri-Palestra (specialista di prodotto e responsabile tecnico).\nNel 2000 decide di espandersi, cambiando sede (si sposta in via Hoepli a Milano) e aumentando il numero di impiegati sino a 10, sotto la guida nazionale di Carlo Petronio e la responsabilit\u00e0 tecnica di Paola Schiesaro e Pietro Noli.\nNel maggio 2001 la casa madre decide di chiudere diverse sedi europee, tra cui quella italiana. Riaprir\u00e0 solo qualche anno dopo, con intervento dell'austriaco Gerold Parzer e di Luca Dalla Villa."}
{"id": "1431014", "revid": "73125", "url": "https://it.wikipedia.org/wiki?curid=1431014", "title": "E. F. Helin", "text": ""}
{"id": "1431020", "revid": "1664581", "url": "https://it.wikipedia.org/wiki?curid=1431020", "title": "World Series of Poker 2007", "text": "Le World Series of Poker 2007 furono la trentottesima edizione della manifestazione. Si tennero dal 1\u00ba giugno al 17 luglio presso il casin\u00f2 Rio All Suite Hotel and Casino di Las Vegas.\nIl vincitore del Main Event fu Jerry Yang.\nMain Event.\nI partecipanti al Main Event furono 6.358. Ciascuno di essi pag\u00f2 un buy-in di 10.000 dollari. Tuttavia alcuni partecipanti ebbero accesso al Main Event grazie alla vittoria in alcuni tornei on-line di qualificazione.\nL'importo totale del montepremi fu di 59.784.954 dollari"}
{"id": "1431022", "revid": "1833487", "url": "https://it.wikipedia.org/wiki?curid=1431022", "title": "Vasilij Ivanovi\u010d Surikov", "text": "Biografia.\nNato in Siberia da una famiglia con antiche origini (XVI secolo) studi\u00f2 negli anni 1869-1871 all'Accademia di Belle Arti di San Pietroburgo, dove divent\u00f2 allievo di Pavel Petrovi\u010d \u010cistjakov.\nNel 1877 si trasfer\u00ec a Mosca mentre l'anno successivo si spos\u00f2 con Elizabeth Charais. Nel periodo seguente si dedic\u00f2 ad una serie di viaggi che lo porteranno ad allontanarsi dalla Russia, arrivando in Italia, Francia, Spagna e Germania.\nNel 1881 entr\u00f2 a far parte del gruppo degli \"Itineranti\" e nel 1893 divent\u00f2 membro dell'Accademia Russa di Belle Arti. Nel 1948 venne aperto un museo dedicato al pittore."}
{"id": "1431031", "revid": "216824", "url": "https://it.wikipedia.org/wiki?curid=1431031", "title": "Henri di Lussemburgo", "text": ""}
{"id": "1431032", "revid": "599013", "url": "https://it.wikipedia.org/wiki?curid=1431032", "title": "Jos\u00e9 Luis Carranza", "text": "Carriera.\nInizi\u00f2 la sua carriera nella stagione 1985, ha giocato la sua prima partita nell'Universitario de Deportes dove rimase per vent'anni.\nHa giocato anche nella nazionale peruviana."}
{"id": "1431033", "revid": "1529788", "url": "https://it.wikipedia.org/wiki?curid=1431033", "title": "Fossile", "text": "Il termine fossile (dal latino \"fodere\", \"scavare\") in paleontologia viene abitualmente usato per indicare resti integri o parziali di organismi un tempo viventi; pi\u00f9 in generale, viene usato per una qualsiasi testimonianza di vita geologicamente passata (antecedente all'epoca attuale): resti animali, quali ossa, denti, uova, conchiglie; resti vegetali, quali foglie, tronchi, pollini; evidenze di attivit\u00e0 vitale (strutture di bioturbazione come tane e orme); tracce legate all'alimentazione (coproliti).\nQuesto termine venne introdotto da Gregorio Agricola per indicare tutto quanto fosse estratto dalla terra scavando, ed inizialmente era utilizzato anche per i minerali, oltre che per i resti di animali e vegetali, al cui riferimento in seguito venne limitato l'utilizzo.\nDefinizione generale.\nLa fossilizzazione di un resto di un animale o di un vegetale \u00e8 un evento raro. Infatti non appena gli animali o le piante muoiono ne inizia la decomposizione. Sebbene le parti pi\u00f9 resistenti, come conchiglie, ossa e denti degli animali o il legno delle piante, resistano pi\u00f9 a lungo dei tessuti molli, spesso questi elementi vengono disgregati da agenti naturali esterni (fisici e chimici), come vento e acqua corrente, e anche dall'azione di animali necrofagi (agenti biologici).\nGeneralmente, per subire un processo completo di fossilizzazione, un organismo deve essere sepolto rapidamente dopo la sua morte, prima che ne subentri la decomposizione o venga aggredito dagli agenti demolitori. Nella maggior parte dei casi questo seppellimento avviene ad opera della deposizione di sedimenti, come la sabbia o il fango trasportati dall'acqua, che ricoprono, depositandosi al fondo, gli organismi morti.\nIl processo di trasformazione di un organismo vivente in un fossile pu\u00f2 durare diversi milioni di anni.\nLo studio di tutti i processi che vanno dalla morte dell'organismo alla sua fossilizzazione \u00e8 compito della Tafonomia, quel ramo della Paleontologia che cerca appunto di ripercorrere tutte le tappe che hanno contribuito alla formazione di un fossile.\nAlcuni fossili possono essere considerati come una porzione di materia (e quindi di energia) imprigionata che, sfuggendo alla decomposizione e trasferendosi dalla biosfera alla litosfera, viene sottratta all'ecosistema vivente. Questa energia viene, ad esempio, sfruttata dall'uomo mediante l'impiego dei combustibili fossili (carbone e petrolio) nelle varie attivit\u00e0 industriali.\nDove si rinvengono i fossili.\nI fossili si trovano inglobati nelle rocce sedimentarie abbondantemente presenti nella parte superiore della crosta terrestre. Utili per la datazione delle rocce calcaree mesozoiche sono: stromatoliti, ammoniti, belemniti, bivalvi, gasteropodi, brachiopodi, echinodermi, crinoidi, denti isolati di squalo e microfossili.\nLa datazione relativa eseguita con i fossili guida \u00e8 di enorme importanza ed \u00e8 servita alla definizione e alla caratterizzazione delle ere e dei periodi geologici.\nLe rocce ignee sono prive di fossili, quelle vulcaniche effusive in qualche raro caso contengono fossili di organismi rimasti sepolti durante l'eruzione vulcanica che le ha generate. Tracce di fossili sono talvolta rinvenibili in rocce metamorfiche derivanti da processi metamorfici di bassa intensit\u00e0 su rocce sedimentarie.\nDatazione tramite i fossili.\nIl criterio di datazione dei fossili si basa sulla stratigrafia, la quale afferma che, normalmente, gli strati pi\u00f9 bassi del terreno sono pi\u00f9 antichi di quelli superiori (principio geologico della sovrapposizione di Stenone, vedi Evoluzione#Prove paleontologiche). Utilizzando tale criterio si pu\u00f2 confrontare un certo fossile con altri rinvenuti in strati di altre localit\u00e0 per vedere se appartengono allo stesso tempo oppure no. Tale metodo si basa sui fossili guida, che sono caratterizzati dalla diversificazione e da rapida evoluzione.\nCon i metodi degli isotopi radioattivi e del carbonio 14 si pu\u00f2 avere la datazione radiometrica, che misura l'et\u00e0 della roccia in anni, ma che risulta meno preciso del metodo della datazione relativa.\nLa misurazione del tempo geologico, cio\u00e8 la ricostruzione della storia della Terra, con l'attribuzione di date relativamente precise \u00e8 una conquista recente; L'attuale datazione si basa soprattutto su due metodi cronologici, che hanno fornito dati molto attendibili: datazione assoluta e datazione relativa con le opportune distinzioni.\nFossili viventi.\nIl termine fossile vivente fu coniato da Darwin per indicare particolari tipi di organismi, animali o vegetali, con caratteristiche morfologiche primitive e soggetti ad un processo evolutivo molto lento.\nMolti di questi sono stati scoperti recentemente, perch\u00e9 prima erano ritenuti estinti. Ai fossili viventi appartengono tipi diversi di organismi:\nUn esempio \u00e8 quello del pesce \"Latimeria chalumnae\", pescato nel 1938, alle foci del Chalumna in Sudafrica. L'esemplare era lungo 1,50 m e pesava 57\u00a0kg, ed incurios\u00ec a tal punto i pescatori, che lo mandarono imbalsamato al Museo di East London. La direttrice del Museo, la Dottoressa Marjorie Courtenay-Latimer, riconobbe in quell'esemplare le caratteristiche dei Crossopterigi Celacantiformi, pesci a pinne \"muscolose\" (Sarcopterygii) nati durante l'Era Paleozoica, 400 milioni di anni fa, e ritenuti estinti nella grande estinzione che elimin\u00f2 anche i dinosauri.\nUn esempio \u00e8 l'Opossum, mammifero marsupiale che presenta caratteri molto simili ai suoi parenti del Cretaceo. Fra gli Artropodi possiamo ricordare il Limulo, praticamente identico alle forme fossili del Giurassico.\nEsempi classici sono il brachiopode \"Lingula\" dell'Ordoviciano, e il cefalopode \"Nautilus\", invariato dal Triassico ad oggi, ritenuto estinto fino al 1829, quando per la prima volta ne venne osservato uno in vita. \nNon mancano fossili viventi anche tra i vegetali, come il genere \"Ginkgo\" (Gimnosperma), comparso nel Giurassico e arrivato ai giorni nostri con l'unica specie \"Ginkgo biloba\" senza modificazioni sostanziali.\nTipi di fossili.\nVi sono quattro tipi fondamentali di fossili: resti originali, resti sostituiti, modelli o calchi, tracce.\nResti originali.\nIn casi particolari, i fossili rinvenuti possono essere interi corpi di animali perfettamente conservati grazie a particolari condizioni ambientali verificatesi nel tempo dopo il decesso. Ad esempio sono stati ritrovati interi corpi, perfettamente conservati sotto i ghiacci della Siberia, di mammut, un tipo di elefante diffuso nell'era quaternaria in Europa. La loro estinzione, tuttavia, \u00e8 ancora oggetto di studio e si pensa che le cause siano riconducibili ad un profondo mutamento climatico occorso alla fine del Pleistocene, al termine dell'era glaciale.\nSono stati rinvenuti fossili di insetti, ragni e vegetali perfettamente conservati all'interno di forme di resina indurita, l'ambra, in special modo lungo le coste del mar Baltico risalenti al periodo dell'Oligocene.\nUlteriore esempio di fossile composto da resti originali sono le cosiddette \"lumachelle\", ossia fossili di molluschi che col tempo hanno formato con la conchiglia che li contiene strutture rocciose all'interno del sedimento calcareo.\nNei pressi di Ranch La Brea, Los Angeles, in California, sono stati rinvenuti grossi strati di asfalti con resti fossili di migliaia di animali rimasti probabilmente bloccati in loco dopo aver tentato di raggiungere i grandi laghi colmi di idrocarburi della zona. Essi si avvicinavano ai piccoli laghi per bere e morivano a causa delle esalazioni, il che caus\u00f2, col tempo, una serie di morti a catena che spiegano l'alto numero di fossili rinvenuti.\nIn alcuni casi i resti fossili ossei sono talmente abbondanti entro determinati strati da definire questi ultimi come brecce ossee, questo accade in zone che costituivano trappole mortali per gli animali o luoghi ove i cadaveri finivano per accumularsi naturalmente, come aree di acque morte fluviali o grotte e cavit\u00e0 ipogee.\nResti sostituiti.\nMolti tipi di fossili non sono pi\u00f9 composti dal materiale originale che costituiva l'organismo o parte di esso, di cui hanno comunque conservato l'aspetto. L'acqua che scorre nel sottosuolo contiene in soluzione alcuni sali minerali capaci di trasformare le conchiglie (calcaree) e le ossa (fosfatiche) in altri tipi di minerali, come la silice o la pirite. I tessuti dell'organismo possono essere sostituiti da altri materiali per pietrificazione, processo in cui la sostanza organica dell'essere vivente viene sostituita da sostanze minerali. Di solito si parla di silicizzazione quando il materiale \"pietrificante\" \u00e8 la silice, o calcitizzazione, quando essa \u00e8 la calcite. Altri tipi di pietrificazione, meno comuni, sono la gessificazione (provocata dal gesso), la piritizzazione (pirite).\nI famosi alberi pietrificati di Holbrook, nell'Arizona, (\"Petrified Forest National Park\") sono un esempio di tronchi pietrificati. La loro formazione fu causata dall'acqua del sottosuolo che, con un particolare tipo di silice amorfa, sostitu\u00ec, nel corso di un lunghissimo processo, il legno in decomposizione.\nLa sostituzione dei resti organici raggiunge il suo apice quando, del materiale organico, in particolare di quello vegetale ed in misura minore di quello animale, restano soltanto quantit\u00e0 variabili di carbonio organico che, in seguito alla combustione, pu\u00f2 ritornare sotto forma di CO2.\nModelli e calchi.\nOltre alle parti molli di un animale, talvolta anche le parti dure (conchiglie od ossa) si dissolvono completamente, lasciando nella roccia un'impronta che mostra solo quale era la forma del fossile.\nSui gusci si possono distinguere i modelli interni, che ripetono la forma della parte interna, ed i modelli esterni, con l'impronta della superficie esterna. Tra modello interno e modello esterno, quando il guscio originale \u00e8 dissolto, si forma una cavit\u00e0 con la forma tridimensionale del guscio. Se tale cavit\u00e0 si riempie con nuove sostanze minerali, si ottiene il calco naturale o modello, cio\u00e8 la riproduzione dell'originale. La composizione chimica e mineralogica del calco pu\u00f2 essere simile a quella originaria, ma anche completamente diversa.\nIn casi particolari, modelli e calchi possono riguardare parti molli, quindi \u00e8 possibile trovare anche impronte di felci, di foglie, di pinne di pesci, membrane alari.\nIn rari casi fortunati si rinvengono anche impronte di epidermide di vertebrati, come per esempio dinosauri, associati ai loro resti ossei. Perch\u00e9 ci\u00f2 avvenga \u00e8 necessario un rapido seppellimento dell'animale dopo la sua morte, ad opera di una sedimentazione fine e l'assenza di successivi fenomeni di disturbo del sedimento. Occorre anche una particolare attenzione durante la fase di scavo per non distruggere queste fragili tracce.\nTracce fossili.\nLe tracce di animali, in movimento sui fondali marini o lacustri, oppure nel fango o nelle sabbie dei terreni alluvionali o nelle regioni dei delta, possono essere conservate dal processo di consolidamento dei sedimenti (diagenesi).\nNelle rocce sedimentarie, soprattutto quelle a grana pi\u00f9 fine (come argilliti e calcari fini), sono state trovate orme di dinosauri, altri rettili e anfibi, scie e piste di antichi vermi limivori e molte altre tracce lasciate da esseri esistiti in passato.\nIn taluni giacimenti fossiliferi \u00e8 anche possibile rinvenire particolari fossili quali uova, raramente contenenti embrioni e le cosiddette bromaliti cio\u00e8 coproliti, cololiti (resti non evacuati del contenuto intestinale), gastroliti e regurgitaliti (vomiti fossili).\nFossili guida.\nLa grande maggioranza dei fossili si trova nei sedimenti, cio\u00e8 nei depositi formati nell'acqua.\nLe rocce sedimentarie sono formate a strati. Questi strati, prevalentemente calcarei ed i fossili in essi contenuti, possono essere utilizzati per ricostruire la storia della Terra e degli organismi che si sono succeduti nel corso dei milioni di anni. I geologi sanno che i vari strati rocciosi si sono formati in ere e periodi diversi. Naturalmente, in una successione, lo strato pi\u00f9 antico e sottostante si \u00e8 formato per primo ed il pi\u00f9 recente e sovrastante per ultimo, mentre gli altri si sono formati nel tempo intermedio; ma questa disposizione, che generalmente si \u00e8 conservata, pu\u00f2 essere modificata e perfino rovesciata da successivi movimenti tettonici.\nStudiando i fossili che si trovano nei vari strati, si possono osservare le conseguenze di questi movimenti tettonici.\nAlcuni fossili sono presenti in molti strati, mentre altri sono presenti solo in pochi strati, formati in un breve periodo della storia della Terra e sono questi i tipici \"fossili guida\". Quando un geologo trova uno strato di roccia contenente fossili, spesso pu\u00f2 precisare l'et\u00e0 geologica, ovvero riconoscere quando si \u00e8 formato (datazione relativa). Nel caso di una successione di strati contenenti ammoniti, come quelli esistenti nelle rocce giurassiche dell'Appennino umbro-marchigiano, \u00e8 possibile ottenere una suddivisione biostratigrafica della successione particolarmente dettagliata.\nLe specie fossili hanno permesso la suddivisione della storia della Terra in ere e periodi di tempo e lo hanno fatto tanto meglio quanto pi\u00f9 breve e definito \u00e8 stato il periodo della loro esistenza. Queste quindi hanno permesso le correlazioni cronostratigrafiche per rocce di territori e perfino di continenti diversi, risultando di grande importanza per le ricostruzioni paleogeografiche.\nI fossili guida sono di aiuto nella ricerca del petrolio, perch\u00e9 il loro ritrovamento permette al geologo di mettere in relazione i depositi di petrolio ritrovati in rocce di una particolare epoca.\nFossili come indicatori ambientali.\nI resti fossili non ci danno solo l'idea di quali siano stati gli animali e le piante del passato, ma ci indicano anche quale fosse l'ambiente e clima in cui vissero, spesso differente da quello odierno esistente nell'area del loro ritrovamento.\nI grossi mammut ed i rinoceronti vellosi vissero in un ambiente di steppe e in un clima artico. Le felci attuali crescono in localit\u00e0 calde ed umide, quelle fossili vissero probabilmente in un periodo di clima caldo ed in localit\u00e0 umide, paludose.\nI coralli si trovano oggi in acque basse, calde e a normale salinit\u00e0 marina. \u00c8 probabile che anche i coralli fossili siano vissuti in localit\u00e0 simili.\nNella roccia sedimentaria si trovano talvolta impronte fossili di gocce di pioggia o di fango disseccato. Ci\u00f2 mostra quali siano state le vicende meteorologiche in quei tempi lontani.\nPiante fossili.\nStando ai reperti fossili, le prime piante sulla Terra furono le alghe azzurre, che risalgono all'era archeozoica (pi\u00f9 di mezzo miliardo di anni fa), ma esse probabilmente furono precedute da organismi pi\u00f9 semplici, come i batteri. Le alghe azzurre furono seguite da quelle verdi, rosse e brune di cui i primi fossili sono del periodo siluriano.\nVerso la fine di questo periodo, circa trecentocinquanta milioni di anni fa, comparvero le prime piante vascolari del gruppo dei licopodi. Poi vennero, nel periodo carbonifero, circa duecentocinquanta milioni di anni fa, le felci giganti, i resti delle quali si trovano oggi nei giacimenti di carbone.\nGi\u00e0 prima per\u00f2, nel Devoniano superiore, circa trecento milioni di anni fa, erano apparse le prime piante da seme che sono oggi le principali forme di vita vegetale sulla Terra.\nAnimali fossili.\nI geologi hanno prove dell'esistenza, cinquecento milioni di anni fa, all'inizio dell'era paleozoica, di molti animali simili a quelli che vivono oggi. Crostacei simili alle aragoste sono gi\u00e0 conosciuti da quei lontani tempi. Tra i fossili di allora, comunissimi sono i trilobiti. Inoltre, sono state rinvenute molte centinaia di specie di conchiglie marine, e gusci coloniali appartenenti a minuscoli animali, detti briozoi.\nGli studiosi tra l'altro hanno rinvenuto oltre diecimila diversi insetti ora non pi\u00f9 esistenti. Fra questi, alcuni vissero duecentocinquanta milioni di anni fa; pi\u00f9 tardi, nell'era mesozoica, si sviluppano i Coleotteri e i Ditteri, ma solo nell'era cenozoica compaiono api, formiche, farfalle e specie simili alle attuali.\nAlcune specie fossili si sono mantenute quasi inalterate nel corso di milioni di anni.\nI primi animali provvisti di spina dorsale furono i pesci senza mascelle (agnati), in verit\u00e0 pi\u00f9 affini alle lamprede (Ciclostomi) che a veri pesci. Essi comparvero nel Siluriano superiore, circa trecentocinquanta milioni di anni fa, avevano la pelle corazzata e sono stati chiamati Ostracodermi.\nCirca cinquanta milioni d'anni dopo, nel Devoniano, comparvero i primi veri pesci, con mascelle. Anche questi erano ricoperti da una specie di corazza anzich\u00e9 di squame e sono stati chiamati Placodermi.\nSeguirono, alla fine del Devoniano, gli anfibi, capaci di vivere tanto in acqua quanto sulla terra. Questi animali costituivano durante il Paleozoico la parte preponderante del regno animale, ma furono presto sopraffatti da grossi rettili, che, comparsi con forme primitive alla fine del periodo carbonifero, assunsero enorme sviluppo durante tutta l'era mesozoica.\nI mammiferi comparvero duecento milioni di anni fa al principio del Mesozoico, ma rimasero piccoli e trascurabili per tutta quell'era e si svilupparono solo nell'era seguente, il Cenozoico, mentre i rettili declinavano. Molti mammiferi attuali hanno progenitori fossili. Sono stati rinvenuti, infatti, scheletri fossilizzati di antichi cammelli, elefanti e cavalli. Durante gli ultimi sessanta milioni di anni, i mammiferi ebbero il sopravvento sugli altri animali e con un'espansione in tutte le aree del mondo.\nSi sono rinvenuti anche fossili dei primi uomini. Alcuni sono talmente primitivi che sono stati detti \"preominidi\": tali sono gli australopitechi trovati nel Sudafrica. Ominidi primitivi sono considerati il pitecantropo di Giava e il sinantropo di Pechino. Pi\u00f9 recenti e nettamente umani sono l'uomo di Cromagnon e quello di Neanderthal.\nPseudofossili.\nUno pseudofossile \u00e8 un oggetto inorganico, un segno o una traccia che pu\u00f2 essere interpretata come un fossile, sebbene in realt\u00e0 si tratti solamente di formazioni cristalline o di altri fenomeni del tutto naturali, non generati pertanto da un qualsiasi processo di fossilizzazione."}
{"id": "1431034", "revid": "216824", "url": "https://it.wikipedia.org/wiki?curid=1431034", "title": "Jean di Lussemburgo", "text": ""}
{"id": "1431035", "revid": "729019", "url": "https://it.wikipedia.org/wiki?curid=1431035", "title": "Union sportive Colomiers rugby", "text": "L'Union sportive Colomiers rugby \u00e8 un club francese di rugby a 15 di Colomiers (Alta Garonna).\nStoria.\nLa squadra fu fondata nel 1915.\nI maggiori successi conseguiti in ambito europeo e nazionale risalgono al periodo compreso tra la fine degli anni 1990 e il 2000, tra cui una European Challenge Cup vinta contro i connazionali dello SU Agen.\nPresidenti.\nIl presidente Michel Bendichou, al quale \u00e8 stato intitolato lo stadio locale dopo la sua morte nel 2004, rappresenta il padre spirituale della squadra e a lui \u00e8 legato l'approdo nella massima serie del campionato francese i successi susseguiti."}
{"id": "1431037", "revid": "216824", "url": "https://it.wikipedia.org/wiki?curid=1431037", "title": "Charlotte di Lussemburgo", "text": ""}
{"id": "1431040", "revid": "78273", "url": "https://it.wikipedia.org/wiki?curid=1431040", "title": "US Colomiers", "text": ""}
{"id": "1431059", "revid": "1285556", "url": "https://it.wikipedia.org/wiki?curid=1431059", "title": "Antonio Beccadelli", "text": "Biografia.\nBench\u00e9 appartenente alla nobile famiglia bolognese dei Beccadelli, il soprannome deriva dalla sua citt\u00e0 natale, Palermo (\"Panormum\"), da cui si trasfer\u00ec per girovagare nei principali centri culturali italiani dell'epoca: Firenze, Padova, Siena, Roma, Pavia.\nNella citt\u00e0 lombarda gli fu conferito l'insegnamento dell'eloquenza e qui scrisse i commentari alle commedie di Plauto e le \"Epistole Gallicae\"; a Pavia fu anche poeta alla corte di Filippo Maria Visconti.\nNel 1442 divenne ambasciatore a Parma e successivamente giunse a Napoli alla corte di Alfonso V d'Aragona diventandone consigliere e panegirista.\nNel 1448, in un ambiente culturalmente fervido come era quello della corte aragonese, fond\u00f2 l'Accademia Pontaniana (prima \"Accademia Antoniana\", in seguito ribattezzata Pontaniana in onore dell'umanista Giovanni Pontano).\nTra le sue opere pi\u00f9 celebri vanno annoverate l\"'Hermaphroditus\" (1425), raccolta in latino di epigrammi dai contenuti erotici piuttosto audaci, le \"Epistolae campanae\" (uscite postume nel 1474) e dell'opera \"De dictis et factis Alphonsi regis Aragonum\"."}
{"id": "1431062", "revid": "32428", "url": "https://it.wikipedia.org/wiki?curid=1431062", "title": "Panormita", "text": ""}
{"id": "1431064", "revid": "198277", "url": "https://it.wikipedia.org/wiki?curid=1431064", "title": "TELE+", "text": "TELE+ \u00e8 stata una piattaforma televisiva a pagamento per la televisione analogica terrestre fornita da Telepi\u00f9 S.p.A. e destinata al mercato televisivo italiano.\n\u00c8 stata la prima piattaforma televisiva a pagamento e, pi\u00f9 in generale, la prima offerta di pay TV in Italia.\nStoria.\n1990: il lancio.\nLa piattaforma inaugur\u00f2 le proprie trasmissioni il 9 agosto 1990, con la nascita del canale TELE+1, che inizialmente trasmetteva in chiaro, per alcune ore al giorno, film in onda in quel periodo sulle reti Fininvest senza interruzioni pubblicitarie.\nIl 16 ottobre TELE+ estende la propria offerta lanciando i canali TELE+2, dedicato allo sport, e TELE+3, dedicato a cultura e intrattenimento, sempre in chiaro. Il lancio del servizio a pagamento venne preceduto da una massiccia campagna pubblicitaria, sia sulle reti televisive nazionali sia sulle stesse reti TELE+. Non esistendo in commercio televisori che implementassero al proprio interno lo standard utilizzato per decriptare il segnale televisivo, per poter fruire del servizio a pagamento era necessario un apposito dispositivo, chiamato decoder, il quale, collegato all'apparecchio televisivo, svolgeva la funzione di decriptare il segnale proveniente dall'antenna. Il decoder veniva fornito in comodato d'uso ai sottoscrittori dell'abbonamento.\nIl 16 ottobre 1990 le reti TELE+ lanciano il proprio servizio di teletext, diventando cos\u00ec le prime emittenti televisive nazionali private a dotarsi del servizio: su TELE+1, nei cartelli che precedevano alcuni film, venivano indicati i sottotitoli accessibili alla pagina 777, come gi\u00e0 da alcuni anni avveniva sulle tre reti Rai. Oltre ai sottotitoli, il teletext delle reti TELE+ (dal 1994 al 31 agosto 1997, denominato VIDEOPIU') offriva i palinsesti, le trame dei film, le informazioni sui programmi sportivi, le informazioni per abbonarsi, le frequenze e i servizi utili agli abbonati. Il servizio di teletext venne chiuso il 30 aprile 2003 (rimase, fino all'inizio del 2004, un cartello a pagina 100 che invitava i telespettatori a consultare la guida elettronica ai programmi - l'EPG - e il sito internet), tre mesi prima della cessione delle reti a Sky.\nIl 1\u00ba giugno 1991 le trasmissioni di TELE+1 vengono criptate in Irdeto, e quindi rese visibili solo agli abbonati al servizio; la stessa sorte toccher\u00e0 anche a TELE+2 il 29 giugno 1992.\nNel giugno del 1993 TELE+ e la Lega Calcio stipulano un accordo per trasmettere a pagamento e in diretta un posticipo della Serie A, la domenica alle 20:30, e un anticipo della Serie B, il sabato alle 20:30. Il 29 agosto 1993, in occasione della prima giornata del campionato di Serie A 1993-1994, alle 21 viene trasmessa, per la prima volta in Italia, una partita di calcio in diretta a pagamento. Nello stesso periodo, la direzione della redazione sportiva di TELE+2 viene affidata ad Aldo Biscardi che porta sulla rete \"Il processo di Biscardi\", prima trasmesso da Rai 3.\n1995: il rilancio.\nNel 1995 un nuovo socio sudafricano di TELE+, Johann Rupert, gi\u00e0 proprietario di pay TV in Europa e in Sudafrica, cerca di rilanciare la piattaforma: vengono firmati nuovi accordi con le \"major\" hollywoodiane per arricchire il magazzino cinematografico, e nuove risorse economiche sono destinate alla copertura delle partite di calcio di Serie A e Serie B, con la finalit\u00e0 di rendere pi\u00f9 attraenti tali eventi. A partire dal 1\u00ba aprile 1995 anche parte della programmazione di TELE+3 viene criptata e, in seguito a un accordo con MTV Networks Europe, a partire dal 21 giugno 1995, il terzo canale inizia a trasmettere non criptato, per 13 ore al giorno, MTV Europe. A causa di impedimenti legislativi, verso la fine del 1996 verranno poi criptate 6 delle 13 ore di programmazione dell'edizione europea di MTV.\nIl 3 gennaio 1996 viene lanciata su Hot Bird 1 DStv, l'offerta via satellite di TELE+.\nTra il 30 e il 31 agosto 1997 i canali televisivi TELE+1 e TELE+2 vengono sostituiti da, rispettivamente, TELE+ Nero e TELE+ Bianco, mentre TELE+3 viene sostituito da Vetrina D+ (destinato alla promozione del servizio satellitare, rinominato dapprima Telepi\u00f9 Satellite e poi D+), le cui frequenze vennero per\u00f2 cedute entro il 31 dicembre 1997 a TMC, TMC 2 e Rete A. TELE+ Nero e TELE+ Bianco avevano una programmazione generalista, dove venivano trasmessi pi\u00f9 di 100 film al mese in anteprima assoluta, serie televisive, il calcio italiano con le migliori partite delle squadre TELE+ di Serie A (partite di Juventus, Inter, Milan, Atalanta, Bari, Bologna, Brescia, Perugia, Reggina, Hellas Verona e Vicenza), Serie B (partite di Genoa, Torino, Cagliari, Chievo, Empoli, Ternana, Treviso, Salernitana, Cosenza, Pescara, Piacenza, Pistoiese, Ravenna e Monza), Serie C (partite di Catania, Livorno e Messina) \u2015 le restanti partite su TELE+ Calcio sul satellite \u2015 e la Supercoppa italiana, il calcio europeo con la UEFA Champions League, la Premier League, la Primera Divisi\u00f3n, la Bundesliga e la Division 1, il football NFL, il basket NBA, la Formula 1, il rally, i kart e il Ferrari Challenge. Risulta subito chiara la politica della nuova gestione di Vivendi: puntare tutto sulla piattaforma satellitare D+ sprecando meno risorse possibili per quella terrestre, in quanto la tecnologia digitale satellitare offriva capacit\u00e0 trasmissive superiori rispetto a quella analogica terrestre, anche considerando le poche frequenze libere e che la legislazione italiana concedeva soltanto a pochi canali la possibilit\u00e0 di trasmissione nazionale. Il 31 dicembre 1997 Vetrina D+ termina le trasmissioni terrestri per continuarle solo sul satellite. Nonostante la politica di Vivendi sia volta a promuovere maggiormente l'offerta satellitare, alla fine del decennio gli abbonati a TELE+ sono ancora la maggioranza, 1.100.000 contro i 400.000 di D+. Negli ultimi anni di vita della piattaforma, per\u00f2, si assiste ad un'inversione di tendenza: grazie anche allo stop alla produzione di abbonamenti analogici terrestri a favore di quelli digitali satellitari, nel 2003 Telepi\u00f9 S.p.A. contava un totale di 1.800.000 abbonati, di cui 1.620.000 (il 90%) in tecnologia digitale attraverso TELE+ Digitale, mentre i restanti 180.000 (il 10%) in tecnologia analogica attraverso TELE+.\nNell'ambito di sperimentazione della tecnologia digitale terrestre, limitatamente alle citt\u00e0 di Palermo, Brescia e La Spezia, TELE+ lanci\u00f2 il pacchetto Premium Gold, che comprendeva quattro delle cinque reti TELE+ (TELE+ Bianco, TELE+ Nero, TELE+ Grigio e TELE+ 16:9), il servizio pay-per-view Palco ed i seguenti canali tematici: Eurosport, RaiSat Ragazzi, Happy Channel e Planete.\n2002-2003: l'acquisizione da parte di News Corporation e la chiusura.\nNel 2002, dopo aver acquisito la maggioranza del capitale azionario di Stream S.p.A., News Corporation compra Telepi\u00f9 S.p.A. dalla francese Vivendi per un totale di 900 milioni di euro, dando il via alla fusione tra i due provider di pay TV italiani.\nNel marzo del 2003 la Commissione europea autorizza la fusione tra Telepi\u00f9 S.p.A. e Stream S.p.A. dalla quale sarebbe nata Sky Italia S.r.l., le cui trasmissioni sarebbero ufficialmente iniziate il 31 luglio. Allo scadere della mezzanotte di tale data, infatti, la sorella TELE+ Digitale \u00e8 confluita assieme al servizio satellitare di Stream TV nella nascente Sky Italia, lasciando a quest'ultima tutti i loro abbonati e molti dei servizi televisivi presenti sulle rispettive piattaforme, mentre i servizi analogico terrestre di TELE+ e digitale via cavo di Stream TV cessano di esistere.\nLe frequenze terrestri di TELE+ vengono vendute a Tarak Ben Ammar ed Eurosport. Le frequenze in precedenza utilizzate da TELE+ Nero vengono riutilizzate da Prima TV per la creazione di un multiplex per la trasmissione del segnale digitale terrestre, mentre sulle frequenze in precedenza utilizzate da TELE+ Bianco nasce il nuovo canale Sportitalia.\nDiritti televisivi del calcio.\n1993-1996: i posticipi criptati su TELE+.\nIl contratto stipulato nel 1993 tra la Lega Calcio e Telepi\u00f9 stabilisce che per tre stagioni, dal campionato 1993-1994 al campionato 1995-1996, il canale TELE+2 trasmetta una gara del massimo campionato di calcio italiano, generalmente il posticipo alle 20:30 della domenica, per ciascuna delle prime 28 giornate (negli ultimi sei turni non vi era tale posticipo per garantire la regolarit\u00e0 della fase finale del torneo). Le gare erano visibili tramite un decoder solo ai sottoscrittori dell'abbonamento, semestrale o annuale. Il contratto consentiva alla pay TV di scegliere, all'inizio della stagione, quale gara trasmettere in ciascuna delle prime 28 giornate, ma rispettando alcuni vincoli fra i quali un numero minimo di 2 e massimo di 5 passaggi televisivi per ognuna delle 18 squadre e l'impossibilit\u00e0 di trasmettere, nel girone di ritorno, le stesse gare del girone di andata (questo vincolo fu poi abolito da una successiva rinegoziazione e fu anche aumentato a 6 il numero massimo di passaggi televisivi per i grandi club). Tutte le altre gare del campionato potevano essere trasmesse, come nel passato, solo in casi eccezionali e solo in chiaro dalla Rai (recuperi infrasettimanali di partite precedentemente rinviate ed anticipi dettati da impegni delle squadre nelle competizioni internazionali, purch\u00e9 non coincidenti con le gare prescelte da TELE+ a inizio stagione, nonch\u00e9 gli spareggi di fine campionato).\n1996-1999: il monopolio di TELE+ sul satellite.\nNel 1996 Telepi\u00f9 S.p.A. inaugura la sua piattaforma satellitare DStv (rinominata prima Telepi\u00f9 Satellite, poi D+ e infine TELE+ Digitale) e si accorda con la Lega Calcio per la copertura pressoch\u00e9 totale della Serie A. Per tre stagioni, dal campionato 1996-1997 al campionato 1998-1999, la nuova piattaforma offriva quindi tutte le partite di Serie A, e non pi\u00f9 solo i posticipi. Era possibile abbonarsi all'intero campionato oppure alle partite di una singola squadra o anche, attraverso la pay-per-view Palco, acquistare le singole partite. Solo gli spareggi di fine campionato, se giocati in gara unica in campo neutro, restavano fuori dall'offerta di TELE+. I diritti per la trasmissione in diretta di questi spareggi venivano venduti di volta in volta dalla Lega.\n1999-2003: il duopolio di TELE+ e Stream TV.\nDal 1999-2000 furono introdotti i diritti soggettivi: non era pi\u00f9 la Lega Calcio a trattare con le televisioni, bens\u00ec ciascuna societ\u00e0 di calcio, che poteva gestire in autonomia i diritti televisivi delle gare casalinghe. Il campionato di calcio diventava cos\u00ec teatro della concorrenza fra due piattaforme satellitari: a TELE+ Digitale si opponeva la nuova Stream TV del magnate australiano Rupert Murdoch. Per quattro stagioni, dal campionato 1999-2000 al campionato 2002-2003, il torneo era infatti visibile in parte su TELE+ e in parte su Stream. Per seguire anche solo la propria squadra del cuore, il tifoso doveva abbonarsi ad entrambe le piattaforme, che oltretutto utilizzavano due decoder differenti (tranne negli ultimi anni di concorrenza, in cui furono costrette a mettere a disposizione degli abbonati il \"decoder unico\", ricevitore satellitare compatibile con i sistemi di codifica di entrambe le TV). Nelle prime due stagioni TELE+ aveva un lieve vantaggio: 11 squadre (\"capitanate\" dalle tre grandi storiche Juventus, Milan ed Inter) contro le 7 di Stream (capeggiate dalle quattro rivali Roma, Lazio, Fiorentina e Parma che, insieme alle altre tre, formavano le cosiddette \"sette sorelle\" del campionato). Nel campionato 2001-2002 il vantaggio si assottigli\u00f2: 10 squadre per TELE+ ed 8 per Stream. Nel campionato 2002-2003 si registr\u00f2 invece un pareggio, ovvero 9 squadre per ciascuna piattaforma. In quest'ultima stagione il sistema cominci\u00f2 ad entrare in crisi, con molte societ\u00e0 minori che tardarono a vendere i diritti all'una o all'altra emittente, dichiarandosi insoddisfatte delle offerte economiche, provocando addirittura lo slittamento dell'inizio dei campionati. Riguardo agli spareggi, essi erano ora compresi nei diritti televisivi dell'intero campionato (in relazione alle squadre interessate), in quanto ormai si giocavano sia nel girone di andata che in quello di ritorno.\nAbbonamento.\nLe trasmissioni analogiche di TELE+ erano codificate in Irdeto attraverso il sistema \"CableCrypt\", che toglieva dal segnale video i sincronismi verticali e digitalizzava l'audio.\nTale codifica permetteva anche a chi non disponeva dell'apposito decoder di farsi comunque un'idea del programma televisivo in onda. Contrariamente infatti a quanto avviene per la televisione digitale, sia terrestre che via cavo che satellitare, in cui le immagini e il sonoro sono completamente assenti se non si \u00e8 abbonati, con TELE+ il sonoro era assente mentre le immagini, seppur distorte nella geometria ed alterate nei colori (pseudo-negativo) in modo variabile nel tempo, rimanevano spesso intelligibili, tanto che con alcuni modelli di televisori dotati di sintonia fine vi era la possibilit\u00e0, modificandola lentamente, di vedere l'immagine quasi in qualit\u00e0 standard, per quanto il sonoro continuasse a non essere presente.\nPer acquistare il decoder e sottoscrivere l'abbonamento, l'utente poteva rivolgersi a uno dei 2.900 punti vendita specializzati e selezionati sul territorio nazionale. Inoltre, TELE+ attiv\u00f2 un servizio telefonico dedicato alla vendita diretta. \nLe modalit\u00e0 di pagamento dell'abbonamento annuale erano molto semplici: la quota mensile per una rete era di 37.000 \u20a4 (30 \u20ac a partire dal 1\u00ba gennaio 2002), mentre per due reti era di 44.500 \u20a4 (37 \u20ac a partire dal 1\u00ba gennaio 2002), con pagamento in un'unica soluzione oppure al bimestre, attraverso il bollettino postale recapitato con la fattura o l'addebito sul conto corrente. Il costo del decoder, fornito di presa SCART, ammontava a 199.000 \u20a4 una tantum.\nCuriosit\u00e0.\nTELE+ \u00e8 stata la prima piattaforma televisiva italiana ad offrire a pagamento le partite in diretta di Serie A e Serie B."}
{"id": "1431077", "revid": "347132", "url": "https://it.wikipedia.org/wiki?curid=1431077", "title": "Albegno", "text": "Albegno (\"Alb\u00e8gn\" in dialetto bergamasco) \u00e8 una frazione del comune di Treviolo, in provincia di Bergamo, di circa abitanti distante circa dal capoluogo orobico.\nFino al 1928 costituiva un comune autonomo insieme alla Roncola, quando fu aggregato al comune di Treviolo.\nTerritorio.\nLa frazione si estende da via Gorizia a via Frizzoni e da viale Papa Giovanni XXIII a via Santa Cristina.\nPiazza Conciliazione costituisce la piazza principale, mentre altre vie importanti sono: via IV Novembre, via Gorizia, via Marconi, via Vittorio Veneto, via Mazzini, via San Biagio, via Costituzione, via Risorgimento, via dei Compagnoni e via Dante Alighieri.\nOrigine del nome.\nIl nome della localit\u00e0, che compare in un documento dell'anno 871, varia nel tempo. Il primo documento indica la presenza di \"Albines\", nel 911 \"Albineas\" per arrivare al 1319 a \"Albenio\". Le ipotesi sull'origine del nome sono discordanti. Secondo lo storico Pierino Boselli, discenderebbe dal latino gentilizio \"Albinis\" dal significato \"biancastro\". Di diverso orientamento \u00e8 il linguista Mario da Sovere che riterrebbe il nome Albegno quale unione dei suffissi celtici: \"al\" dal significato di grosso, e \"bee\" che indica campo, e che porterebbe al significato di \"grande campo\".\nStoria.\nOrigine.\nSebbene non vi siano testimonianze che il territorio di Albegno fosse un insediamento romano, secondo lo storico Bortolo Belotti, la localit\u00e0 con quelle prossime di Treviolo e Curnasco sarebbe stata abitata fin dal periodo romano. Cos\u00ec scrissero gli ingegneri Motta e Pizzigoni nello studio del territorio: \nA conferma di ci\u00f2, negli scavi eseguiti in localit\u00e0 \"Podere San Martino\" sono stati ritrovati reperti riconducibili all'epoca romana. \nLa localit\u00e0 fu sicuramente abitata nel VI e VII secolo dai Longobardi come testimoniano gli scavi eseguiti nel 1987 nella localit\u00e0 \"Campo Prad\u00f9\" dove fu rinvenuta una tomba a cassa litica con i resti di due inumani e una piccola parte di pavimentazione in acciottolato, probabilmente l'antico piano stradale. Solo dal IX secolo vi sono anche testimonianze scritte. Il primo personaggio citato \u00e8 un certo \"Garivaldo\", indicato in un atto notarile rogato nell'888. Lo statuto comprendeva alcune leggi, come il dovere rispondere annualmente al comune di Bergamo sulle attivit\u00e0, bisognava eleggere i consoli nonch\u00e9 due compari che dovevano controllare i campi e i corsi d'acqua.\nDal X secolo.\nCon il primo millennio sono molti i documenti riguardanti il territorio di Albegno. Un documento del 1160 indica la presenza di un territorio presso il Brembo. La localit\u00e0 faceva parte del vicariato di Bergamo, ma con l'arrivo deimuovi amministratori comunali il territorio acquist\u00f2 con Treviolo l'autonomia di tipo rurale e furono aggregati alla \"facta di santo Stefano\", e nel 1263 la comunit\u00e0 redisse il primo \"statuto\".\nNel 4 luglio 1392 la comunit\u00e0 stabil\u00ec i propri confini con atto notarile redatto a Albegno alla presenza dei consoli Giacomo detto Malicco fu Zaneto detto Danza de Stefani e Giovanni detto Pappa fu Graziolo Rubasacchi alla presenza del notaio Giovanni di Alberto Dalmasone. La localit\u00e0 fu coinvolta nelle lotte fratricide furante la dominazione dei milanesi Visconti tra i guelfi e i ghibellini. Le tasse di Bernab\u00f2 Visconti aveva imposto resero difficile il cruento XIV secolo. Lo storico Mario Lupo scrisse: \nCon Gian Galeazzo Visconti vi fu un nuovo aumento della tassazione e questo impover\u00ec maggiorente agli albegnesi, che se non riuscivano a pagare i balzelli di trovavano sequestrati i pochi beni. Della complessa situazione ne approfitt\u00f2 la famiglia dei Colleoni che nel 1405 depred\u00f2 e occup\u00f2 ALbegno e nel 1407 i Malatesta. Intervennero nuovamente i Visconti, ma la popolazione era ormai decimata e troppo impoverita e dovettero alleggerire la pressione sui pochi contadini rimasti. Con la pace di Ferrara del 1428, Albegno pass\u00f2 sotto il dominio veneto. Fu quindi rivisto lo statuto secondo le leggi di Venezia e ridefiniti i confini. Il documento fu rogato il 14 maggio 1481 a Lallio e approvati nel 1492 dal capitano di Bergamo Marco Giustiniani e nel 1493 on ducale del doge Agostino Barbarigo. Tra gli abitanti di Albegno alcuni protendevano ancora per i Visconti nella persona di Piccino, questi furono banditi dal territorio occupato dalla repubblica veneta nel 1432.\nLo storico Giovanni Da Lezze nel suo \"Descrizione di Bergamo e del suo territorio\" del 1596 scrisse: \nLa peste del 1630 decim\u00f2 gli abitanti come in tutto il territorio, ma con il XVIII secolo vi fu un incremento demografico, sicch\u00e9 all'inizio del XX secolo \u00ab\u00e8 popolato da quasi quattrocento persone, pressoch\u00e9 tutte agricoltori\u00bb.\nNel 1809 Albegno fu aggregato alla citt\u00e0 di Bergamo diventandone la frazione fino al 1816, quando sotto la dominazione austriaca divenne comune autonomo. Nel 1928 con il Regio Decreto n. 2545 venne accorpato al comune di Treviolo. Gli abitanti chiesero nuovamente l'autonomia ma la loro richiesta non fu mai accolta. Molta documentazione della storia della localit\u00e0 \u00e8 andata distrutta e poco rimane che permetta una migliore ricostruzione storica.\nMonumenti e luoghi d'interesse.\nLa chiesa parrocchiale di San Giovanni Battista, edificata nel 1930, su un edificio preesistente, possiede dipinti risalenti al XVI e al XVII secolo, nonch\u00e9 sculture, tarsie e statue di grande impatto. Dell'antica chiesa di Santa Cristina vi \u00e8 solo la testimonianza cartografica dopo che fu soppressa nel 1603.\nPoco distante si trova la Villa Frizzoni-Micheletti (poi \"Villa Casarotto\"), risalente al XVII secolo, che ben risalta tra gli edifici circostanti.\nSociet\u00e0.\nTradizioni e folclore.\nIl 3 febbraio si festeggia San Biagio vescovo martire, che non \u00e8 il patrono del paese ma \u00e8 un santo molto sentito. La funzione religiosa \u00e8 seguita dalla vendita di caratteristici biscotti a forma di pesce, e dalla benedizione da parte del parroco delle automobili. Si svolge inoltre anche la processione, durante la quale la statua del santo viene trasportata per le vie del paese.\nAnni fa, per animare la festa, venivano fatti correre anche i cavalli per le strade, ma ora l'usanza \u00e8 caduta in disuso per ovvi motivi. Al santo sono stati dedicati due complessi residenziali: il primo in via San Biagio (detto \"San Biagio 1\") e il secondo in via Frizzoni (detto \"San Biagio 2\").\nIl 24 giugno si festeggia il patrono del paese san Giovanni Battista. La festivit\u00e0 \u00e8 accompagnata dalla festa del paese, che dura 10 giorni e si svolge all'interno dell'oratorio, dove \u00e8 possibile cenare e seguire i diversi intrattenimenti organizzati dalla parrocchia.\nSport.\nLo sport pi\u00f9 seguito nel paese, \u00e8 il calcio. Nel 1956 nacque l'U.S. Albegno (colori sociali bianco e azzurro), una societ\u00e0 calcistica simbolo del paese per molti anni. Giocava le sue partite al campo parrocchiale in piazza Conciliazione, fino alla promozione nel campionato di Eccellenza. Cos\u00ec per non conformit\u00e0 del campo di gioco alle richieste di un campionato cos\u00ec importante, la squadra spost\u00f2 i suoi incontri al campo di gioco del limitrofo paese di Treviolo, dove gioc\u00f2 le sue gare fino al 1998, anno in cui si fuse con la squadra di Treviolo dando vita all'U.S. TreAlbe. La nuova societ\u00e0, i cui colori sociali sono blu e granata, milit\u00f2 a lungo nel campionato di Promozione. Dopo il fallimento della societ\u00e0, nacque l'A.s.d. Giovanile Trealbe, che partecipa ai campionati dilettantistici provinciali."}
{"id": "1431078", "revid": "669246", "url": "https://it.wikipedia.org/wiki?curid=1431078", "title": "Calciatori della Societ\u00e0 Sportiva Lazio (1900-1929)", "text": ""}
{"id": "1431086", "revid": "2014155", "url": "https://it.wikipedia.org/wiki?curid=1431086", "title": "Lulach di Scozia", "text": "Biografia.\nRegno.\nSembra essere stato un re debole ed effettivamente fu conosciuto come \"Lulach il semplice\" o \"Lulach lo sciocco\". Tuttavia, si distinse per essere il primo re di Scozia per il quale si sono avuti dettagli circa l'incoronazione. Fu incoronato nell'agosto del 1057 a Scone. Lulach era figlio di Gruoch di Scozia (Lady Macbeth), dalla sua prima unione con Gille Coemg\u00e1in, conte di Moray; era dunque figliastro di Mac Bethad. A seguito della morte in battaglia di MacBeth nel 1057, i seguaci del re posero Lulach sul trono, malgrado la forte resistenza da parte della fazione di M\u00e1el Coluim III. Lulach regn\u00f2 soltanto per alcuni mesi prima di essere assassinato da M\u00e1el Coluim, che gli succedette.\nMatrimonio e discendenza.\nLulach si spos\u00f2 con Finnghuala di Angus. Suo figlio M\u00e1el Snechtai fu conte di Moray, mentre \u00d3engus di Moray fu il figlio della figlia di Lulach.\nMorte.\nSi crede sia sepolto sull'isola santa di San Columba di Iona intorno al monastero. La posizione esatta della sua tomba \u00e8 sconosciuta."}
{"id": "1431087", "revid": "110157", "url": "https://it.wikipedia.org/wiki?curid=1431087", "title": "Chiesa di San Lorenzo (Alto Malcantone)", "text": "La chiesa parrocchiale di San Lorenzo \u00e8 un edificio religioso che si trova a Breno, frazione di Alto Malcantone in Canton Ticino.\nStoria.\nUna chiesa di origine medievale era menzionata in documenti storici risalenti al 1233, ma nel 1592 essa venne completamente rimaneggiata e ricostruita ruotandone anche l'asse di simmetria di 90 gradi verso nord. Nel 1822 si procedette alla costruzione dell'abside, mentre nel 1912 venne realizzata l'attuale facciata in stile neoclassico, su progetto dell'architetto Giuseppe Bordonzotti. Nel 1518 venne costruito il campanile, sfruttando un basamento preesistente.\nDescrizione.\nLa chiesa si presenta con una pianta ad unica navata, coperta da una volta a botte lunettata. Al di sopra del coro \u00e8 stata realizzata una cupola."}
{"id": "1431088", "revid": "2108263", "url": "https://it.wikipedia.org/wiki?curid=1431088", "title": "Nicola I del Montenegro", "text": "In un primo tempo fu Knjaz come Nicola I, dal 1860 al 1910, poi re del Montenegro; regn\u00f2 dal 1910 al 1918, quando fu esiliato in Francia. Poeta, scrisse un popolare inno del Montenegro - \"Onamo 'namo\" - conosciuto come \"La Marsigliese del Montenegro\".\nBiografia.\nGiovinezza ed educazione.\nNicola apparteneva alla casa reale dei Petrovi\u0107-Njego\u0161; suo padre era il granduca Mirko Petrovi\u0107-Njego\u0161, soldato montenegrino, poeta e diplomatico, fratello maggiore di Danilo I del Montenegro; sua madre era Anastasia Martinovi\u0107. Dopo il 1696 il potere sovrano era passato alla famiglia Petrovi\u0107, da zio a nipote, in \"eredit\u00e0 monastica\" con il divieto di matrimonio. Con Danilo II per\u00f2 le cose cambiarono, perch\u00e9 egli rinunci\u00f2 all'ufficio episcopale, dichiarando l'eredit\u00e0 in linea diretta maschile. Non avendo figli, per\u00f2, gli succedette alla morte il nipote Nicola.\nCresciuto a Trieste nella casa di Darinka, moglie dello zio Danilo I, Nicola studi\u00f2 al Lyc\u00e9e Louis-le-Grand di Parigi, essendo la congiunta appassionata di cultura francese. Era nella capitale francese quando lo zio Danilo I fu assassinato. Nel novembre del 1860 spos\u00f2 Milena, figlia del voivoda Petar Vukoti\u0107.\nPrincipe del Montenegro.\nDopo la sua nomina a \"Principe del Montenegro\" segu\u00ec un breve periodo di pace e Nicola attu\u00f2 importanti riforme amministrative e militari, ma, dal 1862 al 1878, nella sua terra ci furono scontri con l'impero ottomano. Nel 1867 incontr\u00f2 l'imperatore Napoleone III di Francia a Parigi e nel 1868 lo zar Alessandro II di Russia, oltrech\u00e9 visitare le corti di Berlino e Vienna. L'amicizia con la famiglia imperiale russa garant\u00ec considerevoli sovvenzioni al Montenegro: armi, munizioni e denaro furono inviati a Cettigne.\nNel 1876 dichiar\u00f2 guerra alla Turchia. Tra il 1877 e il 1878 venne sconfitto dalla resistenza albanese a Plav\u00eb, Guci, Hot\u00eb e Grud\u00eb. Le grandi potenze gli assegnarono per\u00f2 le citt\u00e0 di Nik\u0161i\u0107, Antivari e Dulcigno come ricompensa, nonostante anche in queste citt\u00e0 i montenegrini fossero stati battuti dagli albanesi della Lega di Prizren, i quali si piegarono solo sotto l'attacco congiunto delle cinque grandi potenze europee, dell'impero ottomano e dei montenegrini. Queste citt\u00e0 furono concesse per un periodo di cento anni, ma, una volta sciolto l'impero ottomano, i montenegrini non si sentirono in dovere di restituirle. Con la vittoria della guerra il Montenegro ottenne un'estensione del territorio e l'acquisizione di uno sbocco marittimo sul mare Adriatico. L'indipendenza del Montenegro fu riconosciuta nel 1878 al Congresso di Berlino.\nNel 1905 concesse al Montenegro la sua prima costituzione, introducendo la libert\u00e0 di stampa e un codice di diritto penale. Nel 1906 introdusse la valuta montenegrina, il perpero. Nicola I pu\u00f2 essere considerato come un \"despota benevolo\", capo militare e poeta.\nRe del Montenegro.\nNel 1900 Nicola acquis\u00ec il trattamento di \"Altezza Reale\" e il 28 agosto 1910, durante il suo giubileo, fu incoronato sovrano del Montenegro. Quando scoppi\u00f2 la guerra dei Balcani nel 1912, il re Nicola fu uno dei pi\u00f9 entusiasti tra gli alleati, con l'intento di respingere gli Ottomani fuori dall'Europa.\nIn quanto padre della regina d'Italia Elena, Nicola fu benvoluto dagli italiani e soprattutto dai pugliesi, cos\u00ec vicini al suo regno. A Bari, dove a volte si recava per acquisti, era affettuosamente chiamato \"zi' Nicole\": la citt\u00e0 gli ha dedicato un busto in corso Vittorio Emanuele.\nEsilio e morte.\nDurante la prima guerra mondiale, nel 1914, fu tra i primi a decidere l'invio di truppe in Serbia come sostegno per fare ritirare le forze austriache dalla penisola balcanica. La fine del conflitto cost\u00f2 a Nicola la perdita del regno. Nel 1918 fu esiliato ad Antibes, da dove continu\u00f2 a proclamarsi re fino alla morte, tre anni dopo. I territori del sud-est europeo si unirono nel Regno dei Serbi, Croati e Sloveni, che prese poi il nome di Jugoslavia nel 1929.\nNicola I era affiliato alla massoneria, membro della loggia \"Luce a Est\", istituita a Cettigne nel 1877 e rimasta in attivit\u00e0 fino al 1906.\nNel 1989 le salme di Nicola I e della regina Milena sono state portate dalla chiesa russa ortodossa di Sanremo in patria e inumate nella cappella di Cipur, a Cettigne.\nDiscendenza.\nCinque delle sue figlie sposarono principi o sovrani europei e ci\u00f2 gli valse l'appellativo di \u201csuocero d'Europa\u201d, appellativo che fu attribuito anche al re Cristiano IX di Danimarca.\nAttualmente il pretendente al trono montenegrino \u00e8 il principe Nicola del Montenegro, figlio del principe Michele, morto nel 1986."}
{"id": "1431090", "revid": "1924342", "url": "https://it.wikipedia.org/wiki?curid=1431090", "title": "Break on Through (To the Other Side)", "text": "Break on Through (To the Other Side) \u00e8 il primo singolo pubblicato dal gruppo musicale statunitense The Doors. \u00c8 tratto dal primo album della band, \"The Doors\", del quale \u00e8 il brano d'apertura. A differenza delle loro hit successive, \"Break on Through (To the Other Side)\" non ebbe molto successo, raggiungendo soltanto la posizione n. 126 nelle classifiche statunitensi, soltanto molti anni dopo la pubblicazione originale, divenne un successo modesto nel Regno Unito raggiungendo la posizione n. 64.\nStruttura musicale.\nLa canzone \u00e8 in 4/4 ed ha un ritmo piuttosto sostenuto, di matrice jazzistica; la melodia ricorda quella di \"Stranger Blues\" del chitarrista blues Elmore James. Il brano inizia con un insolito assolo di organo in cui alcune note sono volutamente fuori posto, mentre il giro di basso, lievemente somigliante a quello tipico della salsa, prosegue quasi invariato per tutta la durata del pezzo.\nAl minuto 1:08 Morrison canta la frase \"Everybody Loves My Baby\", la cui melodia \u00e8 una probabile citazione a Everybody Needs Somebody to Love di Solomon Burke. \nCuriosit\u00e0.\nEsistono due versioni identiche del brano registrato in studio: nella prima versione la voce di Jim Morrison canta per quattro volte \"she gets high\", nella seconda alla voce di Jim viene tagliata la parola \"high\" nelle prime tre ripetizioni. "}
{"id": "1431093", "revid": "287204", "url": "https://it.wikipedia.org/wiki?curid=1431093", "title": "\u02bfIfr\u012bt", "text": "L'\u02bfifr\u012bt (), al plurale \u02bfaf\u0101r\u012bt (), \u00e8 una tipologia di \"jinn\", creatura soprannaturale presente della cultura araba e islamica. Pu\u00f2 essere considerato dal punto di vista tipologico una figura di ci\u00f2 che l'antropologia definisce trickster.\nL\"'\u02bfifr\u012bt\" nel Corano.\nL'essere \u00e8 menzionato nel Corano, alla S\u016bra XXVII (\"al-Naml\" - \"La Formica\": versetto 39).\nQui si narra come re Salomone cercasse tra tutte le creature quella che pi\u00f9 velocemente gli avrebbe potuto portare il trono della regina di Saba. Un forte \"\u02bfifr\u012bt\" si present\u00f2 annunciando che i suoi poteri gli avrebbero permesso di compiere la missione prima ancora che il re avesse avuto il tempo di uscire dal suo palazzo. Venne per\u00f2 surclassato da un uomo di fede che in un batter d'occhio fece apparire il trono alle spalle del Re spiegando che la grazia di Dio aveva compiuto un miracolo.\nCaratteristiche.\nGli afarit sono comunemente conosciuti come spiriti del fuoco. Appaiono come uomini di eccezionale forza e bellezza, ma \u00e8 molto difficile avere contatti con loro.\nSi considerano superiori alle altre creature perch\u00e9 convinti della loro primigenia creazione e soffrono quindi molto il fatto che alcuni umani abbiano trovato delle formule magiche capaci di garantire il controllo su di loro. Quando interpellati mostrano un atteggiamento ironico e malizioso e tentano ogni volta che possono di travisare gli ordini del proprio padrone.\nL\"'\u02bfifr\u012bt\" nella cultura di massa.\nGli \u02bfaf\u0101r\u012bt sono stati ripresi in maniera assidua nei romanzi e nelle ambientazioni fantasy moderni. Ad esempio, gli \u02bfaf\u0101r\u012bt sono presenti nel gioco di ruolo \"Dungeons &amp; Dragons\" come una sottorazza malvagia dei geni e rappresentano l'elemento del fuoco, cos\u00ec come i jinn rappresentano l'aria, i m\u0101rid l'acqua, i dao la terra e i janni un misto di tutti e quattro. Fra i romanzi in cui appaiono gli \u02bfaf\u0101r\u012bt si citano \"American Gods\" di Neil Gaiman e \"Le cronache di Narnia\" di C.S. Lewis, in cui \u00e8 una delle creature seduta assieme alla Strega Bianca alla tavola di pietra, nonch\u00e9 nella tetralogia di Bartimeus di Jonathan Stroud dove rappresenta una delle suddivisioni degli spiriti evocabili (folletto \u2192 \"foliot\" \u2192 \"jinn\" \u2192 \"\u02bfifr\u012bt\"' \u2192 m\u0101rid). Sono anche presenti in \"Shadowhunters\" di Cassandra Clare; in questo caso vengono indicati come stregoni che non riescono a usare la magia.\nNel film d'animazione Disney \"Aladdin\", Jafar al termine della battaglia con il protagonista chiede al Genio buono di trasformarlo a sua volta in un Genio, ma la sua forma, il colore rosso e il fatto che utilizzi il potere del fuoco per combattere lo fanno assomigliare molto pi\u00f9 a un \u02bfifr\u012bt che non a un Genio (che al contrario appare blu nel film).\nTra i videogiochi che hanno ripreso la figura dell'\"\u02bfifr\u012bt\" si ricordano quelli delle serie \"Final Fantasy\", \"Ragnarok Online\", \"Heroes of Might and Magic\", \"Tales of Symphonia\", ', \"Rappelz\", \"God of War\" e \"Devil May Cry\". Oltre a ci\u00f2, sono stati utilizzati anche nella serie animata \"Aladdin\", nel manga \"Bastard!!\" , nel gioco di carte collezionabili ' e nella 5\u00aa stagione della serie \"True Blood\".\nNella serie \"Gundam The Blue Destiny\" ed in quella successiva, \"Gundam Lost War Chronicles\" uno dei vari Mobile Suit presenti \u00e8 il MS-08, il cui nome in codice \u00e8 Efreet. Inoltre nel videogioco \"Overwatch\" \u00e8 presente una skin di Zenyatta di nome Ifrit, dove viene rappresentato come uno spirito del fuoco. Nel videogioco \"\" viene sbloccata una magia di nome Erfreet dove sopra al protagonista Kratos appare un demone del fuoco che da pugni infuocati per terra. Nella serie di light novel e nei rispettivi adattamenti anime di \"Date A Live\" la sorella del protagonista Shido \u00e8 lo spirito del fuoco, Efreet.\nI personaggi Ifrit e Iblis dell'universo di \"Sonic\" sono basati entrambi sugli Ifrit (anche se il secondo \u00e8 pi\u00f9 basato sull'Iblis della religione islamica), come si pu\u00f2 notare anche semplicemente dai loro nomi, ma anche dalle caratteristiche da loro presentate, come la correlazione col fuoco. Ifrit appare nel videogioco \"Sonic Rivals 2\" come boss finale, mentre Iblis \u00e8 l'antagonista secondario di \"Sonic the Hedgehog\". Iblis ha anche un \"gemello\", o pi\u00f9 che altro una parte di lui che si \u00e8 divisa dal corpo, che si chiama Mephiles, che non sembra avere rapporti con la cultura islamica, in particolare di Jinn e Ifrit, anche se nella prima forma (simile alla prima forma di Iblis, che ne ha tre come lui) sembra un'entit\u00e0 paranormale simile a un ifrit \"primordiale\"."}
{"id": "1431095", "revid": "12290", "url": "https://it.wikipedia.org/wiki?curid=1431095", "title": "Married with Children", "text": ""}
{"id": "1431096", "revid": "73125", "url": "https://it.wikipedia.org/wiki?curid=1431096", "title": "Epicicli e deferenti", "text": ""}
{"id": "1431097", "revid": "32428", "url": "https://it.wikipedia.org/wiki?curid=1431097", "title": "Antonio Beccadelli detto il Panormita", "text": ""}
{"id": "1431103", "revid": "767487", "url": "https://it.wikipedia.org/wiki?curid=1431103", "title": "Pierantonio (nome)", "text": "Origine e diffusione.\n\u00c8 un nome composto, formato dall'unione di Piero (ipocoristico di Pietro) e Antonio.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico si pu\u00f2 festeggiare o il 1\u00ba novembre, festa di Ognissanti, o gli stessi giorni di Pietro e Antonio."}
{"id": "1431109", "revid": "729019", "url": "https://it.wikipedia.org/wiki?curid=1431109", "title": "Guerra degli ottant'anni", "text": "La guerra degli ottant'anni, o rivolta olandese o rivolta dei Paesi Bassi, fu la ribellione delle Province Unite contro il dominio spagnolo, che si tramut\u00f2 in un conflitto durato dal 1568 al 1648, quando l'indipendenza delle Province Unite fu sancita dalla Pace di Vestfalia.\nIl conflitto fu una delle cause del progressivo declino della potenza della Spagna e vide sorgere un nuovo stato, la Repubblica delle Sette Province Unite, che sarebbe presto divenuta una delle potenze mondiali del XVII e XVIII secolo, distinguendosi per il suo dinamismo in campo commerciale, scientifico e culturale (secolo d'oro olandese).\nSituazione dei Paesi Bassi prima del conflitto.\nLo scontro tra la popolazione dei Paesi Bassi e il dominio spagnolo trova le sue radici nella particolare situazione politica, economica e confessionale che caratterizzavano questa zona dell'Europa nel XVI secolo.\nSituazione politica.\nI Paesi Bassi entrarono a far parte, nel corso del XV secolo, dei domini dei duchi di Borgogna; in seguito alla morte del duca Carlo il Temerario nel 1477 e al conseguente sfaldamento dei domini del ducato, l'area dei Paesi Bassi venne a trovarsi sotto il dominio degli Asburgo. Proprio in quest'area, a Gand, nacque nel 1500 Carlo V, futuro imperatore, che sarebbe divenuto, nel 1506, titolare dei domini asburgici nella regione; Carlo, che era stato allevato nei Paesi Bassi e che conosceva varie lingue, tra cui l'olandese, avrebbe in seguito riunificato sotto il suo dominio vasti territori in Europa centrale, la Spagna e le colonie spagnole d'oltreoceano, creando un impero di dimensioni planetarie.\nI Paesi Bassi, e specialmente le Fiandre, grazie alla loro ricchezza e ai fiorenti commerci che li interessavano, costituivano uno dei cardini del dominio asburgico in Europa. La frammentazione dei domini di Carlo V, tuttavia, ne rendeva molto difficoltosi il mantenimento e la difesa, che si rivelarono fondamentali durante le numerose guerre che gli Asburgo intrapresero nel corso del XVI secolo, in particolar modo contro la Francia e l'Impero Ottomano, e in seguito contro i protestanti nell'Impero stesso; tali sforzi bellici richiedevano grandi quantit\u00e0 di denaro e i Paesi Bassi, per la loro ricchezza, si trovarono a essere sottoposti a un pesante regime fiscale, che spesso veniva percepito come inutile e dannoso, anche perch\u00e9 diretto a finanziare guerre intraprese contro loro importanti \"partner\" commerciali.\nOltre al pesante giogo fiscale, i Paesi Bassi furono sottoposti a una progressiva centralizzazione amministrativa; tale politica urtava contro la tradizionale autonomia di governo e gestione economica che erano in vigore nella zona fin dal Medioevo, e che veniva esercitata in particolar modo dalla piccola nobilt\u00e0 e dai mercanti. La politica di centralizzazione in materia di tassazione e legislatura, iniziata gi\u00e0 dai duchi di Borgogna, venne proseguita con determinazione dai nuovi governanti asburgici, suscitando sospetti e malcontenti proprio tra le classi economicamente pi\u00f9 attive. Un esempio di questa politica si verific\u00f2 nella citt\u00e0 di Utrecht nel 1528, quando il consiglio delle gilde che governava la citt\u00e0 fu rimpiazzato da uno \"statolder\" scelto da Carlo V, cui vennero affidate le incombenze secolari per tutta la provincia della citt\u00e0, togliendole all'Arcivescovo di Utrecht; inoltre venne costruita la fortezza di Vredenburg, allo scopo di proteggere il territorio dal Duca di Gheldria e di controllare la citt\u00e0 stessa di Utrecht.\nIn seguito a tale politica, al tempo del governo di Maria d'Asburgo, dal 1531 al 1555, la nobilt\u00e0 e i tradizionali detentori del potere nelle citt\u00e0 erano stati allontanati e sostituiti da giuristi di nomina asburgica nel Consiglio di Stato.\nSituazione religiosa.\nDurante il XVI secolo le dottrine protestanti trovarono largo seguito nell'Europa settentrionale; in particolare, nella regione settentrionale dei Paesi Bassi, si diffuse la dottrina calvinista. Dopo alcuni iniziali tentativi di repressione, le autorit\u00e0 locali decisero di attenersi a una politica di tolleranza, che in ogni caso avrebbe anche favorito i gi\u00e0 fiorenti commerci che coinvolgevano la regione. Nonostante questo, sia Carlo V, sia in special modo suo figlio Filippo II di Spagna, ritenevano loro preciso dovere morale combattere, per quanto possibile, quella che veniva considerata dai cattolici nient'altro che un'eresia. Le misure adottate per estirpare il protestantesimo dalla regione si sarebbero rivelate una delle cause principali del conflitto.\nLa rivolta dei Paesi Bassi (1555-1572).\nNel 1556 Carlo V abdic\u00f2, suddividendo i suoi domini tra il fratello Ferdinando, che divenne Imperatore, e il figlio Filippo, re di Spagna; i Paesi Bassi vennero a trovarsi nei possedimenti di quest'ultimo. Mentre Carlo, nato e allevato nella regione, tent\u00f2, per quanto possibile, di conciliare le richieste della popolazione e della nobilt\u00e0 con la politica di tassazione e centralizzazione, Filippo, nato e cresciuto in Spagna, accentu\u00f2 il controllo statale e il peso fiscale, senza curarsi troppo di violare apertamente le tradizioni secolari di autogoverno dei Paesi Bassi.\nL'opposizione nobiliare.\nFilippo, allo scopo di costituire un governo dei Paesi Bassi fedele alla Spagna e ligio alle direttive provenienti da Madrid, pose diversi membri dell'alta nobilt\u00e0 locale nell'organo di governo della regione, gli Stati Generali; inoltre nomin\u00f2 capo degli Stati Generali il suo confidente Antoine Perrenot de Granvelle e la sorellastra Margherita d'Austria reggente.\nTuttavia, gi\u00e0 a partire dal 1558, le speranze di Filippo furono deluse, in quanto gli Stati Generali cominciarono a sollevare una serie di obiezioni e proteste riguardo alla sempre pi\u00f9 pesante politica fiscale, chiedendo anche il ritiro delle truppe spagnole dalla regione. Ulteriori interventi da parte del governo centrale incontrarono una crescente opposizione, diretta in particolar modo verso Granvelle, particolarmente odiato per la sua politica repressiva contro la libert\u00e0 religiosa dei protestanti; varie petizioni per la sua rimozione dall'incarico da parte della nobilt\u00e0 locale rimasero inascoltate, e alcuni dei pi\u00f9 influenti nobili dei Paesi Bassi, tra cui il conte di Egmont, il conte di Horne e Guglielmo d'Orange, decisero di ritirarsi dagli Stati Generali fino a quando Granvelle non fosse stato richiamato.\nNel 1564 Granvelle fu ritirato, ma sorse una nuova crisi quando, alla fine dello stesso anno, i nobili richiesero a Filippo di adottare una politica pi\u00f9 tollerante e realistica verso la crescente parte di popolazione di religione protestante; Filippo dichiar\u00f2 che l'unica risposta possibile da parte del governo di Madrid era quella di inasprire le misure anti-protestanti, il che provoc\u00f2 ancora una volta il ritiro dei nobili dagli Stati Generali e le proteste di alcune citt\u00e0 come Bergen e Meghem, nonch\u00e9 un inasprimento degli scontri religiosi.\nNel 1566 una lega di 400 tra nobili e ricchi mercanti present\u00f2 alla reggente Margherita una petizione, detta Compromesso di Breda, per ottenere maggiore tolleranza; in tale occasione uno dei consiglieri di Margherita, il conte Charles de Berlaymont, chiam\u00f2 i rimostranti \"\"pezzenti\" (\"gueux\"\"), appellativo che essi assunsero subito come proprio distintivo.\nL'intervento del Duca d'Alba.\nLa situazione nei Paesi Bassi si fece sempre pi\u00f9 difficile, a causa di vari fattori: oltre alla sempre presente ostilit\u00e0 dei leader calvinisti al dominio cattolico, si aggiunsero nel 1565 le difficolt\u00e0 dovute a un raccolto particolarmente scarso, difficolt\u00e0 aggravate l'anno successivo dallo scoppio della guerra nordica dei sette anni, in seguito alla quale l'importante mercato scandinavo vide di molto ridotti i profitti.\nLa situazione precipit\u00f2 all'inizio di agosto del 1566, quando scoppi\u00f2 una serie di rivolte popolari nelle principali citt\u00e0 calviniste; il movimento assunse connotati iconoclastici, e si verificarono episodi di assalto alle chiese cattoliche con lo scopo di distruggere le immagini dei santi, viste dai calvinisti come idoli (\"Beeldenstorm\"). In realt\u00e0 il numero di immagini distrutte sembra essere stato piuttosto esiguo, e l'episodio suscit\u00f2 reazioni contrastanti all'interno della classe dirigente olandese: mentre Guglielmo d'Orange e altri nobili si opposero al movimento iconoclasta, altri notabili, tra i quali Enrico di Brederode, diedero il proprio supporto.\nFilippo si accorse ben presto di avere perso il controllo della situazione; la soluzione del governo centrale fu l'invio di Fernando \u00c1lvarez de Toledo, Duca d'Alba, alla testa di 10 000 soldati spagnoli, con lo scopo di schiacciare la ribellione: ma proprio questo \"sar\u00e0 l\u2019inizio della radicalizzazione rivoluzionaria. Ne seguir\u00e0 infatti l\u2019acquartieramento delle\ntruppe spagnole in citt\u00e0 che erano rimaste fedeli a Margherita\".\nAlba ricorse ben presto a misure drastiche, nominando un tribunale speciale, il \"Consiglio dei torbidi\" (\"\"Raad van Beroerten\"), allo scopo di giudicare e condannare chiunque si fosse opposto al volere di Filippo; ben presto molti membri della nobilt\u00e0 dei Paesi Bassi furono coinvolti nella repressione. Il caso pi\u00f9 eclatante fu quello dei fuggitivi Lamoral, conte di Egmont e Philip de Montmorency, conte di Horn: Alba costrinse la reggente Margherita a indurli a fare ritorno (Margherita per questo avrebbe poi rinunciato all'incarico nel settembre del 1567), per poi accusarli di alto tradimento; essi furono condannati e giustiziati nella Grand Place di Bruxelles.\nIn realt\u00e0 Egmont e Horne erano due nobili cattolici moderati, che rimasero fino alla morte sempre fedeli al governo spagnolo; per questo la loro condanna suscit\u00f2 una vasta ondata di proteste nei Paesi Bassi. Ma il tribunale continu\u00f2 nella sua attivit\u00e0 repressiva, e pi\u00f9 di un migliaio furono le condanne a morte nei mesi seguenti; queste misure valsero al tribunale il soprannome di \"Tribunale di sangue\", e ad Alba quello di \"Duca di Ferro\". Alba, invece di controllare la situazione e di stabilizzarla, aveva di fatto aggravato i malcontenti fino a un punto di non ritorno.\nL'intervento di Guglielmo d'Orange.\nL'anno 1568 vide il deciso intervento di Guglielmo d'Orange, che assunse di fatto la guida del movimento di rivolta. Guglielmo era statolder delle province di Olanda, Zelanda e Utrecht, nonch\u00e9 margravio di Anversa, ed era il pi\u00f9 influente tra i firmatari del Compromesso di Breda; all'arrivo del Duca d'Alba egli si era rifugiato presso il padre della moglie, Augusto I di Sassonia, e tutti i suoi possedimenti nei Paesi Bassi erano stati incamerati nei domini del Re di Spagna.\nGuglielmo ritorn\u00f2 per tentare di allontanare il Duca d'Alba; egli vedeva questo tentativo non come una ribellione verso il dominio di Filippo, quanto piuttosto come un atto di lealt\u00e0 e riconciliazione, in quanto, con l'allontanamento di Alba, Filippo avrebbe potuto riassumere il controllo della regione. Nonostante ci\u00f2, in vari opuscoli e in lettere dirette ai propri alleati, Guglielmo ribad\u00ec il concetto secondo cui se un sovrano non avesse rispettato i diritti e i privilegi dei propri sudditi, questi avrebbero avuto il diritto di recedere dal loro giuramento di obbedienza.\nLe intenzioni di Guglielmo erano quelle di attaccare i Paesi Bassi da pi\u00f9 direzioni: il suo piano prevedeva un'invasione proveniente dall'Impero da parte di alcuni contingenti guidati dai propri fratelli, mentre le truppe ugonotte avrebbero intrapreso un attacco da sud. Il 23 aprile 1568 i rivoltosi furono battuti nella battaglia di Rheindalen, vicino a Roermond, ma ottennero una vittoria nella battaglia di Heiligerlee del 23 maggio, data che spesso viene considerata come inizio della guerra. Nonostante questa vittoria, la campagna si rivel\u00f2 fallimentare, in quanto Guglielmo rimase a corto di fondi e le sue armate, non pagate, si dispersero, mentre quelle dei suoi alleati venivano distrutte dalle forze del Duca d'Alba. Guglielmo rimase comunque il leader riconosciuto della rivolta dei Paesi Bassi contro il dominio spagnolo.\nRipresa della rivolta (1572-1585).\nIntorno al 1570 la Spagna era impegnata militarmente su pi\u00f9 fronti: oltre a dovere affrontare il sempre presente problema della guerra di corsa nell'Atlantico, il Mediterraneo era sede di un conflitto con l'Impero ottomano che limitava fortemente la disponibilit\u00e0 di truppe e fondi da impiegare in altri teatri come quello dei Paesi Bassi; nonostante ci\u00f2, la situazione in quest'ultima regione pareva essere stata stabilizzata in maniera soddisfacente.\nRipresa del conflitto.\nTale relativa calma fu tuttavia provvisoria: nel mese di marzo del 1569, proprio per finanziare i crescenti sforzi militari, il Duca d'Alba propose l'introduzione di una tassa del 10% su tutte le compravendite tranne quelle di beni fondiari; tale proposta fu respinta dagli Stati, e si trov\u00f2 invece un compromesso meno gravoso, ma, nel 1571, Alba decise di procedere comunque con l'introduzione della tassa, ignorando il parere contrario degli Stati. Questa azione ebbe l'effetto di far crescere la protesta e il supporto ai ribelli, non solo tra la popolazione protestante, ma anche tra quella cattolica, anche grazie all'incitamento di gruppi di rifugiati.\nUn'importante svolta avvenne il 1\u00ba marzo del 1572, quando la regina d'Inghilterra Elisabetta I viet\u00f2 ai \"pezzenti dell'acqua\", come venivano chiamati i corsari olandesi che agivano contro la Spagna, di utilizzare i porti inglesi come basi operative; il leader dei pezzenti, Guglielmo II di La Marck, decise di occupare una base permanente sulla costa dei Paesi Bassi e, inaspettatamente, occup\u00f2 la citt\u00e0 di Brielle, che non aveva alcuna guarnigione; in modo analogo venne occupata anche Flessinga. In tal modo essi avevano guadagnato importanti basi strategiche, e tali avvenimenti vennero considerati dagli abitanti dei Paesi Bassi un segnale per dare nuovamente inizio alla rivolta.\nMolte delle pi\u00f9 importanti citt\u00e0 in Olanda e Zelanda si dichiararono solidali ai ribelli, con l'eccezione di Amsterdam e Middelburg, che rimasero fedeli ai cattolici fino al 1578. Capo della rivolta fu subito nominato Guglielmo d'Orange, nominato \"statolder\" di Olanda, Zelanda, Frisia e Utrecht in un congresso a Dordrecht nel luglio del 1572; egli si trasfer\u00ec a Delft e da qui inizi\u00f2 a coordinare gli sforzi olandesi, in base a un accordo secondo cui il potere sarebbe stato diviso equamente tra Guglielmo e gli Stati Generali.\nLa ripresa della rivolta fece tuttavia emergere i primi segni di una seria spaccatura nel fronte dei ribelli: da un lato una minoranza di calvinisti militanti premeva per continuare la lotta contro Filippo II e diffondere la loro fede religiosa a tutti i Paesi Bassi; dall'altro lato, una minoranza cattolica intendeva rimanere leale all'amministrazione spagnola di Bruxelles. Tra le due fazioni opposte si situava la maggioranza della popolazione cattolica, non schierata, che richiedeva la restaurazione dei privilegi locali e l'espulsione delle truppe spagnole. Guglielmo, che aveva l'arduo compito di tenere unite queste fazioni, fu costretto a dare via via pi\u00f9 supporto ai calvinisti, che costituivano la punta di lancia della ribellione.\nL'Unione di Gand e le Unioni di Utrecht e Arras.\nNel 1573 Alba, a causa della sua evidente incapacit\u00e0 nel gestire la rivolta, venne sostituito da Luis de Requesens, che tent\u00f2 di attuare una politica di moderazione e riconciliazione, ma moriva nel 1575 senza essere riuscito a raggiungere il suo scopo; al suo posto venne nominato Don Giovanni d'Austria. Nel frattempo la Spagna attraversava gravi difficolt\u00e0 finanziarie, e nel 1575 dichiar\u00f2 bancarotta; la mancanza di fondi provoc\u00f2 tra le truppe spagnole senza paga numerosi ammutinamenti e nel novembre del 1576 i soldati senza controllo assaltarono e saccheggiarono la citt\u00e0 di Anversa, provocando circa 8.000 vittime. Questa cosiddetta \"furia spagnola\"\" contribu\u00ec a cementare le province dei Paesi Bassi e a portarle sempre pi\u00f9 verso la rivolta.\nSi giunse cos\u00ec, l'8 novembre 1576, alla firma della Pacificazione di Gand, in cui le province dei Paesi Bassi si accordavano per il mantenimento della tolleranza religiosa e per il proseguimento comune della lotta contro le forze ammutinate presenti nella regione. Va comunque notato che, nonostante le province cattoliche del sud avessero alla fine aderito alla rivolta, esse rimasero formalmente leali al governo di Madrid.\nNel 1578 venne nominato governatore dei Paesi Bassi Alessandro Farnese, giunto poco tempo prima con nuove truppe per aiutare Don Giovanni, che mor\u00ec nello stesso anno; Farnese si dimostr\u00f2 un valido avversario per Guglielmo d'Orange, sia dal punto di vista militare sia diplomatico. Egli aveva individuato le sostanziali differenze e divisioni esistenti nel fronte dei ribelli, che contrapponevano i calvinisti ai cattolici e i fiamminghi ai valloni, e decise di sfruttare il malcontento delle province cattoliche meridionali verso il calvinismo militante delle province settentrionali; con una efficace opera di persuasione riusc\u00ec a riportare le province meridionali sotto il controllo spagnolo, e il 6 gennaio 1579 una parte delle province meridionali, corrispondente alla regione oggi denominata \"Fiandre Valloni\", firm\u00f2 l'Unione di Arras, in cui ribadivano la propria lealt\u00e0 a Filippo II. In risposta a questo trattato, il 23 gennaio, Guglielmo un\u00ec le province settentrionali nell'Unione di Utrecht, cui aderirono anche alcune citt\u00e0 meridionali come Bruges, Gand, Anversa e Bruxelles. Ora le 17 province dei Paesi Bassi erano, a tutti gli effetti, divise in una parte meridionale fedele alla Spagna e in una settentrionale in piena rivolta.\nL'Atto di abiura e la caduta di Anversa.\nDopo la scissione dei Paesi Bassi, la parte settentrionale si rivolse alla regina Elisabetta I d'Inghilterra per chiederle di assumere il ruolo di sovrana; Elisabetta, nonostante favorisse la causa dei ribelli e fosse ostile alla Spagna (sarebbe infatti scoppiata a breve la guerra anglo-spagnola del 1585), era restia a intervenire nelle questioni interne di un paese straniero, anche a causa del recente scotto seguito al Trattato di Hampton Court con gli Ugonotti francesi, che aveva visto il tradimento degli Ugonotti e l'umiliazione inglese. Per questo, pur continuando a supportare la causa olandese, rifiut\u00f2 l'offerta.\nGli Stati Generali dei Paesi Bassi si rivolsero allora al fratello minore del re di Francia, Francesco, duca d'Alen\u00e7on, che accett\u00f2, ponendo la condizione che gli Stati Generali sciogliessero ogni legame con Filippo II. Per questo, nel 1581, fu siglato l'Atto di abiura, con cui gli Stati Generali dichiaravano che, poich\u00e9 Filippo non aveva svolto i propri doveri di sovrano nei confronti dei sudditi olandesi, essi erano sciolti dal giuramento di fedelt\u00e0 nei suoi confronti. Alen\u00e7on trov\u00f2 tuttavia seri problemi nei Paesi Bassi: non era affatto benvoluto dalla popolazione, ed egli stesso era contrariato dagli scarsi poteri che gli venivano accordati dagli Stati Generali. Dopo alcuni tentativi di guadagnare potere con azioni militari contro le citt\u00e0 pi\u00f9 recalcitranti, egli prese la decisione di rinunciare al trono, abbandonando i Paesi Bassi nel 1583.\nPoich\u00e9 Elisabetta d'Inghilterra continuava a non essere disposta ad assumere il ruolo di sovrana, gli Stati Generali decisero di strutturare le province ribelli come una repubblica; nasceva cos\u00ec la Repubblica delle Sette Province Unite.\nImmediatamente dopo la proclamazione dell'Atto di abiura, Filippo invi\u00f2 nuove truppe per riconquistare le Province Unite, ormai sfuggite completamente al suo controllo. Guidati da Farnese, i soldati spagnoli riconquistarono quasi totalmente le Fiandre e il Brabante, nonch\u00e9 vaste aree delle province nord-orientali, ripristinando la supremazia del credo cattolico in queste aree. Si verificarono a questo punto due avvenimenti cruciali per il proseguimento del conflitto: il 10 luglio 1584 Guglielmo d'Orange fu assassinato da un sostenitore di Filippo; l'anno successivo, 1585, la pi\u00f9 grande citt\u00e0 dei Paesi Bassi, Anversa, cadde in mano agli spagnoli, provocando una massiccia fuga degli abitanti verso nord (si calcola che dal 1560 al 1590 la popolazione di Anversa sia passata da 100 000 abitanti a circa 42 000).\nA questo punto la divisione dei Paesi Bassi divenne estremamente netta: nella parte settentrionale, governata dalle Province Unite, la popolazione si convert\u00ec nella quasi totalit\u00e0 alla religione calvinista; nella parte meridionale occupata dagli spagnoli, al contrario, il cattolicesimo riprese il sopravvento, e i protestanti locali fuggirono verso il nord. La Spagna mantenne nelle aree sotto il suo controllo forze cospicue (tali forze costituirono l\"'Esercito delle Fiandre\"), con lo scopo di esercitare pressione sia verso le Province Unite sia verso la Francia.\nL'indipendenza di fatto delle Province Unite (1585-1621).\nLe Province Unite erano, nel 1585, in gravi difficolt\u00e0, e cercarono aiuti esterni, in modo particolare dalla Francia e dall'Inghilterra; Elisabetta, considerando anche la crescente ingerenza spagnola nelle questioni religiose francesi, decise che era giunto il momento di intervenire direttamente nel conflitto, o la causa degli olandesi sarebbe stata perduta. Il 20 agosto venne quindi firmato il Trattato di Nonsuch, con il quale l'Inghilterra forniva alle Province Unite uomini e denaro (circa 6.000 uomini e 600.000 fiorini all'anno), e in cambio esse accettavano quale governatore-generale Robert Dudley, I conte di Leicester.\nL'accordo si rivel\u00f2 per\u00f2 fallimentare: Leicester rivel\u00f2 scarse doti militari, e provoc\u00f2 seri problemi fomentando il radicalismo calvinista contro i cattolici e i moderati e tentando di assumere pi\u00f9 vasto potere scontrandosi con gli Stati Generali e il patriziato locale. Il risultato di tale situazione fu che Leicester, perduto il supporto sia della popolazione sia della classe dirigente olandese, ritorn\u00f2 in Inghilterra rinunciando al governatorato; al suo posto gli Stati Generali posero il figlio di Guglielmo d'Orange, Maurizio di Nassau, con l'incarico di Capitano Generale delle forze olandesi.\nOperazioni militari di Maurizio di Nassau.\nL'assunzione del comando da parte di Maurizio di Nassau si rivel\u00f2 un fattore chiave per le sorti del conflitto: egli rivel\u00f2 infatti notevoli capacit\u00e0 strategiche. Inoltre gli ultimi quindici anni del XVI secolo videro una serie di gravi difficolt\u00e0 per le finanze e le armi spagnole: nel 1588 la fallimentare spedizione dell'Invincibile Armata, costata a Filippo circa 60 navi e migliaia di uomini, costrinse la Spagna a dare fondo alle proprie casse per ricostituire le proprie forze navali; nel 1595 Enrico IV di Francia dichiar\u00f2 guerra a Filippo, e la Spagna dichiar\u00f2 nuovamente bancarotta. Le speranze olandesi di un crollo economico spagnolo furono tuttavia disattese, perch\u00e9, una volta che la marina spagnola fu nuovamente in grado di assicurare i collegamenti con in Nuovo Mondo, un abbondante flusso di metalli preziosi dalle Americhe risollev\u00f2 le sorti di Madrid, consentendo a Filippo di rinnovare gli sforzi bellici contro i propri nemici inglesi e francesi.\nNel 1598, a seguito del Trattato di Vervins (2 maggio 1598) con la Francia, i Paesi Bassi spagnoli furono ceduti da Filippo a sua figlia Isabella e a suo marito Alberto d'Austria. Essi trovarono una situazione militare particolarmente sfavorevole in quanto, gi\u00e0 da vari anni, Maurizio aveva intrapreso una metodica campagna di riconquista delle piazzeforti in mano spagnola: la prima a cadere fu Bergen op Zoom, nel 1588, seguita da Breda nel 1590, Zutphen, Deventer, Delfzijl e Nimega (1591), Steenwijk, Coevorden (1592), Geertruidenberg (1593), Groninga (1594), Groenlo, Enschede, Ootmarsum, Oldenzaal (1597) e Grave (1602).\nQuesta campagna di conquista, svolta totalmente alla periferia delle Province Unite, consent\u00ec a queste ultime di godere di un periodo di pace che diede inizio al Secolo d'oro olandese.\nUno dei fattori che contribuirono molto al fiorire nelle Province Unite dei commerci e degli scambi, e conseguentemente all'aumento della ricchezza, fu la posizione strategica occupata dagli olandesi sull'estuario del fiume Schelda, che, bloccando di fatto il traffico del porto di Anversa, favor\u00ec enormemente il centro commerciale di Amsterdam, tanto che la classe mercantile olandese cominci\u00f2 a temere che una eventuale riconquista del sud avrebbe fatto venir meno questa favorevole situazione, permettendo la ripresa di Anversa. Una campagna verso sud decisa dagli Stati Generali fu lanciata nel 1600 contro il parere di Maurizio; lo scopo principale di questa spedizione era eliminare il pericolo per i traffici mercantili olandesi dovuto all'incessante attivit\u00e0 dei corsari di Doncherche.\nLa spedizione provoc\u00f2 uno scontro con le truppe spagnole di stanza lungo la costa, che si risolse nella battaglia di Nieuwpoort del 2 luglio, conclusasi con il trionfo delle Province Unite. Maurizio non pot\u00e9 per\u00f2 proseguire la propria marcia a causa di problemi di rifornimento, e fu costretto a ritirarsi verso nord, rinunciando a conquistare Doncherche. Gli olandesi, considerando l'importanza di proteggere i loro commerci marittimi, incrementati nel 1602 dalla fondazione della Compagnia Olandese delle Indie Orientali, decisero di puntare sulla creazione di una potente marina militare, che si sarebbe rivelata fondamentale nei futuri scontri con la Spagna.\nLa Tregua dei dodici anni.\nLa difficile situazione convinse gli spagnoli a firmare, nel 1609, una tregua, della durata di dodici anni; durante questo periodo le Province Unite conobbero un vero e proprio periodo di splendore, con un incremento nei commerci e nelle forze militari e una grande fioritura nelle arti. Questo periodo molto favorevole fu per\u00f2 turbato dalla lotta intestina tra due fazioni politiche e religiose: da una parte gli Arminiani, moderati, guidati da Johan van Oldenbarnevelt e sostenuti dagli Stati Generali, dall'altra gli intransigenti Gomaristi, supportati da Maurizo di Nassau. La lotta, in cui si inserivano anche le tensioni tra Maurizio e gli Stati Generali per l'esercizio del potere, si concluse con la vittoria dei Gomaristi, culminata nel 1619 con l'esecuzione di Oldenbarnevelt.\nFasi finali del conflitto (1621-1648).\nQuando cominci\u00f2 ad avvicinarsi il 1621, data di scadenza della tregua, Spagna e Province Unite tentarono di giungere a una pace permanente, ma due furono i fattori che lo impedirono: da un lato la richiesta di ognuna delle parti che l'altra garantisse libert\u00e0 di religione nei suoi territori, dall'altro varie controversie sulle rotte commerciali. Il risultato fu che le ostilit\u00e0 ripresero, con gli spagnoli che tentavano ancora di riconquistare le Province Unite, e gli olandesi che utilizzando la loro potente flotta tentavano di impedire i traffici spagnoli sugli oceani, mentre il conflitto si inseriva nel pi\u00f9 ampio contesto della guerra dei trent'anni.\nOperazioni nei Paesi Bassi.\nL'inizio delle ostilit\u00e0 vide gli spagnoli all'offensiva nei Paesi Bassi, anche se un loro tentativo di catturare la fortezza di Bergen op Zoom, nel 1622, fu respinto. Nel 1624 le forze di Ambrogio Spinola strinsero d'assedio Breda, costringendola a capitolare l'anno seguente; nel corso dell'assedio mor\u00ec Maurizio di Nassau, e il comando delle operazioni olandesi pass\u00f2 a suo fratello Federico Enrico d'Orange.\nLa cattura di Breda costitu\u00ec il culmine dell'offensiva spagnola; da allora, le sorti del conflitto volsero definitivamente a favore delle Province Unite. Un primo clamoroso successo olandese si verific\u00f2 nel 1629, quando Federico Enrico cattur\u00f2 la fortezza chiave di 's-Hertogenbosch (in italiano \"Boscoducale\"), la pi\u00f9 grande e fortificata citt\u00e0 del Brabante settentrionale, considerata inespugnabile; la perdita di questa piazzaforte rappresent\u00f2 un colpo durissimo per le forze spagnole.\nNel 1632 Federico Enrico intraprese la cosiddetta \"Marcia sulla Mosa\", conquistando Venlo, Roermond e Maastricht, e si prepar\u00f2 quindi a sferrare l'offensiva finale verso le Fiandre; le operazioni di riconquista di Anversa e Bruxelles si rivelarono per\u00f2 fallimentari. In realt\u00e0 si era venuta a creare una definitiva spaccatura tra le due parti dei Paesi Bassi, settentrionale e meridionale, e le forze olandesi trovarono scarso supporto o addirittura ostilit\u00e0 tra la popolazione ormai completamente cattolica della parte sotto dominio spagnolo.\nGli spagnoli fecero un estremo tentativo di riconquistare le posizioni perdute inviando verso le Fiandre una consistente flotta, con a bordo 24 000 uomini circa tra soldati ed equipaggi; le forze spagnole vennero per\u00f2 sconfitte nella decisiva battaglia delle Dune del 31 ottobre 1639, che segn\u00f2 una svolta sia per la guerra tra Province Unite e Spagna, sia per il dominio spagnolo dei mari, che tramont\u00f2 definitivamente.\nIl fattore di svolta definitivo della situazione fu rappresentato da un'alleanza stipulata con la Francia, che avrebbe permesso alle Province Unite di riconquistare le regioni meridionali. Tuttavia, una accurata analisi della situazione da parte dei dirigenti olandesi consigli\u00f2 di non portare a fondo l'offensiva: riconquistare le Fiandre avrebbe significato dover confinare con una Francia particolarmente potente, nonch\u00e9 rinunciare ai vantaggi derivanti dal blocco di Anversa, che tanto aveva contribuito al fiorire dei porti olandesi; mentre la situazione della guerra dei trent'anni appariva risolversi sempre pi\u00f9 a sfavore degli Asburgo, le Province Unite decisero che combattere ancora non avrebbe portato ulteriori vantaggi, e cominciarono a intavolare trattative di pace.\nOperazioni oltremare.\nMentre nei Paesi Bassi si svolgevano aspri combattimenti, altrettanto duri scontri avevano luogo nei teatri coloniali, dove le Province Unite, sfruttando la loro potente flotta militare e mercantile, sferrarono un'offensiva senza quartiere contro i traffici e le colonie spagnole e portoghesi (allora unite sotto un solo sovrano). Varie battaglie si svolsero sia nel teatro dell'Oceano Atlantico (in Brasile e nelle Indie Occidentali), sia nel teatro delle Indie Orientali (Macao, Ceylon, Filippine, Formosa).\nNel teatro orientale gli olandesi perseguirono una politica di espansione territoriale e intrapresero una serie di attacchi alle colonie nemiche, specialmente le colonie portoghesi, piuttosto sparse e pi\u00f9 facilmente conquistabili; il risultato di tale politica fu che i domini portoghesi in Asia vennero in gran parte conquistati dalle Province Unite, che si assicurarono importanti e ricchi territori specialmente nell'Insulindia.\nNel teatro occidentale, nonostante la formazione della Compagnia Olandese delle Indie Occidentali, le Province Unite preferirono promuovere la guerra di corsa (anche se controllarono dal 1630 al 1654 la colonia portoghese in Brasile del Pernambuco). Uno dei maggiori successi ottenuti dagli olandesi fu sicuramente la cattura da parte dell'ammiraglio Piet Hein di gran parte della Flotta spagnola delle Indie e del metallo prezioso che trasportava, consentendo a Federico Enrico d'Orange di finanziare la campagna di 's-Hertogenbosch.\nFirma della pace (1648).\nIl 30 gennaio 1648, con il Trattato di M\u00fcnster, venne firmata la pace tra la Spagna e le Province Unite; il trattato era parte della Pace di Vestfalia, che metteva fine alla guerra dei trent'anni.\nLe clausole del trattato riguardanti i Paesi Bassi stabilivano che le Province Unite erano riconosciute formalmente indipendenti dal dominio spagnolo e mantenevano il possesso di tutti i territori conquistati fino al termine del conflitto. La Repubblica delle Province Unite veniva cos\u00ec a essere composta da sette province, ovvero Olanda, Zelanda, Utrecht, Gheldria, Overijssel, Frisia e Groninga, governate da propri stati provinciali e da uno statolder. Nonostante gli statolder fossero in teoria subordinati agli Stati Generali, in realt\u00e0 i membri della Casa d'Orange-Nassau assunsero di fatto il ruolo di statolder ereditari di Olanda e Zelanda; questa situazione avrebbe in futuro portato a uno scontro per il potere tra gli Orange e gli Stati Generali. Alle sette province si aggiungevano i territori delle generalit\u00e0, corrispondenti ai territori di confine conquistati nelle fasi finali del conflitto, e consistenti nel Brabante settentrionale, nelle Fiandre zeelandesi e nella regione attorno a Maastricht.\nLa pace cos\u00ec ottenuta non sarebbe stata duratura per la Repubblica delle Province Unite: terminato il quasi secolare conflitto con la Spagna, un nuovo nemico venne infatti ad affacciarsi, ovvero l'Inghilterra; la prima guerra anglo-olandese sarebbe scoppiata soltanto quattro anni dopo la Pace di Vestfalia, nel 1652.\nConseguenze del conflitto.\nLa guerra degli ottant'anni fu un avvenimento cruciale della storia moderna sotto molti aspetti; oltre a segnare l'ascesa di una nuova potenza, quella olandese, che avrebbe lasciato il proprio segno sul XVII secolo e il declino della Spagna, il conflitto vide sorgere anche la prima importante repubblica in Europa e dal punto di vista militare fu caratterizzato da una serie di innovazioni che diedero il via a quella che molti storici chiamano Rivoluzione Militare.\nConseguenze sui Paesi Bassi.\nI Paesi Bassi erano, prima del conflitto, una delle regioni pi\u00f9 ricche d'Europa; nonostante mantenessero questa caratteristica anche dopo il conflitto, si verific\u00f2 nella regione una sostanziale spaccatura, politica, culturale ed economica: la Repubblica delle Province Unite, di religione calvinista, conobbe uno straordinario periodo di fioritura economica; la regione meridionale cattolica (corrispondente all'incirca all'odierno Belgio), pur rimanendo un'area economicamente florida, conobbe un sostanziale declino, il cui maggior sintomo fu lo spostamento dell'asse dei commerci da Anversa ad Amsterdam.\nLa divisione dei Paesi Bassi si rivel\u00f2 definitiva: all'inizio del XIX secolo il tentativo di riunificare la regione sotto il dominio olandese provoc\u00f2 nel 1830 la rivolta della parte meridionale e la nascita del moderno Belgio.\nConseguenze sulla Spagna.\nLa guerra degli ottant'anni fu uno dei fattori principali che portarono al declino della potenza spagnola a partire dalla fine del XVI secolo: il conflitto si rivel\u00f2 estremamente dispendioso, sia per la durata sia per le caratteristiche stesse della lotta, aggravate dai problemi di rifornimento verso i Paesi Bassi e dal continuo logoramento della marina spagnola lungo tutte le rotte oceaniche. Impegnata, oltre che nel conflitto con le Province Unite, in guerre con l'Impero Ottomano, l'Inghilterra e la Francia, la Spagna non possedeva risorse finanziarie sufficienti per sostenere gli sforzi bellici, neppure con il flusso di metalli preziosi provenienti dalle Americhe; la conseguenza di questo fatto fu che la corona spagnola pi\u00f9 volte dichiar\u00f2 bancarotta, minando in modo ancora maggiore gli sforzi militari.\nLa necessit\u00e0 di riconquistare le province perdute fu alla fine uno dei motivi che indussero la Spagna a intervenire attivamente nella guerra dei trent'anni e nella conseguente lotta contro la Francia; con la perdita delle Province Unite, del Portogallo e con la sconfitta sancita dalla Pace dei Pirenei, tramontava definitivamente il potere spagnolo in Europa.\nConseguenze politiche e ideologiche.\nLa rivolta degli olandesi contro il loro sovrano fu sancita in modo netto dall'Atto di abiura, che conteneva l'importantissimo concetto secondo cui un sovrano di diritto divino poteva essere deposto se non rispettava i doveri del suo mandato; il concetto di diritto divino del sovrano subiva cos\u00ec un primo importante colpo, che sarebbe stato seguito pochi anni dopo dall'altrettanto significativa deposizione (ed esecuzione capitale) di Carlo I d'Inghilterra.\nL'instaurazione della Repubblica delle Province Unite segn\u00f2 un'altra importantissima svolta nella storia europea: per la prima volta veniva accettata l'esistenza di uno stato retto non da un sovrano, ma da una forma di governo popolare (anche se non va dimenticato che in realt\u00e0 a esercitare il potere erano le classi nobiliare e mercantile) nell'Europa\nsettentrionale. Infatti nel Sud Europa esistevano da secoli le\nrepubbliche di Genova e Venezia;\nNonostante i Paesi Bassi fossero destinati a ritornare a essere una monarchia, l'esistenza stessa della Repubblica delle Province Unite rimane un fatto di estrema importanza per la storia europea e mondiale.\nConseguenze militari.\nLa guerra degli ottant'anni vide da parte degli olandesi l'introduzione di alcune importanti novit\u00e0 in campo tattico e strategico.\nMaurizio di Nassau decise di introdurre nella fanteria olandese la tecnica, che sarebbe divenuta comune nei secoli successivi, del fuoco di fila; con tale tattica le truppe erano schierate su pi\u00f9 ranghi (Maurizio raccomandava l'utilizzo di 8-10 file) in cui la prima faceva fuoco e si ritirava per ricaricare, per essere sostituita dalla seconda, che procedeva in modo analogo. Tale tecnica si rivel\u00f2 spesso vincente, e sarebbe poi stata affinata dal re di Svezia Gustavo II Adolfo negli anni venti e trenta del XVII secolo.\nDal punto di vista strategico, il conflitto vide confermata la tendenza a combattere un numero limitato di battaglie campali (considerate pericolose e spesso inconcludenti) per dedicarsi invece alla pratica sistematica di assediare le fortezze avversarie; in effetti la maggior parte degli scontri del conflitto consistettero in assedi e in tentativi di liberare citt\u00e0 assediate.\nVenne inoltre alla luce, nel campo della guerra navale, l'efficacia di gruppi di corsari che agivano molestando le comunicazioni e le rotte nemiche, come evidenziato dai grandi successi riportati dai \"pezzenti d'acqua\".\nGi\u00e0 nel Cinquecento alcune potenze europee avevano inviato squadre navali (e soprattutto corsari) nelle acque americane e nel triangolo compreso tra le Canarie, le Azzorre e Madera, inoltre sin dal tardo Quattrocento la Francia aveva mosso le sue flotte dal Mediterraneo all'Atlantico e viceversa. Il conflitto tra Paesi Bassi e Spagna, soprattutto tra il 1598 e il 1606 e, a maggior ragione, tra il 1621 e la sua conclusione vide le flotte olandesi impegnate in un conflitto \"mondiale\" con le potenze iberiche.\nInfatti le flotte olandesi e zelandesi, oltre a quelle della VOC (Verenigde oost indische compagnie - compagnia delle indie orientali) e della WIC (Geoctroyeerde Westindische Compagnie), le due compagnie monopolistiche di stato per il commercio con l'Oriente e le Americhe, entrarono con grandi flotte nei Caraibi e nell'oceano indiano, oppure combatterono (con alterne fortune, va aggiunto perch\u00e9 la reazione degli iberici fu spesso furiosa ed efficace) lungo le coste del Brasile e della stessa Spagna mediterranea. Le azioni dei \"ribelli\" non furono prive di conseguenze, innanzi tutto spagnoli e portoghesi (fino al 1640 sottoposti alla corona di Spagna, poi ribelli) potenziarono enormemente le loro flotte, rendendole statali e permanenti, in secondo luogo la Francia e l'Inghilterra fecero altrettanto, in funzione anti-spagnola (ma l'Inghilterra guardava gi\u00e0 con preoccupazione la potenza olandese e quella delle potenze nordiche di Danimarca e Svezia).\nIn pratica nel 1560 solo poche nazioni nord europee (Danimarca, Svezia, Inghilterra) disponevano di una marina da guerra permanente o semi permanente, molte altre avevano tentato di costituirla con scarso successo (Spagna, Francia, Impero, Lubecca, Polonia, Scozia; Brandeburgo-Prussia), dopo il 1640 tutte queste nazioni o avevano definitivamente rinunciato a difendere le loro coste (Lubecca, Polonia, Impero, Brandeburgo) oppure si dotarono di pi\u00f9 o meno grandi marine professionali di navi a vela.\nAnche le galere, molto usate anche nel mare del nord fin verso il 1600 (da Spagna, Francia, Olanda, Fiandra, Zelanda e in maniera minore Inghilterra) declinarono rapidamente, sia perch\u00e9 queste nuove flotte potenziarono tanto l'armamento quanto la capacit\u00e0 di manovra dei loro velieri, sia perch\u00e9 gli spagnoli nelle Fiandre introdussero un nuovo tipo di imbarcazione, la fregata (circa 1625), molto pi\u00f9 manovrabile e veloce di galeoni e vascelli (che erano invece, inizialmente, estremamente pi\u00f9 lenti delle galere e incapaci quasi di navigare di bolina) e destinata a un grandissimo successo, tanto che fu immediatamente copiata da Olandesi e Zelandesi oltre che dagli Inglesi."}
{"id": "1431110", "revid": "729019", "url": "https://it.wikipedia.org/wiki?curid=1431110", "title": "Maker's Mark", "text": "Maker's Mark \u00e8 la distilleria e del Bourbon whiskey che si produce a Loretto, nel Kentucky.\nStoria.\nLa distilleria che produce il Maker's Mark \u00e8 situata a Loretto, in Kentucky. La produzione ebbe inizio nel 1954, dopo l'acquisto di T. William Samuels della distilleria \"Burks Distilery\", costruita da George R. Burks nel XIX secolo. Samuels decise di creare una nuova ricetta per un whisky pi\u00f9 amabile ma, non potendo permettersi di invecchiare il distillato per molti anni, decise di fare le proporzioni in modo simile alle ricette per fare il pane lievitato. La ricetta del tipo di pane scelto, stranamente, non conteneva alcuna segale (la quale \u00e8 tradizionalmente presente nel mosto alla base della maggior parte di bourbons, oltre al granoturco che costituisce l'ingrediente principale), ma dell'orzo e del grano. La distilleria di Loretto nel Kentucky \u00e8 stata inserita sul National Register of Historic Places (il registro nazionale dei luoghi storici degni di conservazione), il 31 dicembre 1974, ed \u00e8 stata indicata nel National Historic Landmark (una ristretta lista di siti di interesse storico nazionale), il 16 dicembre 1980, elencato come \"Distilleria Burks\". \u00c8 inoltre stata inserita nell'American Whiskey Trail, un'iniziativa per il turismo culturale del Consiglio dei distillati di alcoolici in collaborazione con il supporto della \"Historic Mount Vernon\".\nLa prima bottiglia di Maker's Mark fu venduta nel 1958 ed era sigillata con della cera rossa che caratterizzava e caratterizza tuttora le bottiglie di questo Bourbon. Il marchio Maker's Mark \u00e8 stato acquisito dal gruppo Fortune Brands nel 2005 in occasione della divisione del gruppo britannico di Allied Domecq con il gruppo Pernod Ricard, e facendo diventare la Fortune Brands la maggiore rappresentante del mercato del Bourbon negli Stati Uniti e nel mondo (il gruppo detiene inoltre parte la marca Jim Beam).\nCaratteristiche.\nContrariamente alla maggior parte dei whisky, Maker's Mark non viene invecchiato a lungo: viene imbottigliato quando i distillatori principali lo giudicano pronto, ma in ogni caso dopo almeno due anni (la durata d'invecchiamento necessario per la denominazione \"straight bourbon\"). Durante l'invecchiamento nell'apposita struttura, i barili vengono continuamente spostati dai piani inferiori verso i piani superiori e viceversa per beneficiare delle differenze di temperature, un metodo tradizionale nelle fabbriche di Bourbon, ma ormai abbandonata da numerose distillerie perch\u00e9 giudicata troppo costosa. Il Bourbon Maker's Mark \u00e8 venduto in bottiglie dalla forma particolare, vagamente cubica nella loro parte inferiore e singolarmente sigillate a mano con cera rossa nella parte superiore. Il bourbon venduto negli Stati Uniti e ha un grado alcolico di 45\u00ba, ma esiste una variet\u00e0 di 50\u00ba e 75\u00ba, sigillata con cera dorata e venduta soltanto su alcuni mercati d'esportazione. Maker's Mark commercializza anche, in occasione del Derby del Kentucky, il Maker's Mark Mint Julep, un \"pr\u00e9mix\" (deve il suo nome all'inglese \"premixed\" \"mescolato in anticipo\") a 33\u00ba (la cui bottiglia \u00e8 sigillata di cera verde) che riproduce un cocktail party tradizionale del Sud America a base di bourbon e di menta."}
{"id": "1431114", "revid": "339392", "url": "https://it.wikipedia.org/wiki?curid=1431114", "title": "Afrit", "text": ""}
{"id": "1431116", "revid": "933835", "url": "https://it.wikipedia.org/wiki?curid=1431116", "title": "Orazio Antonio Cappelli", "text": "Biografia.\nSguardo generale.\nStudi\u00f2 dai Gesuiti all'Aquila, dove ebbe fra i suoi precettori l'abate e filologo Vito Maria Giovenazzi. Nel 1767, in seguito alla morte del padre, Orazio Antonio fu mandato da uno zio tutore a Napoli ad apprendere le discipline giuridiche, oltre che a studiare lettere presso l'Universit\u00e0 partenopea.\nIn quel periodo ebbe modo di frequentare Bernardo Tanucci, a cui dedic\u00f2 dei versi, e di scrivere un breve poema didascalico, \"Della legge di natura\", che riscosse un discreto successo, tanto che lo statista lo volle fra i propri collaboratori, nominandolo Ufficiale di segreteria (10 aprile 1773). Da qui prese le mosse la sua carriera politico-diplomatica per il Regno delle Due Sicilie.\nAmico di Basilio Puoti, Cappelli fece parte di importanti istituzioni culturali dell'epoca, fra le quali le accademie Ercolanese, degli Aborigeni e, utilizzando lo pseudonimo di \"Euchire Ercolanense\", dell'Arcadia.\nGrande ufficiale del Reale ordine di San Ferdinando e del merito, ricevette il titolo di marchese il 15 ottobre 1810.\nCarriera diplomatica e politica.\nCome diplomatico, nel 1788 fu incaricato dal marchese Domenico Caracciolo di scrivere, per conto del sovrano, a papa Pio VI, relativamente ai tributi di vassallaggio (Chinea) dovuti dal re di Napoli alla Santa Sede. La risoluzione di questa problematica lo fece insignire, nel 1789, della croce dell'Ordine Costantiniano e della Commenda di S.Antonio di Gaeta, che in precedenza era spettata a Gaetano Filangieri.\nNel 1795 venne nominato Segretario del Governo di Sicilia, con l'incarico aggiunto di Ispettore delle Poste. A Palermo, dove si era riparato Ferdinando IV a seguito dell'avanzata francese, ebbe l'incarico di Sottodirettore degli Affari esteri. Rientrato a Napoli fu nominato Sottodirettore di Grazia, Giustizia, Annona ed Alta Polizia e due anni dopo, nel 1801, Direttore delle stesse, con l'unito ufficio degli Affari ecclesiastici. Sia nel 1812 che nel 1815 fu Ministro Segretario di Stato del Regno delle Due Sicilie, mentre nel 1820 venne nominato Consigliere di Stato.\nIn occasione della morte, le sue gesta furono trascritte da Basilio Puoti e da altri letterati su un'epigrafe e su una raccolta di sonetti."}
{"id": "1431130", "revid": "933835", "url": "https://it.wikipedia.org/wiki?curid=1431130", "title": "Seleuco V", "text": "Seleuco era il figlio maggiore di Demetrio II Nicatore e di Cleopatra Tea. L'epiteto \"Philometor\" veniva normalmente utilizzato nei regni ellenistici ad indicare il sovrano che regnava sotto la tutela della madre; Seleuco, infatti, sal\u00ec al trono nel 126. Quando, per\u00f2, reclam\u00f2 il potere tutto per s\u00e9, la madre Cleopatra lo fece uccidere."}
{"id": "1431131", "revid": "767487", "url": "https://it.wikipedia.org/wiki?curid=1431131", "title": "Numero beth", "text": "In matematica, e pi\u00f9 precisamente in teoria degli insiemi, formula_1 (\"beth\"), la seconda lettera dell'alfabeto ebraico, viene utilizzata per indicare una particolare successione di numeri cardinali.\nLa successione \u00e8 parametrizzata sui numeri ordinali e definita per induzione transfinita come segue:\nformula_2\nNumeri beth e numeri aleph.\nPer le regole dell'aritmetica dei cardinali, dato un cardinale formula_3 si ha che formula_4 \u00e8 la cardinalit\u00e0 dell'insieme di funzioni da formula_3 in formula_6, che non \u00e8 altro che la cardinalit\u00e0 di formula_7, l'insieme delle parti di formula_3.\nAlla luce di questa osservazione, il secondo \"tassello\" della definizione della successione pu\u00f2 essere riscritto come:\nA questo punto si nota che i primi elementi della successione sono i cardinali pi\u00f9 utilizzati in matematica:\nSorge spontanea la domanda \"Tutti i cardinali fanno parte di questa successione?\"\nIn altre parole: la successione dei numeri formula_1 coincide con quella dei numeri formula_16?\nChe formula_10 coincida con formula_18, \u00e8 vero per definizione. Andando in ordine, il primo caso non banale \u00e8 quindi formula_11, la cui equivalenza con formula_20 per\u00f2 non \u00e8 altro che l'ipotesi del continuo, che \u00e8 dimostrata essere indecidibile se ci si basa sugli assiomi standard della matematica.\nIn generale, l'equivalenza formula_21 \u00e8 la cosiddetta \"ipotesi generalizzata del continuo\", ed \u00e8 ovviamente indecidibile, dato che lo \u00e8 un suo caso particolare."}
{"id": "1431132", "revid": "767487", "url": "https://it.wikipedia.org/wiki?curid=1431132", "title": "Treviso Foot-Ball Club 1993 1993-1994", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 1993-1994.\nStagione.\nIl Treviso nella stagione 1993-1994 ha partecipato alle seguenti competizioni ufficiali:\nMaglie e Sponsor.\nLo sponsor tecnico \u00e8 Lotto, lo sponsor ufficiale \u00e8 \"Favero Montebelluna\"."}
{"id": "1431137", "revid": "71155", "url": "https://it.wikipedia.org/wiki?curid=1431137", "title": "Corriere del Trentino", "text": " \nIl Corriere del Trentino \u00e8 un'edizione locale del Corriere della Sera lanciata nel 2003 su modello del Corriere del Mezzogiorno. \u00c8 uno dei tre quotidiani locali presenti in provincia di Trento, oltre a l'Adige e il Trentino.\nStruttura.\nIl quotidiano tratta solamente notizie locali e pubblica numerosi commenti ed editoriali. Il quotidiano esce anche di domenica ma non di luned\u00ec.\nStoria.\nIl Corriere del Trentino \u00e8 nato nel 2003 come allegato del Corriere della sera, di cui dal 2006, a s\u00e9guito del processo di integrazione varato dal gruppo RCS, \u00e8 un inserto spillato.\nLa testata \u00e8 stata diretta da Enrico Franco dalla fondazione fino al 2018, quando \u00e8 stato sostituito da Alessandro Russello, direttrice del Corriere del Veneto."}
{"id": "1431138", "revid": "446353", "url": "https://it.wikipedia.org/wiki?curid=1431138", "title": "Novorossijsk (nave da battaglia)", "text": ""}
{"id": "1431140", "revid": "1872194", "url": "https://it.wikipedia.org/wiki?curid=1431140", "title": "Palermo Film Festival", "text": "Il Palermo Film Festival \u00e8 stato un festival del cinema che si \u00e8 svolto nella citt\u00e0 di Palermo dal 2004 al 2005.\nStoria.\nNasce come progetto di Sergio Ruffino, nel 2000, e viene annunciato tre anni dopo alla stampa. La prima edizione viene realizzata a settembre 2004 all'interno dei Cantieri Culturali alla Zisa con gran successo di pubblico e critica.\nAll'interno della manifestazione sono presenti il Palermo Corto Festival, la sezione cinema breve con i concorsi Nazionale, il Premio Vittorio Albano, il Premio Palermo Corto Dams, il Premio Banco di Sicilia e le Maratone Notturne.\nLe vetrine cinematografiche comprendono le anteprime siciliane, i film bloccati, gli Speciali, Omaggi, dialoghi d'autore, gli Stati generali del cinema in Sicilia, il Palermo FilmForum, il Cinemeeting, il Movimento Autori Siciliani, Area 51 su sperimentazione video, il Campus del cortometraggio Sunset (la prima piccola scuola di cinema con l'impiego di pellicola), lezioni di cinema ed altro ancora.\nNel 2005 si tiene la seconda edizione , dopo di che il direttore artistico Ruffino modifica il progetto per trasformarlo in una \"Mostra del cinema di Palermo\".\nPremio Vittorio Albano.\nIl Premio Vittorio Albano \u00e8 un riconoscimento che viene assegnato nell'ambito di un concorso di cortometraggi all'interno del Palermo Film Festival. \u00c8 stato ideato ed istituito per volere del regista palermitano Sergio Ruffino amico del critico cinematografico Albano scomparso nel gennaio del 2003 qualche giorno prima l'inizio del set del film cortometraggio Deliverine dello stesso Ruffino in cui Vittorio Albano doveva essere presente: il corto \u00e8 stato quindi dedicato alla sua memoria; nel marzo dello stesso anno Sergio Ruffino ha creato una rassegna omaggio a Vittorio Albano in cui critici colleghi e registi salutavano il giornalista palermitano con ricordi, filmati e proiezione di cortometraggi; durante la fine di tale rassegna Ruffino ha annunciato la volont\u00e0 di istituire l'omonimo premio per il cinema breve siciliano dedicato ad Albano per l'anno seguente, durante la prima edizione del Palermo Film Festival. Dal 2004 il Premio Vittorio Albano \u00e8 diventato realt\u00e0 e viene assegnato all'interno del festival del cinema di Palermo da una giuria al miglior cortometraggio siciliano."}
{"id": "1431158", "revid": "12114292", "url": "https://it.wikipedia.org/wiki?curid=1431158", "title": "Isolanti di Mott", "text": ""}
{"id": "1431159", "revid": "110157", "url": "https://it.wikipedia.org/wiki?curid=1431159", "title": "Field Songs", "text": "Field Songs \u00e8 il quinto album solista di Mark Lanegan, pubblicato nel 2001 dalla Beggars Banquet."}
{"id": "1431161", "revid": "1654832", "url": "https://it.wikipedia.org/wiki?curid=1431161", "title": "Ugo Chiti", "text": "Biografia.\nGli inizi.\nNel 1970 lascia il gruppo di ricerca \"Ouroboros\" diretto da Pier'Alli per formare la compagnia \"Teatro in Piazza\" con la volont\u00e0 di sperimentare un proprio linguaggio espressivo in modo da coniugare quella esperienza con i moduli della drammaturgia popolare. Con il Teatro in Piazza, in veste di autore, scenografo, costumista e regista, Chiti realizza i suoi primi spettacoli. Nel 1973 entra a far parte del centro F.L.O.G. di Firenze ( Auditorium FLOG) per la ricerca e la documentazione delle tradizioni popolari, avviando un progetto di analisi critica all'interno della drammaturgia vernacolare toscana.\nAppartengono a questo periodo gli spettacoli: Si piange si ride, Il Vangelo dei Beceri, Ballata di Carnevale, La Soramoglie. Inizia una collaborazione con il Teatro dell'Affratellamento di Firenze nell'ambito di una ricerca sulle \"avanguardie storiche\" realizzando nel 1977 un primo spettacolo a percorso ispirato a La caduta della casa degli Usher di Edgar Allan Poe. Successivamente mette in scena \"Cos\u00ec \u00e8 se vi pare\" di Pirandello e, con testi originali, \"Shakespeare Suite\" e \"Osceno vaudeville\". Nello stesso anno per l'Estate Fiesolana cura la regia dell'opera lirica di Britten \"L'Arca di Noe\".\nNel 1980 comincia a collaborare, come costumista e scenografo, con Alessandro Benvenuti nel film \"Ad ovest di Paperino\". Dal 1983 lavora per alcuni anni con una nuova compagnia, il \"Teatro Arkh\u00e8\" con cui mette in scena: \"Visita a Kafka\", \"Gilgamesh\" e \"Telenovela hollywoodiana\". Ottiene una prestigiosa segnalazione al Premio Pirandello con il testo \"Fedra\". Tra il 1984 e il 1986, sempre con il teatro Arkh\u00e8 e con gli allievi dei laboratori che gestisce in collaborazione con il comune di Firenze, realizza gli spettacoli \"Lune di Carnevale\" e \"Poe Interiors\".\nL'Arca Azzurra Teatro.\nAncora nel 1983, al termine di un laboratorio di recitazione, inizia l'attivit\u00e0 con la compagnia Arca Azzurra Teatro con la realizzazione di \"Volta la carta... ecco la casa\" presentato alla VIII e IX Rassegna Citt\u00e0 Spettacolo di Benevento, aprendo in questa nuova dimensione di drammaturgo di compagnia, una seconda fase all'interno della sua ricerca sulla drammaturgia dialettale che si concretizza nel 1985 con la produzione del suo \"Carmina Vini\". D'ora in poi, tranne rare eccezioni, i suoi testi saranno prodotti e interpretati dall'Arca Azzurra Teatro.\nLa stagione 1987/1988 vede la messa in scena e l'affermazione di tre nuovi spettacoli: \"Allegretto (per bene... ma non troppo)\", segnalatosi alla Rassegna Teatro Giovani di Spoleto; \"Stele Turandot\" (ancora con il teatro Arkh\u00e8), e nell'88, Benvenuti in casa Gori scritto con Alessandro Benvenuti, che ne \u00e8 anche unico interprete e regista. Sempre nel 1988 nelle vesti di autore e regista per l'Arca Azzurra mette in scena \"In punta di cuore - Tragedia in commedia dedicata a Giulietta\". Nel 1989 realizza \"Decameron-variazioni\" da tre novelle del Boccaccio e \"La provincia di Jimmy\", testo che otterr\u00e0 il premio IDI, il premio nazionale dei Critici di Teatro e il premio Taormina Arte - Novit\u00e0 italiana.\nNel 1989, tra i vari spettacoli, realizza anche \"Kirie\" con Isa Danieli (Biglietto d'oro Agis-Minerva 1990) per il Todi Festival. Nel 1991 ancora con l'Arca Azzurra debutta \"Emma (il ridicolo della vita)\" ad AstiFestival, a Villa La Versiliana e all'Estate Fiesolana. Nel maggio del 1992 partecipa al I Festival internazionale di drammaturgia contemporanea \"Dionisya\" assieme ad autori come il Premio Nobel Wole Soyinka, al russo Galin, lo spagnolo Sinisterra, il polacco Mrozek, l'inglese Barker e altri. Qui, insieme all'Arca Azzurra, mette in scena \"Paesaggio con figure\". Di nuovo al Teatro Romano di Fiesole, nell'estate del 1996, debutta \"Il Vangelo dei buffi\", un adattamento drammaturgico di alcuni racconti ascoltati da Chiti nell'infanzia, che hanno come protagonisti Ges\u00f9, Pietro e Giovanni.\nDalla stagione 1996/1997 \u00e8 direttore artistico del Teatro Niccolini (San Casciano in Val di Pesa), gestito dalla compagnia Arca Azzurra Teatro. \"Visita a Kafka\", da La metamorfosi di Franz Kafka debutta al teatro Niccolini nel maggio del 1997. Nel 1998 \u00e8 la volta di alcuni monologhi e atti unici: \"Silvana\", \"Loro\", \"Oberon\", \"Rutilio Canova\", \"La porcilaia\". La stagione teatrale 1997/1998 del Teatro Niccolini si conclude con lo spettacolo-evento \"A proposito di Spoon River\", da Edgar Lee Masters. Nel 1999 Chiti affronta una riscrittura de \"La Clizia\" di Niccol\u00f2 Machiavelli che debutta al Teatro dei Rinnovati di Siena.\nInstancabile, molto impegnato anche in cinema, Chiti continua a scrivere e a sperimentare con gli attori dell'Arca Azzurra: nel 2000 l'autore rievoca di nuovo il periodo della Resistenza, gi\u00e0 trattato in \"La provincia di Jimmy\", con il testo \"Quattro bombe in tasca\".\nL'anno successivo \u00e8 la volta di \"La cena delle beffe\", riscrittura quasi integrale del dramma di Sem Benelli. Finalmente nel 2002, dopo circa 15 anni, vede la luce il testo vincitore del Premio Riccione-ATER 1987, \"Nero Cardinale\"; interprete principale Alessandro Benvenuti.\n\"Amleto Moleskine\" e \"I ragazzi di via della Scala\" sono le due produzioni del 2003, a cui seguiranno \"Amleto in farsa tragedia\" (2004) e \"Genesi, i ribelli\" (2005). E ancora: \"Buffi si nasce\" e \"Racconti solo racconti\" nel 2006; \"Decamerone, amori e sghignazzi\" nel 2007; \"Le conversazioni di Anna K.\" nel 2008. Con questo testo vince di nuovo il Premio Riccione-ATER 2008. Nel 2009 debutta \"Agosto '44 \u2013 la notte dei ponti\"; nel 2010, \"Mandragola\", (adattamento da Niccol\u00f2 Machiavelli) e nel 2011, \"L'ABISSINIA Paesaggio con figure\".\nAltri progetti.\nNel 1993 va in scena \"Loro\" nell'ambito della rassegna \"atti uniti di fine stagione\" del Piccolo Eliseo di Roma, con Paolo Graziosi e la regia di Piero Maccarinelli. Successivamente al Festival di Taormina Sergio Pierattini porta in scena il breve monologo \"La porcilaia\" con la regia di Walter Manfr\u00e8. Nel 1994 Lucia Poli interpreta al Teatro Flaiano di Roma il toccante monologo \"Silvana, elogio per una donna piccola piccola\". Nell'autunno del 1998 cura la regia de L'elisir d'amore di Gaetano Donizetti al Teatro alla Scala di Milano.\nIl cinema.\nProsegue parallelamente la sua attivit\u00e0 cinematografica, collaborando con Alessandro Benvenuti, Giovanni Veronesi e Francesco Nuti in veste di co-sceneggiatore nei loro film. Nel 1990 \u00e8 impegnato come co-sceneggiatore e costumista nel film tratto dal testo \"Benvenuti in casa Gori\" diretto da Benvenuti e presente al Festival Europa Cinema. Firma la sceneggiatura di \"Willy Signori e vengo da lontano\" insieme a Francesco Nuti e Giovanni Veronesi. Nel 1991 \u00e8 la volta di \"Zitti e Mosca\" di Alessandro Benvenuti e di \"Donne con le gonne\" di Francesco Nuti.\nNel 1993 ancora con Alessandro Benvenuti firma la sceneggiatura di Caino e Caino con Enrico Montesano.\nOttiene il premio David di Donatello nel 1993 per la sceneggiatura di \"Per amore, solo per amore\" di Giovanni Veronesi, interpretato da Diego Abatantuono. Firma nel 1994 la sceneggiatura di \"Occhio Pinocchio\" insieme a Francesco Nuti e Giovanni Veronesi. Debutta come regia cinematografica nel 1996 con il film \"Albergo Roma\" (vincitore del premio Kodak) tratto dalla sua commedia teatrale \"Allegretto (perbene ma... non troppo)\".\n\"La seconda moglie\" del 1998 \u00e8 la seconda esperienza di sceneggiatura e regia cinematografica di Ugo Chiti. Sceneggiatore fra i pi\u00f9 sensibili e prolifici del cinema italiano, intensifica il proprio lavoro di scrittura cinematografica ottenendo premi e consensi di critica e di pubblico. Ultimi, in ordine temporale, i numerosi riconoscimenti per la sceneggiatura di \"Gomorra\" tratto dal libro di Roberto Saviano.\nTeatro.\nUgo Chiti firma la regia dei seguenti spettacoli, tranne dove specificato:\nPremi e riconoscimenti.\nDavid di Donatello\nNastro d\u2019argento\nPremio Flaiano\nGlobo d\u2019oro\nCiak d'oro\nEuropean Film Award"}
{"id": "1431167", "revid": "819238", "url": "https://it.wikipedia.org/wiki?curid=1431167", "title": "Re-Volt", "text": "Re-Volt \u00e8 un videogioco automobilistico che simula corse tra automobili radiocomandate (RC) prodotto dalla Acclaim Entertainment nel 1999. \u00c8 stato sviluppato per PlayStation, Microsoft Windows, Nintendo 64 e Sega Dreamcast. Una versione del gioco era stata annunciata per Xbox, ma venne in seguito abbandonata.\nModalit\u00e0 di gioco.\nEsistono sei modalit\u00e0 di gioco in \"Re-Volt\", pi\u00f9 una sbloccabile.\nGara singola.\n\u00c8 una gara nella quale si pu\u00f2 scegliere a proprio piacimento l'automobilina da usare, il tracciato, la quantit\u00e0 di avversari controllati dal computer (fino a 15), e il numero di giri.\nCampionato.\nIn questa modalit\u00e0 si pu\u00f2 competere in uno dei quattro tornei disponibili nel gioco: \"Bronzo\", \"Argento\", \"Oro\" e \"Platino\" e ognuno di essi \u00e8 formato da 4 circuiti (tranne la coppa di Platino che \u00e8 formata da 5). Da un torneo all'altro, aumenta sia la difficolt\u00e0, sia il numero di giri che le automobiline devono compiere. Vincendo tutti i tornei si sbloccano tutte le auto standard e tutti i circuiti standard.\nMultiplayer.\nIn questa modalit\u00e0 si pu\u00f2 giocare in pi\u00f9 di un giocatore. Nella versione originale non era disponibile il multiplayer off-line nella versione per PC, tuttavia dei modder, nella versione 1.2 del gioco, hanno aggiunto questa modalit\u00e0. Si pu\u00f2 inoltre (solo nella versione PC) giocare on-line con qualsiasi tipo di connessione.\nProve cronometrate.\nServono a stabilire record di velocit\u00e0 sui vari circuiti senza competere contro altre automobiline. Battendo tutti i record delle piste in versione normale, invertita e speculare, per un totale di quasi 40 tracciati, saranno sbloccate nuove funzionalit\u00e0 di gioco. Battendo il record di una pista in modalit\u00e0 invertita si sbloccher\u00e0 quella speculare e viceversa. (In questa modalit\u00e0 esisteva una versione \"demo\" in cui, quando si correva su una qualunque pista con una qualunque macchinina, compariva l'immagine semi-trasparente della macchinina che deteneva il record su quella pista , che riproduceva esattamente il giro record, dando la possibilit\u00e0 al giocatore di controllare in tempo reale la sua prestazione in rapporto a quella del record. Questa funzione era chiamata \"ghost\" ma \u00e8 scomparsa inspiegabilmente dalle versioni definitive del gioco).\nAllenamento.\nPer sbloccare almeno una delle due modalit\u00e0 riportate nel paragrafo precedente bisogna prendere una \"stella\" in modalit\u00e0 allenamento. Le stelle sono nascoste all'interno delle piste in posti insoliti, per esempio sotto una automobile parcheggiata in \"Toys in the Hood\". Prendendo tutte le stelle e battendo tutti i record si riesce a sbloccare tutte le auto e tutte le piste del gioco.\nArena.\n\u00c8 uno speciale percorso dove sono presenti 20 stelle che il giocatore deve riuscire a prendere (anche in partite diverse) usando un'auto qualsiasi e girando liberamente per il percorso. Prendere tutte le stelle permette all'utente di sbloccare la settima modalit\u00e0, illustrata di seguito. Nella versione multiplayer di questa modalit\u00e0, la stella \u00e8 una sola, e il giocatore che la tocca per primo ne mantiene il possesso; gli avversari possono tuttavia \"rubargliela\" se riescono a toccarlo. Vince la partita chi mantiene il controllo della stella per un tempo prestabilito.\nClockwork Carnage.\n\u00c8 una gara singola dove gareggiano 30 automobiline \"Clockwork\" di colori diversi. Le Clockwork sono di piccola dimensione, e questa modalit\u00e0 \u00e8 l'unica dove \u00e8 possibile gareggiare con pi\u00f9 di 12 auto in gioco.\nStile di gioco.\nLo stile del gioco \u00e8 arcade.\nLivelli di gioco.\nLe gare sono divise in quattro categorie in ordine di difficolt\u00e0. La prima, \"Junior RC\", corrispondente alla difficolt\u00e0 facile, \u00e8 una categoria per principianti dove la velocit\u00e0 delle automobiline \u00e8 limitata e il comportamento fisico delle auto \u00e8 semplificato, ad esempio sono pi\u00f9 stabili in curva di quanto dovrebbero. Man mano che si sceglie una categoria maggiore (che si pu\u00f2 selezionare quando inizia una gara o un campionato e in ogni modalit\u00e0 di gioco) i testacoda sono pi\u00f9 frequenti ed \u00e8 pi\u00f9 difficile tenere una tenuta di strada corretta. I livelli superiori sono, in ordine di difficolt\u00e0, \"Console (\"corrispondente alla difficolt\u00e0 media), \"Arcade\" (corrispondente alla difficolt\u00e0 difficile) ed infine \"Simulazione (\"corrispondente alla difficolt\u00e0 estrema), con quest'ultima che rende realistici tutti gli scontri tra le auto.\nArmi.\nLe automobiline possono essere equipaggiate con una serie di armi, che si ottengono attraversando dei piccoli fulmini disseminati lungo le piste. Si pu\u00f2 tenere una sola arma alla volta che si pu\u00f2 usare quando si vuole, attraversare un fulmine mentre si ha gi\u00e0 un'arma a disposizione non ha cio\u00e8 alcun effetto. Le armi sono di diverso tipo: un lanciamissili, una sfera gigante di ferro da far rotolare sulla pista, un black-out generale che ferma tutte le auto per una manciata di secondi, e il falso fulmine, che se attraversato, invece che fornire un'arma, fa saltare in aria l'auto. \u00c8 possibile anche ottenere olio da spargere sul tracciato, gavettoni da lanciare contro le altre auto, o elettrizzare l'auto, che investe con una scossa elettrica gli avversari che si avvicinano troppo facendoli fermare per qualche secondo. C'\u00e8 infine un bonus che d\u00e0 alla macchina maggiore velocit\u00e0 ma che la rende pi\u00f9 difficile da guidare; questa non \u00e8 un'arma vera e propria ma pu\u00f2 essere usata per annullare gli effetti dell'\"elettrizzazione\".\nAutomobiline disponibili.\nSono molte le automobiline utilizzabili nel gioco Re-Volt e sono divise in categorie.\nLa Clockwork si trova disponibile in trenta colori diversi, ma solo nella Clockwork Carnage. \u00c8 inoltre possibile aggiungere le RC create dagli utenti.\nCircuiti.\nI circuiti di \"Re-Volt\" sono riproduzioni di vari ambienti a grandezza naturale, che, dal punto di vista delle automobiline giocattolo protagoniste del gioco, appaiono ovviamente giganteschi, il che conferisce alle piste un aspetto insolito. Le ambientazioni sono le seguenti, divise in vari livelli di difficolt\u00e0, per un totale di quattordici piste.\nInoltre, grazie all\u2019Editor di piste, possono essere create delle piste personalizzate dal giocatore.\nPiste facili.\nQueste piste sono disponibili dall\u2019inizio.\nPiste medie.\nQueste piste sono sbloccabili vincendo la Coppa di Bronzo nella modalit\u00e0 Campionato.\nPiste difficili.\nQueste piste sono sbloccabili vincendo la Coppa d'Argento nella modalit\u00e0 Campionato.\nPiste estreme.\nQueste piste sono sbloccabili vincendo la Coppa d\u2019Oro nella modalit\u00e0 Campionato.\nStoria.\nNel manuale d'istruzioni di Re-Volt si pu\u00f2 leggere il seguente testo:\n\"Per anni Toy-Volt ha prodotto giocattoli per i bambini di tutto il mondo. In pochi mesi dall'uscita dei loro primi prodotti, divennero la pi\u00f9 importante azienda del settore. Nessuno riusciva a capire cos'era che rendeva questi giocattoli cos\u00ec popolari. Certo, avevano assunto i migliori operai e designer nel mondo, ma c'era qualcos'altro, qualcosa quasi di magico. Con il loro ultimo prodotto, delle macchinine radiocomandate, sembra per\u00f2 che abbiano usato un po' troppo di quell'elemento \"speciale\", dato che le auto hanno guadagnato una propria personalit\u00e0 quando stavano per entrare nella catena di montaggio. Scappate dagli scaffali che le tenevano prigioniere, sono entrate nel mondo reale e ora creano il caos mentre si divertono con la libert\u00e0 appena conquistata... le macchine R/C della Toy-Volt si sono ribellate!\"\n\"Re-Volt \u00e8 una corsa arcade rapida e coinvolgente caratterizzata dalla presenza del controllo pi\u00f9 realistico e di alcuni degli avversari pi\u00f9 intelligenti che si siano mai visti.\"\n\"Ma non \u00e8 finita, dato che tutta questa azione e questo capolavoro di corsa si sviluppano in alcuni tra i pi\u00f9 insoliti circuiti mai visti in un gioco di corsa. Gareggiare nei musei, accelerare nei supermercati e correre a tutta velocit\u00e0 nei negozi di giocattoli... \u00e8 tutto possibile nel mondo di Re-Volt.\"\nTrack editor.\nIl track editor (il nome nella versione italiana \u00e8 Editor di piste) permette all'utente di creare piste personalizzate. \u00c8 incluso in tutte le versioni del gioco. Le piste creabili seguono lo stile del negozio di giocattoli. Lo scenario non \u00e8 personalizzabile, e si corre in una grossa stanza chiusa. Si possono disporre a piacimento rettilinei, curve tonde e quadrate, dossi, colline, sterrati e altro ancora. Rialzando da un lato i rettilinei, \u00e8 possibile ottenere dei veri e propri salti nella propria pista, caratteristica che non appartiene a pieno a nessuna delle piste predefinite. Nella versione per PC sono disponibili al massimo 20x20 blocchi per pista. Nella versione per PlayStation, invece, poich\u00e9 le memory card hanno uno spazio limitato e Re-Volt occupa soltanto due blocchi nella memory card (uno per i dati e le opzioni e uno per le piste), sono disponibili solo 17x17 blocchi.\nSequel.\nNell'inizio 2000 la Acclaim Entertainment aveva annunciato l'uscita di Re-Volt 2 per l'estate dello stesso anno. Re-Volt 2 non \u00e8 mai uscito, inoltre nel 2006 la Throwback ha acquisito i diritti di propriet\u00e0 di Re-Volt ed altri giochi della Acclaim, vendendo poi nel 2012 tutti i diritti alla coreana We Go Interactive, che ne fece uscire tre titoli, tutti basati sull'originale, per iOS e Android. Sono per\u00f2 usciti 2 spin-off, RC Revenge per PS1 e RC Revenge 2 per PS2.\nPatch 1.2.\nIntorno al mese di novembre del 2010 \u00e8 stata per\u00f2 diffusa la notizia che alcuni utenti della crew di RVhouse (un software usato per le corse online) stessero lavorando sul codice sorgente di Re-Volt (introvabile fino a quel momento) ottenuto da un progetto di porting per Xbox mai portato a termine e chiuso nel 2002.\nIl nuovo aggiornamento prevede un importante miglioramento per quanto riguarda il gioco e nella fattispecie la modalit\u00e0 Multiplayer, supportata pochissimo e mai adattata alle nuove tecnologie dal 1999, anno di uscita del gioco. Questa nuova patch porta notevoli modifiche con varie versioni. La primissima ha importato in Re-Volt un sistema di profili che fino a quel punto era possibile solo grazie ad un programma esterno. Con i profili \u00e8 possibile avere pi\u00f9 salvataggi e quindi ogni persona che gioca pu\u00f2 mandare avanti il suo profilo e sbloccare auto e piste in autonomia. Sono per\u00f2 stati riportati problemi al tipo di scontri all'interno di una gara: se si giocava in una modalit\u00e0 diversa da simulazione si creava un \"box\" invisibile intorno alle auto solido, e ci\u00f2 rendeva difficoltosa la partenza. Il bug fu successivamente risolto con un aggiornamento.\nRVGL.\nSempre il team di Re-Volt, dal 2015 sviluppa RVGL (per esteso Re-Volt GL) basato sulla patch 1.2, funzionante su Windows, GNU/Linux, MacOS e Android che sfrutta componenti moderni e open-source come OpenGL. La prima versione viene rilasciata ufficialmente il 1\u00ba maggio di quell'anno. Molte sono le caratteristiche di RVGL (oltre a quelle gi\u00e0 presenti nella patch 1.2), tra cui:"}
{"id": "1431176", "revid": "1718925", "url": "https://it.wikipedia.org/wiki?curid=1431176", "title": "Palazzo Spinelli di Laurino", "text": "Il palazzo Spinelli di Laurino \u00e8 un palazzo monumentale di Napoli, ubicato lungo il decumano maggiore.\nStoria.\nIl palazzo, eretto nel XV secolo, fu restaurato e decorato su commissione di Trojano Spinelli intorno alla met\u00e0 del XVIII secolo.\nUna particolarit\u00e0 dell'edificio \u00e8 il cortile interno a pianta ellittica, l'unico a Napoli; il cortile \u00e8 adorno di statue e stucchi di notevole bellezza.\nNotevole \u00e8 pure lo scalone sanfeliciano composto da due rampe: la prima, in asse con la parete di fondo e la rampa successiva, ha una doppia rampa con duplice prospettiva e come sfondo ha dei cippi romani in due nicchie. \nInoltre \u00e8 presente la cappella di famiglia la cui struttura monumentale, risalente al XVIII secolo; \u00e8 attigua al cortile del palazzo ma ha anche un proprio ingresso su vico Fico a Purgatorio.\nOggi il palazzo \u00e8 in stato di degrado: pessime le condizione della facciata che \u00e8 tutta danneggiata per lo staccarsi del parametro in stucco che mette a nudo la struttura in tufo; nello stesso stato versa anche il bel cortile ornato da statue.\nIn questo palazzo sono state girate alcune scene di tre film ambientati a Napoli, \"Giallo napoletano\" di Sergio Corbucci (1979), \"La Pelle\" di Liliana Cavani (1981), tratto dal romanzo omonimo di Curzio Malaparte, e \"Maccheroni\" di Ettore Scola (1985), interpretati, fra gli altri attori, da Marcello Mastroianni che nel cast del secondo film si accompagnava ad altri interpreti come Burt Lancaster, Claudia Cardinale, Carlo Giuffr\u00e8 e Peppe Barra, mentre nell'ultimo vi erano Jack Lemmon e Isa Danieli. "}
{"id": "1431208", "revid": "599013", "url": "https://it.wikipedia.org/wiki?curid=1431208", "title": "Tero Pitkam\u00e3ki", "text": ""}
{"id": "1431229", "revid": "298055", "url": "https://it.wikipedia.org/wiki?curid=1431229", "title": "Signor Mackey", "text": ""}
{"id": "1431239", "revid": "17654", "url": "https://it.wikipedia.org/wiki?curid=1431239", "title": "Verizon", "text": ""}
{"id": "1431248", "revid": "486946", "url": "https://it.wikipedia.org/wiki?curid=1431248", "title": "Campionato dei Caraibi di Rugby", "text": ""}
{"id": "1431253", "revid": "53251", "url": "https://it.wikipedia.org/wiki?curid=1431253", "title": "Assioma di fondazione", "text": ""}
{"id": "1431260", "revid": "74801", "url": "https://it.wikipedia.org/wiki?curid=1431260", "title": "Herstal", "text": "Herstal (in vallone \"Hesta\") \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia, nella provincia di Liegi.\nIl 1\u00ba gennaio 1977 il comune di Herstal fu unito ai vecchi comuni di Milmort, Vottem (tranne alcune strade che vennero incluse nei confini della citt\u00e0 di Liegi) e una parte del vecchio comune di Liers (l'altra parte fu unita a Juprelle).\nIl comune \u00e8 noto per essere la sede della famosa casa produttrice di armi belga, la Fabrique Nationale de Herstal, fondata proprio in questa citt\u00e0 nel 1889."}
{"id": "1431271", "revid": "1705737", "url": "https://it.wikipedia.org/wiki?curid=1431271", "title": "Rockefeller Center", "text": "Il Rockefeller Center \u00e8 un gruppo di 19 edifici commerciali di New York, sito in Manhattan, che si affaccia sulla Fifth Avenue a pochi passi da Central Park in direzione sud. Costruito dalla famiglia di banchieri statunitensi Rockefeller, \u00e8 uno dei pi\u00f9 grandi complessi privati del suo genere al mondo.\nStoria.\nSul finire degli anni venti il magnate petrolifero John D. Rockefeller, Jr. cominci\u00f2 a coltivare l'idea di costruire un nuovo complesso di edifici nella zona di Midtown Manhattan, a New York. Il terreno su cui sarebbe sorto il complesso era di propriet\u00e0 della Columbia University, con la quale Rockefeller stipul\u00f2 nel 1928 un contratto di utilizzo della durata complessiva di 87 anni.\nI lavori di costruzione iniziarono il 17 maggio 1930: inizialmente avrebbero dovuto svolgersi in collaborazione con la Metropolitan Opera, che avrebbe edificato un nuovo teatro nella zona, ma in seguito al crollo di Wall Street del 1929, la Metropolitan si ritir\u00f2 dal progetto, e Rockefeller rimase l'unico finanziatore.\nIl 1\u00ba novembre 1939 i lavori per la costruzione dei 14 palazzi in stile Art d\u00e9co del complesso erano terminati con successo.\nTra gli anni '60 e '70 si aggiunsero altre 4 torri nella zona ovest del complesso, lungo la Avenue of the Americas.\nNel 1985 la Columbia University cedette definitivamente il terreno su cui sorgeva il complesso al Rockefeller Group per 400 milioni di dollari. A partire dalla fine degli anni ottanta diversi proprietari si susseguirono:\nPrincipali edifici.\nRadio City Music Hall.\nIl Radio City Music Hall venne completato nel dicembre 1932. All'epoca era il pi\u00f9 sfarzoso e pi\u00f9 grande teatro del mondo.\nIn grado di contenere 6000 spettatori, dopo un inizio stentato divenne ben presto una delle attrazioni turistiche pi\u00f9 importanti della citt\u00e0.\nSi trova all'angolo tra 50th Street e Avenue of the Americas.\n30 Rockefeller Plaza.\nPrecedentemente noto come RCA Building, \u00e8 il cuore del Rockefeller Center. \u00c8 un grattacielo di 70 piani, alto 266 metri.\nOspita, tra gli altri, gli uffici della famiglia Rockefeller (tra il 54\u00ba e il 56\u00ba piano), il quartier generale della NBC, e al 65\u00ba piano il famoso ristorante \"Rainbow Room\" (letteralmente \"Sala dell'Arcobaleno\") anche sede di importanti congressi. In cima al grattacielo \u00e8 accessibile al pubblico (a pagamento) il \"Top of the Rock\": un punto di osservazione da cui si gode un fantastico panorama sulla citt\u00e0 di New York, che pu\u00f2 facilmente competere con il ben pi\u00f9 alto 86\u00ba piano del vicino Empire State Building."}
{"id": "1431284", "revid": "1632387", "url": "https://it.wikipedia.org/wiki?curid=1431284", "title": "Steven Seagal", "text": "Fa parte del gruppo di attori (Bruce Lee, Chuck Norris, Sonny Chiba, Jean-Claude Van Damme, Jackie Chan, Sammo Hung, Jet Li), diventati famosi grazie alle loro abilit\u00e0 nel campo delle arti marziali. Cintura nera di Aikid\u014d, \u00e8 stato il primo straniero ad aprire un \"dojo\" di Aikid\u014d a Osaka in Giappone. \u00c8 conosciuto in tutta l'America Latina come La Tortuga, che significa \"la tartaruga\" in spagnolo, per il modo di combattere molto lento.\nNegli ultimi anni, Seagal si \u00e8 dedicato anche all'attivit\u00e0 musicale. \u00c8 chitarrista di una \"band\" chiamata \"Thunderbox\", e ha composto finora due album in studio a suo nome. Si dedica attivamente anche alla difesa dei diritti degli animali, e sostiene la causa del Dalai Lama Tenzin Gyatso per l'indipendenza tibetana come altri attori, quali Richard Gere, Harrison Ford, Barbra Streisand e Meg Ryan.\n\u00c8 in possesso della cittadinanza russa, oltre a quella serba e statunitense.\nBiografia.\nOrigini e formazione.\nNato a Lansing nel Michigan il 10 aprile 1952, si trasfer\u00ec, all'et\u00e0 di 5 anni, con la sua famiglia a Fullerton in California. Sua madre Patricia Anne Bitonti (1930-2003) era un tecnico di medicina di origine italiana (di San Giovanni in Fiore), inglese, tedesca e olandese. Suo padre, Samuel Steven Seagal (1928-1991), era un insegnante liceale di matematica figlio di immigrati ebrei russi (il nome della famiglia del padre era Siegelman). In un'intervista, Seagal afferm\u00f2 di aver avuto un nonno mongolo (buriato o calmucco). Frequent\u00f2 il Buena Liceo a Buena Park, California. Durante il periodo di studi per la sua laurea, Seagal svolse uno dei suoi primi lavori al locale Burger King.\nPresumibilmente prima dei sette anni, Seagal cominci\u00f2 a studiare le arti marziali: karate sotto la direzione del rinomato karateca di Shito-ryu Fumio Demura, e aikido sotto la direzione di Rod Kobayashi, presidente della federazione dello Stati Occidentali di aikido. Si guadagn\u00f2 cinture in aikido, judo e kendo e nella sua tarda adolescenza, Seagal divenne parte del Team Karate di Demura, dando dimostrazioni quotidiane nel primo Villaggio giapponese e Parco di Cervo, in California Meridionale. Fu promosso da Kobayashi-sensei a shodan in Toitsu Aikido (un fatto narrato dall'ex-moglie Miyako Fujitani nel 1974).\nIl periodo in Giappone.\nNel 1971, dopo essersi diplomato all'Orange Coast College di Costa Mesa, California, Seagal si trasfer\u00ec in Giappone con la fidanzata Miyako Fujitani, nativa giapponese, che pi\u00f9 tardi sposer\u00e0, e visse con i suoceri che possedevano una scuola di Aikid\u014d. \nDurante questo soggiorno in Giappone, Seagal cambi\u00f2 l'affiliazione dalla societ\u00e0 Ki e Shin Shin Toitsu Aikido di Koichi Tohei all'Aikikai. Con il titolo di \"Maestro Take Shigemichi\", Seagal fu il primo straniero a possedere ed a gestire un dojo di aikido in Giappone, l'Aikido Tenshin Dojo nella citt\u00e0 di Osaka. Seagal afferma di aver combattuto contro la yakuza, la mafia giapponese, per i diritti dell'Aikido Tenshin Dojo, in quanto il padre di sua moglie lo perse giocando d'azzardo, ma la sua prima moglie Miyako Fujitani afferma che \"\u00e8 una bugia\" e che lui \"grid\u00f2 a degli ubriachi, ma non lott\u00f2 mai contro nessuno\".\nMalgrado varie persone credano che Steven Seagal sia stato allenato da \u014csensei Morihei Ueshiba, il fondatore dell'Aikido, si tratta solo di leggende metropolitane: Morihei Ueshiba mor\u00ec nel 1969 quando Seagal aveva 16 anni, cio\u00e8 molto prima del suo trasferimento in Giappone. In un libro del 2008 scritto da Vern e intitolato \"Seagalogy\", l'attore afferma di averlo incontrato un paio di volte.\nRitorno negli Stati Uniti.\nSeagal inizialmente fece ritorno a Taos, Nuovo Messico con Craig Dunn, studente anziano e in seguito stuntman, con cui apr\u00ec un dojo. Seagal non si interess\u00f2 molto al dojo, poich\u00e9 passava molto tempo cercando di diventare un attore. Dopo un secondo periodo in Giappone, nel 1983 ritorn\u00f2 negli Stati Uniti con lo studente anziano Haruo Matsuoka. Insieme aprirono un dojo di aikido prima a Burbank, California, e poi a West Hollywood. Matsuoka diresse il dojo fino al 1997.\nDurante questo periodo ci furono i primi contatti tra Seagal e il mondo di Hollywood. Inizi\u00f2 lavorando come coordinatore per le arti marziali per \"L'ultima sfida\", in cui recitavano Scott Glenn e Toshir\u014d Mifune, e nel 1983 \"Mai dire mai\" con Sean Connery.\nIn seguito Seagal divenne la guardia del corpo di personaggi famosi, come la futura moglie Kelly LeBrock e l'agente di Hollywood Michael Ovitz. Fu proprio Ovitz che, impressionato dall'abilit\u00e0 di Seagal, finanzi\u00f2 personalmente il provino con i dirigenti della Warner Bros., i quali, ugualmente impressionati, scritturarono Seagal per il suo primo film.\nLa carriera ad Hollywood.\nGli anni novanta: gli anni dell'eroe d'azione.\nNel 1988 Seagal inizi\u00f2 a lavorare come protagonista nel suo primo film, \"Nico\", di cui scrisse anche il soggetto insieme al regista, Andrew Davis. Il film fu un successo e Seagal interpret\u00f2 altre tre pellicole, \"Duro da uccidere\", \"Programmato per uccidere\", e \"Giustizia a tutti i costi\". Tutti e tre i film incassarono bene e fecero di lui un \"action hero\". Un maggiore successo lo raggiunse nel 1992 con il film \"Trappola in alto mare\", nuovamente diretto da Andrew Davis, che fu un successo sia negli Stati Uniti che all'estero, incassando in totale 156,4 milioni di dollari.\nDopo il successo di \"Trappola in alto mare\", Seagal debutt\u00f2 alla regia nel 1994 con \"Sfida tra i ghiacci\" nel quale recitava con Michael Caine. Il film fu un disastro ai botteghini e le critiche furono universalmente negative, con una perdita stimata di 50 milioni di dollari.\nPer recuperare popolarit\u00e0, gir\u00f2 nel 1995 \"Trappola sulle Montagne Rocciose\", il seguito del suo film pi\u00f9 famoso \"Trappola in alto mare\" e nel 1996 \"Delitti inquietanti\". In quest'anno ebbe inoltre il suo primo ruolo da comprimario nel film con Kurt Russell \"Decisione critica\". Nel 1997 fece il film ambientalista \"Fire Down Below - L'inferno sepolto\" nel quale recitava nel ruolo di un agente dell'EPA impegnato a lottare contro industriali senza scrupoli che seppellivano rifiuti tossici nelle colline del Kentucky. Il film fu un insuccesso commerciale e port\u00f2 la Warner Bros. a non rinnovargli il contratto in scadenza.\nGli anni dei film per la TV.\nNel 1998 Seagal recit\u00f2 in \"The Patriot\", un altro thriller ecologista, il suo primo film uscito direttamente per la televisione negli Stati Uniti, anche se in altre parti del mondo usc\u00ec anche al cinema. Seagal produsse questo film usando i propri soldi e le scene furono girate presso la sua fattoria nel Montana.\nDopo aver prodotto nel 2000 \"Prince of Central Park\", Seagal ritorn\u00f2 sugli schermi cinematografici nel 2001 con \"Ferite mortali\". In questo film c'erano meno scene di arti marziali rispetto ai film precedenti ma fu comunque un successo, incassando in tutto il mondo quasi 80 milioni di dollari e sembr\u00f2 poter rilanciare la carriera dell'attore, che per l'occasione si era sottoposto ad una dieta molto rigida. I due film successivi \"Ticker\" del 2001 e \"Infiltrato speciale\" del 2002 furono entrambi insuccessi sia dal punto di vista commerciale che della critica.\nFino a maggio 2009 tutti i film che Seagal ha fatto a partire dal 2003 sono usciti direttamente in TV negli Stati Uniti mentre in altre parti del mondo sono usciti anche al cinema, con incassi comunque deludenti. Anche se Seagal \u00e8 accreditato come produttore, e a volte come scrittore, in molti di questi film, non \u00e8 chiaro quanto profondamente sia coinvolto nella produzione: spesso la voce \u00e8 doppiata da un altro attore, come in \"Attack Force - La morte negli occhi\", e una controfigura \u00e8 utilizzata in tutte le scene in cui la sua faccia non \u00e8 chiaramente visibile, come in \"Black Dawn - Tempesta di fuoco\", \"Belly of the Beast\", \"Out of Reach\" e \"Submerged - Allarme negli abissi\". Questo \u00e8 attribuito al fatto che negli ultimi anni Seagal \u00e8 ingrassato notevolmente, molti registi non credono pi\u00f9 nelle sue capacit\u00e0 ed anche il pubblico, ormai di un'altra generazione, non \u00e8 interessato al suo genere di film.\nRitorno al cinema.\nNel 2010 ha interpretato il trafficante di droga Rogelio Torrez nel film di Robert Rodriguez \"Machete\", in cui ha recitato accanto a Danny Trejo, Robert De Niro, Don Johnson, Lindsay Lohan, Jessica Alba e Michelle Rodriguez. Questo film \u00e8 stato il suo primo distribuito al cinema dopo quasi un decennio di film usciti soltanto in DVD e il primo in cui interpreta il ruolo di antagonista. Dal 2011 al 2012 ha recitato nel ruolo del protagonista Elijan Khane nella serie televisiva \"True Justice\". Dopo di questo \u00e8 tornato a interpretare film per il mercato DVD, a partire dal 2012 con il film \"Maximum Conviction\". Dal 2013 prende parte alla \"trilogia di Alexander\", ovvero \"Force of Execution\" (2013), \"A Good Man\" (2014) e \"Absolution - Le regole della vendetta\" (2015).\nLa regia e le critiche.\nSeagal vuole che i suoi film vengano ricordati: \"Spero di essere ricordato un giorno come un grande scrittore e attore piuttosto che come un sex symbol.\"\nSeagal ha spiegato lo scopo dei suoi film: \"\"Nico\" era un film politicamente impegnato. \"Sfida tra i ghiacci\" era un film ecologista; voglio continuare a fare film come questi: pieni di intrattenimento ma che portano la gente a riflettere\".\nDi certo non hanno giovato a Seagal il suo carattere e certi suoi atteggiamenti durante il periodo di maggior successo. Tommy Lee Jones, finite le riprese di \"Trappola in alto mare\", dichiar\u00f2 che non avrebbe lavorato pi\u00f9 con Seagal. Colm Meaney, raffinato attore Irlandese che nel film interpretava uno dei cattivi, lo ha definito \u201cIl peggior attore al mondo\u201d.\nNonostante ci\u00f2 la sua performance in \"Nico\", gli ha fatto ottenere le lodi di persone come Roger Ebert.\nAltri hanno ipotizzato che l'approccio non ortodosso di Seagal ai film non sia altro che una barzelletta molto elaborata, come se l'attore si fosse creato un personaggio che tende a portare avanti pur essendo il primo a non prendersi realmente sul serio. Questa ipotesi \u00e8 sostenuta da questa dichiarazione di Seagal a proposito dello humor: \"Sono una persona molto divertente, se posso permettermi di dirlo. Quando facevo \"Delitti inquietanti\" con Keenen Ivory Wayans, lui ed io parlavamo di chi fosse il pi\u00f9 divertente, e...io lo prendevo a calci tutti i giorni.\"\nInoltre alcune delle parodie che Seagal fa di se stesso confermano questa teoria.\nSeagal \u00e8 stato candidato nel 2002 all'ironico premio Razzie Awards nella categoria peggior attore protagonista per il film \"Infiltrato speciale\", ed \u00e8 risultato vincitore del premio al peggior regista nel 1994 per \"Sfida tra i ghiacci\".\nAltri impegni.\nSeagal \u00e8 un incisore e chitarrista ed \u00e8 il fondatore di Steven Seagal Enterprises. \u00c8 stato anche un agente ausiliario di polizia della sua comunit\u00e0 di Jefferson Parish, in Louisiana.\nLo spiritualismo e il dramma del Buddismo svolgono un importante ruolo nella vita di Seagal. Egli \u00e8 stato riconosciuto dal lama tibetana Penor Rinpoche come un Tulku reincarnato. Secondo Seagal in un'intervista del novembre 2006: \"Io nascevo molto diverso, chiaroveggente ed un guaritore\".\nMusica.\nSeagal \u00e8 anche un cantante e chitarrista; nel 2005 ha pubblicato a suo nome \"Songs from the Crystal Cave\", il suo primo album in studio che presenta sonorit\u00e0 pop, blues e world. Al disco hanno partecipato come ospiti Stevie Wonder, Tony Rebel, Lt. Stichie e Lady Saw. La colonna sonora del film \"Into the Sun\" (con protagonista Seagal stesso) \u00e8 composta da canzoni di questo album. Nel 2006, Steven d\u00e0 vita ad un secondo lavoro discografico, \"Mojo Priest\", e nello stesso anno ha effettuato una tourn\u00e9e in Stati Uniti e Europa con la sua nuova band, i \"Thunderbox\".\nImprenditoria.\nLa Steven Seagal Enterprises commercializza una bibita energetica nota come: \"Steven Seagal's Lightning Bolt\", ossia \"Fulmine lucente di Steven Seagal\", cos\u00ec come una linea di oli omeopatici. Seagal pubblicizza personalmente questa bibita: \"io ho girato il Mondo per creare questa bibita; nessuno lo sa meglio di me.\". Egli ha fatto anche chiamare il suo dopobarba personale \"Profumo di Azione\". Seagal produce Coltelli di Kershaw. \"L'Edizione Steven Seagal\" \u00e8 una serie di coltelli costituiti da lame di circa 10\u00a0cm (4 pollici) con la sua firma incisa e nessun meccanismo di apertura automatica. Seagal ha investito anche in ricerca e sviluppo.\nAttivista.\nSeagal \u00e8 anche noto come ambientalista e attivista per i diritti degli animali (\u00e8 anche vegetariano dichiarato); come altri attori\u00a0\u2013 tra cui Richard Gere \u2013 \u00e8 un sostenitore di Tenzin Gyatso, il 14\u00ba Dalai Lama e della causa dell'indipendenza tibetana.\nL'attore \u00e8 stato un chiaro oppositore delle crudelt\u00e0 sugli animali; tale tendenza pu\u00f2 essere osservata in una scena nel film \"Giustizia a tutti i costi\" ed \u00e8 costante nei suoi punti di vista sulla spiritualit\u00e0, in accordo con la sua visione di ambientalista (come messo in mostra in Sfida tra i ghiacci). Seagal crede nella reincarnazione: \"Quando io cammino in una stanza delle persone vedono un cane, delle persone vedono una vacca. Io sono tutto di quello che loro vedono. \u00c8 la loro percezione.\".\nHa lavorato assieme alla People for the Ethical Treatment of Animals per scoraggiare l'uso delle pellicce, e ha scritto al Primo Ministro dell'India per la creazione di pi\u00f9 leggi in favore delle vacche. Seagal lavor\u00f2 efficacemente salvando cani destinati ad affogare in Taiwan.\nL'attore \u00e8 anche difensore degli interessi e dei diritti dei Nativi Americani (il padre di Seagal era per met\u00e0 Choctaw). Ha prestato volontariamente la sua voce come narratore ad un progetto attivista: il video del lago Medicine.\n\u00c8 un dichiarato elettore del Partito Repubblicano.\nIl 31 maggio 2021 \u00e8 entrato a far parte del movimento pro Putin \"Una Russia giusta - Patrioti - Per la verit\u00e0\".\nVita privata.\nUnico figlio maschio, Seagal ha tre sorelle, una pi\u00f9 grande e due pi\u00f9 giovani. Vive a Scottsdale, in Arizona, inoltre \u00e8 proprietario di un ranch in Colorado e di una casa nella zona del Canyon di Mandeville di Brentwood, un sobborgo ricco di Los Angeles. Ha adottato molti animali dai ricoveri. \nSeagal \u00e8 attualmente sposato con Erdenetuya Batsukh (mong. \u042d\u0440\u0434\u044d\u043d\u044d\u0442\u0443\u044f\u0430 \u0411\u0430\u0442\u0441\u04af\u0445), meglio conosciuta come Elle, con la quale ha avuto un figlio di nome Kunzang. Elle \u00e8 originaria della Mongolia. Si \u00e8 allenata nel ballo sin dalla tenera et\u00e0 presso il Palazzo dei Bambini a Ulaanbaatar in Mongolia. Dopo il diploma presso la scuola superiore, ha seguito la carriera come ballerina professionista. Vinse numerosi concorsi di danza e fu considerata la miglior ballerina della Mongolia. Erdenetuya conobbe Seagal durante la sua visita in Mongolia nel 2001, quando lo affianc\u00f2 in qualit\u00e0 di interprete.\nIl 3 novembre 2016 il presidente russo Vladimir Putin gli ha concesso la cittadinanza russa.\nQuerele e provvedimenti giudiziari.\nIl 12 aprile 2010 la ventitreenne Kayden Nguyen sporse una querela contro Seagal presso la Corte Suprema di Los Angeles accusandolo di abusi sessuali, traffico illegale di donne per prostituzione, incapacit\u00e0 di impedire molestie sessuali, rappresaglie, \"wrongful termination\" (l'equivalente della terminazione di contratto senza giusta causa), e \"misrepresentation\" specificando che i danni erano superiori ad un milione di dollari.\nIl 30 agosto 2011 Steven Seagal \u00e8 stato querelato per la parte avuta in un raid della polizia che \u00e8 stato registrato per il suo reality show \"A&amp;E\". Jesus Sanchez Llovera ha chiesto 100.000 dollari di danni e le \"scuse formali scritte\" da parte di Seagal per la morte del loro cucciolo, \"un animale domestico amato dalla famiglia\". Llovera sostiene che durante l'assalto la polizia avrebbe sparato al suo cucciolo di 11 mesi uccidendolo insieme a pi\u00f9 di 100 dei suoi galli.\nA gennaio 2018 viene accusato di molestie sessuali e di stupro nei confronti di una teenager, commessi nel 1993.\nNel febbraio del 2020 la SEC ha multato Seagal per non aver dichiarato pubblicamente di aver ricevuto prima 250.000$ e poi 750.000$ a fini promozionali da parte di Bitcoiin2Gen, una societ\u00e0 che si occupa della vendita di criptovalute. A fronte dell'accaduto, Seagal dovr\u00e0 pagare una multa di 314.000$ e non potr\u00e0 pi\u00f9 promuovere altre criptovalute per almeno 3 anni.\nDoppiatori italiani.\nNelle versioni in italiano dei suoi film, Seagal \u00e8 stato doppiato da:"}
{"id": "1431299", "revid": "37401", "url": "https://it.wikipedia.org/wiki?curid=1431299", "title": "Machaut", "text": ""}
{"id": "1431300", "revid": "205250", "url": "https://it.wikipedia.org/wiki?curid=1431300", "title": "Renato Adinolfi", "text": "Biografia.\nDi professione ingegnere, vinse il campionato italiano assoluto di scacchi per corrispondenza nel 1976, concludendo il torneo imbattuto, con 8,5 punti su 10, davanti a Gasser e al campione uscente Giorgio Baiocchi. In quello stesso anno si ritir\u00f2 dalle competizioni scacchistiche per dedicarsi al bridge."}
{"id": "1431303", "revid": "125481754", "url": "https://it.wikipedia.org/wiki?curid=1431303", "title": "Alessandro Momo", "text": "Biografia.\nInizi\u00f2 la sua carriera molto giovane, come protagonista in una serie di fotoromanzi per ragazzi, recitando anche con Giusva Fioravanti. Divenuto famoso grazie alle sue interpretazioni al fianco di Laura Antonelli nei film di Salvatore Samperi \"Malizia\" e \"Peccato veniale\", mor\u00ec nelle settimane successive alla fine della realizzazione del film \"Profumo di donna\", di Dino Risi, in cui era coprotagonista al fianco di Vittorio Gassman e Agostina Belli.\nMomo mor\u00ec infatti a soli 17 anni, sette giorni prima di compierne 18, a causa di un incidente in motocicletta avvenuto mentre tentava di sorpassare un taxi sul lungotevere Maresciallo Diaz, vicino allo stadio Olimpico, dopo che era partito da casa sua in via della Farnesina.\nLa moto, una Honda CB 750 Four, gli era stata prestata dalla sua collega e fidanzata, Eleonora Giorgi, partita per un viaggio. L'attrice fu successivamente indagata per incauto affidamento, poich\u00e9 Alessandro non aveva ancora compiuto i 18 anni di et\u00e0 e non era abilitato alla guida di maximoto, secondo le normative vigenti all'epoca, che prevedevano ancora la maggiore et\u00e0 a ventuno anni. \u00c8 sepolto nel cimitero del Verano, a Roma.\nOmaggi.\nQualche tempo dopo, il cantante Patrizio Sandrelli dedic\u00f2 una canzone alla sua memoria: \"Fratello in amore\"."}
{"id": "1431338", "revid": "599013", "url": "https://it.wikipedia.org/wiki?curid=1431338", "title": "Alberto Terry", "text": "Soprannominato \"Toto\", \u00e8 considerato il giocatore peruviano pi\u00f9 forte nel corso degli anni cinquanta.\nCaratteristiche tecniche.\nEra un attaccante o trequartista talentuoso, dotado di ottimo dribbling, buona visione di gioco e innato senso del gol, ha avuto uno stile di gioco astuto e al contempo creativo. \u00c8 stato uno degli calciatori pi\u00f9 popolari nella storia del suo paese.\nCarriera.\nClub.\nInizi\u00f2 la sua carriera professionistica nell'Universitario de Deportes nel 1947 (vincendo la classifica cannonieri nell'annata 1950 e vince il titolo nazionale (1949). Nei 12 anni ai \"cremas\" segna 102 gol in 181 presenze, risultando uno dei calciatori pi\u00f9 importanti della storia del club.\nNel 1959 pass\u00f2 allo Sporting Cristal, dove rimase per quattro anni, prima di ritirarsi nel 1962; nel 1961 conquista il Campionato di calcio peruviano.\nNazionale.\nAnche nella Nazionale peruviana, ottiene dei successi: vince infatti la Coppa del Pacifico nel 1953 ed 1954 (vittorie rispettivamente per 5-0 e 3-2 sulla Nazionale cilena).\n\"Toto\" Terry ha giocato quattro edizioni della Coppa America: nel 1955 raggiunge il terzo posto, nel 1957 il quarto, risultando il vicecapocannoniere con 5 gol.\nNella Coppa America 1959 la sua squadra pareggia 2-2 con il Brasile de Pel\u00e9, Garrincha e Didi, vince 5-3 con l' e perde 3-2 con l', occupando ancora la terza posizione. All'epoca l'attacco della selezione peruviana era composto da G\u00f3mez S\u00e1nchez, Loayza, Joya, Terry e Seminario.\nCon la Nazionale del Per\u00f9 Terry \u00e8 sceso in campo 23 volte ed \u00e8 andato in rete in 11 occasioni."}
{"id": "1431364", "revid": "1494169", "url": "https://it.wikipedia.org/wiki?curid=1431364", "title": "Bucheggberg", "text": ""}
{"id": "1431368", "revid": "144796", "url": "https://it.wikipedia.org/wiki?curid=1431368", "title": "Conflitto", "text": "Il termine conflitto viene solitamente inteso come un sinonimo di guerra. Esso pu\u00f2 ad ogni modo essere esteso anche ad altri campi:"}
{"id": "1431373", "revid": "37401", "url": "https://it.wikipedia.org/wiki?curid=1431373", "title": "Guillaume de Machault", "text": ""}
{"id": "1431383", "revid": "33689", "url": "https://it.wikipedia.org/wiki?curid=1431383", "title": "Beren (Sovrintendente di Gondor)", "text": ""}
{"id": "1431387", "revid": "33689", "url": "https://it.wikipedia.org/wiki?curid=1431387", "title": "The Savage Poetry", "text": ""}
{"id": "1431396", "revid": "287204", "url": "https://it.wikipedia.org/wiki?curid=1431396", "title": "Associazione Calcio Treviso 1992-1993", "text": "Questa voce raccoglie le informazioni riguardanti lAssociazione Calcio Treviso (fallita, dal 1\u00ba febbraio 1993 e rifondata con il nome di Treviso Foot-Ball Club 1993) nelle competizioni ufficiali della stagione 1992-1993.\nStagione.\nIl Treviso nella stagione 1992-1993 ha partecipato al campionato Interregionale (Girone B): dopo essere stata al vertice della classifica per diversi mesi, conclude al sesto posto con 42 punti, gli stessi del Bassano Virtus. Il campionato \u00e8 stato vinto con 46 punti dal Cittadella, promosso in Serie C2, poich\u00e9 ha vinto lo spareggio promozione sul , successivamente ripescato nella categoria superiore.\nVince la Coppa Italia Dilettanti battendo in finale l'Imolese 4-2 ai calci di rigore.\nMaglie e Sponsor.\nLo sponsor tecnico \u00e8 Lotto, mentre gli sponsor ufficiali sono \"Deimos Malo\" e \"Marazzato Treviso\"."}
{"id": "1431405", "revid": "729019", "url": "https://it.wikipedia.org/wiki?curid=1431405", "title": "Stazione di Reggio Calabria Lido", "text": " \nLa stazione di Reggio Calabria Lido \u00e8 uno dei principali scali ferroviari della citt\u00e0 di Reggio Calabria, ed \u00e8 la fermata successiva alla stazione di Reggio Calabria Centrale.\nLa stazione conta due binari, uno in direzione jonica (Melito) e uno in direzione tirrenica (Villa San Giovanni).\nStoria.\nL'origine della stazione \u00e8 connessa all'apertura del tratto di collegamento della stazione centrale di Reggio con il porto avvenuta il 15 marzo del 1881; da essa, che al tempo venne chiamata \"Reggio di Calabria Succursale\", infatti si diramava il raccordo ferroviario di collegamento. Nella seconda met\u00e0 di maggio del 1884 venne collegata alla nuova tratta ferroviaria per Villa S. Giovanni.\nNel 1940 la stazione di Reggio di Calabria Succursale assunse la nuova denominazione di \"Reggio Calabria Lido\".\nIn tempi recenti \u00e8 stata oggetto di un profondo ammodernamento che ne ha mutato l'aspetto e la funzionalit\u00e0: la stazione \u00e8 ad oggi sotterranea, l'ingresso principale alla stazione \u00e8 situato in piazza Indipendenza; esiste un ingresso secondario rivolto al lungomare Falcomat\u00e0.\nIn seguito all'ammodernamento sono stati destinati degli spazi per l'apertura di attivit\u00e0 commerciali come bar ed edicola, ma attualmente sono inutilizzati.\nDurante la notte, la parte pi\u00f9 interna della stazione, \u00e8 spesso usata dai senzatetto come ricovero per trascorrere la notte.\nIl binario che conduceva al porto di Reggio Calabria \u00e8 stato in parte rimosso e la stazione di Reggio Calabria Mare demolita.\nServizi.\nLa stazione \u00e8 fornita di:"}
{"id": "1431406", "revid": "287204", "url": "https://it.wikipedia.org/wiki?curid=1431406", "title": "Arcata cieca", "text": "In architettura l'arcata cieca \u00e8 un arco, generalmente appartenente ad una serie continua, sovrapposto ad una parete chiusa, come elemento decorativo.\nIn caso di dimensioni contenute si parla di arcatelle o di archetti, spesso disposti su mensole sporgenti e ugualmente ciechi.\nL'arcata cieca fu molto in voga in epoca medievale, soprattutto nell'architettura romanica.\nGli esempi pi\u00f9 celebri sono da ricercarsi nel Romanico pisano ed in particolare nel registro inferiore del Duomo, Battistero, Torre pendente e Camposanto monumentale di Pisa."}
{"id": "1431409", "revid": "155613", "url": "https://it.wikipedia.org/wiki?curid=1431409", "title": "Arcate cieche", "text": ""}
{"id": "1431411", "revid": "155613", "url": "https://it.wikipedia.org/wiki?curid=1431411", "title": "Archi ciechi", "text": ""}
{"id": "1431413", "revid": "155613", "url": "https://it.wikipedia.org/wiki?curid=1431413", "title": "Arco cieco", "text": ""}
{"id": "1431414", "revid": "124530141", "url": "https://it.wikipedia.org/wiki?curid=1431414", "title": "Responsabilit\u00e0 genitoriale", "text": "La responsabilit\u00e0 genitoriale (un tempo chiamata potest\u00e0 genitoriale) \u00e8 la responsabilit\u00e0 che i genitori hanno nei confronti dei figli e costituisce il diritto-dovere all'istruzione, all'educazione e al mantenimento, che si esauriscono col raggiungimento della maggiore et\u00e0 e dell'indipendenza economica da parte del figlio. Poich\u00e9 il minore \u00e8 privo della capacit\u00e0 di agire, per lui agisce il genitore in qualit\u00e0 di rappresentante e, pi\u00f9 precisamente, di rappresentante legale, derivando i suoi poteri direttamente dalla legge.\nUn tempo tale insieme di poteri era attribuito al solo padre, donde la denominazione di patria potest\u00e0; negli ordinamenti contemporanei la potest\u00e0 genitoriale \u00e8 andata via via sostituendosi alla patria potest\u00e0, sebbene tale evoluzione si sia compiuta in tempi diversi e non abbia ancora toccato la totalit\u00e0 degli ordinamenti.\nDiritto italiano.\nNel diritto italiano la responsabilit\u00e0 genitoriale \u00e8 affidata ad entrambi i genitori (, che ha anche eliminato il termine \"potest\u00e0\" sostituendolo col termine \"responsabilit\u00e0\" genitoriale ovunque presente nel codice civile). Tuttavia in mancanza di essi, o per sopravvenuta morte o perch\u00e9 decaduti dalla responsabilit\u00e0 (art. 330 c.c.), viene nominato un tutore, che provvede alla cura della persona del minore e ne amministra i beni.\nAlla responsabilit\u00e0 genitoriale sono sottoposti tutti i figli minori non emancipati, sia nati nel matrimonio sia nati fuori dal matrimonio. Ci\u00f2 vale anche nel caso di figli adottivi, nel caso in cui i loro genitori adottivi \u2013 per effetto dell'adozione (legittimante) \u2013 acquistano a tutti gli effetti la responsabilit\u00e0 genitoriale.\nLa responsabilit\u00e0 genitoriale comprende diritti sia di natura personale sia di tipo patrimoniale che implicano la facolt\u00e0 ai genitori di:\nIn Italia la potest\u00e0 genitoriale aveva sostituito la patria potest\u00e0 nel 1975, parificando diritti e doveri della madre verso i figli, a quelli del padre con la legge n. 151/1975 (riforma del diritto di famiglia). Ora si parla di responsabilit\u00e0 genitoriale e non pi\u00f9 di potest\u00e0.\nConseguenza di \"segno opposto\", in genere a favore del padre, di tale parit\u00e0 di diritti \u00e8 la tendenza all'affido condiviso dei figli nelle cause di separazione e divorzio, rispetto a un precedente orientamento dei giudici ad affidare figli e abitazione principale alla figura materna.\nLa sospensione o il decadimento della responsabilit\u00e0 genitoriale non pu\u00f2 comportare una riduzione dei doveri, vale a dire vantaggio economico o di altro tipo per il genitore. In particolare, non cancella gli obblighi di mantenimento.\nIl semplice riconoscimento dei figli nati fuori dal matrimonio o la loro adozione (legittimante) non esclude la decadenza di questo diritto, se concretamente non viene esercitato dal genitore con la partecipazione attiva alla vita del minore, alle esigenze economiche e no.\nLa cattiva condotta del genitore, in termini di abuso o negligenza nell'esercizio, pu\u00f2 legittimare la sospensione o la revoca della responsabilit\u00e0 genitoriale. Viceversa, non \u00e8 giusta causa di decadenza l'inettitudine educativa del genitore, ravvisabile nella cattiva condotta del minore e nella recidiva di fatti penalmente rilevanti, perseguiti o meno.\nL'art. 319 c.c., abrogato nel 1975, prevedeva la possibilit\u00e0 per il padre, se confermata dal giudice, di condurre in istituti di correzione (cosiddetti \"riformatori\") i minori che persistevano in cattiva condotta.\nLa legge 10 dicembre 2012, n. 219 ha inciso profondamente sul diritto di famiglia apportando modifiche sostanziali, con il fine di assicurare l'eguaglianza giuridica di tutti i figli, nati nel matrimonio o al di fuori del vincolo coniugale. Infatti, il decreto legislativo 28 dicembre 2013, n. 154, che \u00e8 entrato in vigore il 7 febbraio 2014, ha dato applicazione alla delega contenuta nella suddetta legge. Tale decreto, che consta di 108 articoli, procede, per lo pi\u00f9, ad adeguare la normativa alla riforma del 2012, eliminando quindi tutti i riferimenti al \u201cfiglio naturale\u201d e al \u201cfiglio legittimo\u201d sostituendoli con l'unica indicazione di \u201cfiglio\u201d. Inoltre, \u00e8 stato superato il concetto di \u201cpotest\u00e0\u201d e introdotto quello di 'responsabilit\u00e0 genitoriale', art. 316 c.c., denominazione, tra l'altro, presente da tempo in ambito europeo, e che ora \u00e8 stato recepito anche nel nostro paese, perch\u00e9 meglio definisce i contenuti dell'impegno genitoriale, non pi\u00f9 da considerare come una \u201cpotest\u00e0\u201d sul figlio minore, ma come un'assunzione di responsabilit\u00e0 da parte di entrambi i genitori paritariamente nei confronti del figlio, tenendo conto delle sue capacit\u00e0, inclinazioni naturali e aspirazioni. L'intento della norma \u00e8 quindi certamente apprezzabile, in quanto va nella direzione di risolvere problemi effettivamente presenti nel rapporto genitori-figlio, ma ci\u00f2 non lo esime da critiche.\nSospensione, decadenza, rinnovo dell'affidamento.\nLa legge n. 184/1983 (diritto del minore ad una famiglia), modificata dalla legge n. 149/2001 e successivamente dal D. Lgs. n. 154/2013 prevede, solo in casi eccezionali, che il minore possa essere temporaneamente allontanato dal proprio nucleo di origine.\nL'affidamento per i minorenni pu\u00f2 essere fatto (art. 2) presso una famiglia o in mancanza presso una comunit\u00e0 di tipo familiare. L'affidamento pu\u00f2 essere consensuale (con omologa del Giudice Tutelare), o giudiziale (con decreto del Tribunale per i Minorenni).\nI rilevanti contributi statali erogati alle strutture che accolgono i minori, non vengono dati direttamente alle famiglie di origine meno abbienti, per evitare ai minori un trasferimento forzato per motivi economici. Per la legge italiana, l'affido a una struttura di accoglienza fino alla dichiarazione di adottabilit\u00e0 per una nuova famiglia, non sono l\"'extrema ratio\" da adottarsi in via residuale, nonostante l'impatto psicologico per un minore sottratto con la forza alla sua famiglia di origine.\nIn mancanza di specifico provvedimento di decadenza della responsabilit\u00e0 genitoriale (revoca), la responsabilit\u00e0 in entrambi i tipi di affidamento si intende sospesa, cio\u00e8 i genitori perdono con l'allontanamento l'esercizio della responsabilit\u00e0 sul minore, ma non la titolarit\u00e0 della stessa. Ci\u00f2 comporta che le scelte straordinarie, non meglio identificate dalle legge e dalla giurisprudenza di merito - si pensi al consenso informato per un intervento chirurgico - vanno prese invece esclusivamente dai loro genitori.\nInvece, le scelte ordinarie (ex art. 5 scuola e sanit\u00e0) relative al minore sono prese dalla famiglia affidataria o dal legale rappresentante della Comunit\u00e0 (art. 3), mentre l'Ente Locale supervisioner\u00e0 il progetto del minore e anche della famiglia d'origine, per favorirne il rientro presso di questa (art. 4).\nNel caso di affidamento consensuale, il servizio sociale dovr\u00e0 aggiornare il Giudice Tutelare almeno ogni sei mesi sulla situazione. Al termine dei primi 24 mesi si dovr\u00e0 chiedere il rinnovo al Tribunale per i Minorenni.\nNel caso di affidamento giudiziale, invece, il servizio sociale dovr\u00e0 aggiornare ogni sei mesi il Tribunale per i Minorenni, chiedendo alla fine di ogni periodo di 24 mesi gli eventuali rinnovi.\nPrima di disporre un affidamento (consensuale o giudiziale), il bambino di 12 anni va sempre sentito.\nProcesso penale minorile.\nTale doppia funzionalit\u00e0 \u00e8 bilanciata dai princ\u00ecpi della camera di consiglio, composta da due magistrati togati e da due onorari, un uomo e una donna, esperti in pedagogia, biologia, antropologia criminale, psichiatria o psicologia, peculiarit\u00e0 nata allo scopo di garantire che la decisione non fosse frutto esclusivamente del pensiero tecnico-giuridico del magistrato, e maggiormente improntata alla tutela del minore, rispetto al solo obbligo di audizione di periti di parte durante il procedimento.\nL'ordinamento italiano prevede l'obbligo del contraddittorio in sede civile, mentre nel procedimento penale minorile il giudice \"inaudita altera parte\" pu\u00f2 accogliere istanze di sospensione o decadenza dalla responsabilit\u00e0 genitoriale, presentate dal pubblico ministero. Non di rado queste decisioni per motivi di urgenza, non dettagliati dalla legge rispetto a singole fattispecie di reato e rimesse alla discrezione del giudice, sono immediatamente esecutive nonostante opposizione.\nNel processo penale minorile, non \u00e8 prevista la figura di un rappresentante processuale degli interessi del minore, e pertanto il giudice svolge contemporaneamente il ruolo di organo giudicante e portatore dell'interesse superiore del minore.\nConflitto di interesse e ricusazione.\nLa legge non disciplina il conflitto di interessi potenziale (membri del collegio giudicante in rapporto di lavoro con la famiglia o Casa Ospitante), n\u00e9 prevede possibilit\u00e0 di ricusazione del collegio giudicante a garanzia del diritto dalla terziet\u00e0 e imparzialit\u00e0 del giudizio.\nI requisiti di indipendenza e terziet\u00e0 non riguardano nemmeno i medici e psicologi, le cui perizie sono necessarie per decidere l'affido, la relazione semestrale al Giudice Tutelare e il rinnovo dell'affidamento ogni 24 mesi.\nGiudice competente.\nIn merito alle azioni dirette a ottenere provvedimenti limitativi o ablativi della responsabilit\u00e0 genitoriale, la Corte ha affermato, nella sentenza n. 1349/2015, con riguardo all'interpretazione del nuovo art. 38 disp. att. cod. civ. (come modificato dalla legge 10 dicembre 2012, n. 219), che \"la competenza appartiene in via generale al tribunale per i minorenni, ma, quando sia in corso un giudizio di separazione, divorzio o un giudizio ai sensi dell'art. 316 cod. civ. - anche in pendenza dei termini per le impugnazioni e nelle altre fasi di quiescenza, fino al passaggio in giudicato \u2013 e le azioni siano proposte successivamente e richieste con un unico atto introduttivo dalle parti, in deroga a tale attribuzione, spetta al giudice del conflitto familiare\", ovvero al Tribunale ordinario e Corte d'Appello.\nLa legge n. 219/2012 ha drasticamente ridotto la competenza del Tribunale per i minorenni, che \u00e8 confermata soltanto per i provvedimenti in caso di condotta del genitore pregiudizievole ai figli (ex art. 333 c.c.), purch\u00e9 non sia in corso tra le parti un giudizio di separazione o divorzio o relativo all'esercizio della responsabilit\u00e0 genitoriale ex art. 316 c.c. In tali casi, infatti \u00abper tutta la durata del processo la competenza [\u2026] spetta al giudice ordinario\u00bb.\nIl secondo comma del nuovo art. 38 attribuisce ogni restante provvedimento relativo a minori alla competenza del tribunale ordinario, specificando che nei procedimenti in materia di affidamento e di mantenimento dei minori si applicano le disposizioni sui procedimenti in camera di consiglio (ex art. 737 c.p.c.), in quanto compatibili.\nIn questo modo, l'azione \u00e8 attivata solo in forma scritta, e pu\u00f2 essere promosso non pi\u00f9 da chiunque, ma dai soggetti portatori di diritti o interesse legittimo, ossia tutti coloro che subiscono gli effetti diretti o riflessi del provvedimento.\nLegittimazione attiva ad agire.\n\u00c8 legittimato qualsiasi soggetto, anche non portatore di diritti o interessi legittimi verso il minore.\nLa denuncia dei maltrattamenti non \u00e8 obbligatoria, il cittadino pu\u00f2 scegliere per una segnalazione anonima (anche telefonica, e-mail) alle Forze dell'Ordine o ai Servizi Sociali.\nProcedimento.\nDopo la segnalazione hanno l'obbligo di intervenire, e svolti i loro accertamenti preliminari, convocando genitori e minore, possono scegliere se non prenderla in considerazione oppure se trasmetterla per competenza alla Procura (le Forze dell'Ordine non possono trasmetterla ai Servizi Sociali per ulteriori accertamenti preliminari).\nLa Procura emette un mandato di indagine che autorizza i Servizi Sociali a proseguire nella loro attivit\u00e0 con accertamenti presso insegnanti, compagni di scuola, pediatra, luoghi frequentati dal minore (senza mandato non hanno titolo per agire, pretendere risposte o documenti).\nI Servizi Sociali ricevono dalla Procura un mandato di indagine, per convocare persone, effettuare verifiche e sopralluoghi, acquisire prove e documenti: tuttavia, non hanno il potere di revocare la responsabilit\u00e0 genitoriale, decisione che spetta sempre al collegio giudicante, sulla base di un parere non vincolante di medici, psicologi, privati cittadini sentiti in qualit\u00e0 di testimoni.\nLe Forze dell'Ordine non indagano, intervengono a supporto dei Servizi Sociali se occorre reperire prove non testimoniali o se i Servizi Sociali non vengono ricevuti o non ottengono risposte sufficienti nel corso dei loro colloqui informali, o gli viene preclusa la possibilit\u00e0 di acquisire prove e accedere a luoghi per verifiche.\nIl procedimento \u00e8 in larga parte fondato su testimonianze, e tuttavia la legge italiana non prevede la radiazione dall'albo degli avvocati che avallano consapevolmente false denunce, nonostante le implicazione nella vita del minore.\nImpugnabilit\u00e0 dell'affido giudiziale.\nIl Decreto emesso dal Tribunale per i minorenni che impone l'affido del minore a una Casa Famiglia, spesso prevede esplicitamente la non-definitivit\u00e0 del provvedimento, in previsione del recupero delle capacit\u00e0 parentali di uno o di entrambi i genitori, non subordinati a specifiche azioni assegnate o a scadenze.\nCon questa modalit\u00e0, assume carattere di provvisoriet\u00e0 (senza una data ultima di validit\u00e0) e di urgenza, ed \u00e8 privo del requisito della decisoriet\u00e0, ossia non \u00e8 idoneo a risolvere una controversia su diritti soggettivi o status perch\u00e9 revocabile e modificabile in ogni momento, per motivi originari e sopravvenuti. Pertanto in Corte di Appello non pu\u00f2 essere impugnato ma si pu\u00f2 ricorrere con un reclamo, n\u00e9 pu\u00f2 essere oggetto di ricorso in Cassazione. Il decreto \u00e8 immediatamente esecutivo e a volte la durata del decreto si estende per anni.\nLa disciplina \u00e8 confermata dalla legge n. 219/2012 (art. 38, comma 3): i provvedimenti sono presi in Camera di Consiglio sentito il P.M., immediatamente esecutivi, salvo indicazione contraria, e impugnabili con reclamo presso la Corte di Appello.\nCorte di Giustizia UE.\nLa Corte di Giustizia Europea ha condannato pi\u00f9 volte l'Italia in materia di Giustizia minorile, per gravi inadempienze. In particolare, si \u00e8 rilevata:"}
{"id": "1431415", "revid": "599013", "url": "https://it.wikipedia.org/wiki?curid=1431415", "title": "Eduardo Costa", "text": "Carriera.\nClub.\nCresciuto calcisticamente nel Gr\u00eamio, gioca per due anni in prima squadra. Arriva in Europa nel 2001 per giocare nel Bordeaux, dove trova un posto stabile da titolare per tre stagione, mettendosi in evidenza nell'edizione della Coppa UEFA 2002-03. Passa quindi all'Olympique Marsiglia, ma l'esperienza marsigliese non \u00e8 positiva. Acquistato dall'Espanyol nel 2005, trascorre due stagioni in Spagna e una in prestito al Gr\u00eamio. Il 13 dicembre 2008 firma con il San Paolo.\nL'8 agosto 2009 si trasferisce al Monaco, firmando un contratto triennale. Con questo nuovo contratto riassapora la Ligue 1. il 30 dicembre 2010 il Vasco da Gama ha annunciato sul proprio sito ufficiale di aver raggiunto un accordo col Monaco per il prestito del centrocampista. Il giocatore rester\u00e0 al club brasiliano fino al 30 giugno del 2011, anche se il prestito potr\u00e0 essere eventualmente rinnovato.\nIl 12 luglio 2011 rescinde il proprio contratto con il Monaco per approdare definitivamente al Vasco Da Gama.\nNazionale.\nConta sette presenze nella Nazionale di calcio brasiliana, con la cui maglia ha debuttato nel 2001."}
{"id": "1431417", "revid": "486946", "url": "https://it.wikipedia.org/wiki?curid=1431417", "title": "Falchetti Caserta", "text": ""}
{"id": "1431419", "revid": "6923", "url": "https://it.wikipedia.org/wiki?curid=1431419", "title": "Stadium of Light", "text": "Lo Stadium of Light (\"Stadio della Luce\" in Italiano) \u00e8 uno stadio calcistico di Sunderland, nel Nord-Est dell'Inghilterra. Ospita le partite casalinghe del e ha una capienza di 48 707 posti a sedere.\nCostruito dal 1996 al 1997, fu inaugurato nel 1997 con una capienza di 42 000 posti, poi portata a 49 000 posti nel 2009. Il Sunderland gode tradizionalmente di un sostegno largo e appassionato, con nutrita presenza allo stadio. Secondo uno studio del 2019 dell'International Centre for Sports Studies (CIES), dal 2013 al 2018 il Sunderland ha fatto registrare la trentottesima affluenza media allo stadio al mondo, con 39 249 spettatori medi allo Stadium of Light, superando club pi\u00f9 prestigiosi e noti come e .\nStoria.\nDopo la redazione del rapporto Taylor, che intendeva ridisegnare le norme di sicurezza negli stadi inglesi, nel 1989, il Sunderland fu obbligato a ristrutturare il Roker Park per trasformarlo in uno stadio con solo posti a sedere. Il Roker Park aveva delle tribune dove gli spettatori assistevano alle partite restando in piedi e dei lavori di ristrutturazione ne avrebbero diminuito la capacit\u00e0. Inoltre lo stadio era circondato da strade residenziali e quindi era impossibile costruire un'espansione.\nNel 1991, il presidente del Sunderland Bob Murray inizi\u00f2 a studiare la possibilit\u00e0 del trasferimento in un nuovo stadio.\nIl primo progetto consisteva nella costruzione di uno stadio da 48.000 posti, tutti a sedere, nei pressi dello stabilimento Nissan di Sunderland. Il nuovo stadio sarebbe diventato \"il Wembley del Nord\".\nIl piano non and\u00f2 a buon fine, infatti nel 1992 la casa automobilistica giapponese lanci\u00f2 un reclamo ufficiale costringendo il Sunderland a rinunciare al progetto.\nNel 1995 il Sunderland individu\u00f2 il luogo adatto per ospitare il nuovo stadio, cio\u00e8 l'area dove sorgeva la Wearmouth Colliery, una miniera di carbone esaurita. L'area si trovava sulla sponda a Nord del fiume Wear, poco distante dal Roker Park e vicina al centro della citt\u00e0. Il 13 novembre 1995 Bob Murray annunci\u00f2 che la Tyne and Wear Development Corporation aveva approvato il progetto di costruzione di uno stadio da 34000 posti a sedere.\nLa societ\u00e0 appaltante Ballast Wiltshier, che aveva costruito la Amsterdam Arena, fu incaricata di costruire lo stadio al costo iniziale di 15 milioni di sterline.\nNel mese di giugno del 1996, aumentata la capacit\u00e0 prevista a 40.000 spettatori, iniziarono i lavori.\nIl progetto venne nuovamente modificato all'inizio del 1997 e lo stadio fu completato in tempo, con una capacit\u00e0 di 42.000 posti.\nIl design dello stadio permette un ampliamento che aumenterebbe la capacit\u00e0 fino a 63.000 posti.\nDurante i lavori di costruzione lo stadio non aveva ancora un nome e veniva chiamato \"Wearside Stadium\" e \"New Roker Park\". Alla fine fu scelto il nome \"Stadium of Light\" in riferimento alle lampade dei minatori. Infatti Sunderland ha una lunga tradizione mineraria e molti dei suoi tifosi erano minatori. Davanti alla biglietteria \u00e8 stata collocata una Lampada di Davy.\nLo stadio fu inaugurato il 30 luglio 1997 da Andrea, duca di York. Per celebrare l'inaugurazione gli Status Quo tennero un concerto e il Sunderland gioc\u00f2 un'amichevole contro l'Ajax che fin\u00ec a reti inviolate.\nNel 2000 la capienza fu portata a 48 707 spettatori ampliando la tribuna Nord. Questo ampliamento cost\u00f2 7 milioni di sterline, quindi il costo totale dei lavori fu di 23 milioni.\nIl 18 luglio 2006 davanti allo stadio fu posta una statua di Bob Stokoe, allenatore della squadra che vinse la FA Cup 1972-1973.\nIl 26 dicembre 2018 fu registrato il record di affluenza allo Stadium of Light e nella storia della League One, con 46 039 spettatori presenti alla partita vinta dal Sunderland per 1-0 contro il .\nAltri usi.\nLo stadio ha ospitato eventi e concerti di numerosi artisti internazionali: Beyonc\u00e9, Rihanna, Oasis, Take That, Kings of Leon, Coldplay, Spice Girls ed Elton John."}
{"id": "1431429", "revid": "235890", "url": "https://it.wikipedia.org/wiki?curid=1431429", "title": "Funzioni di Weber", "text": "In matematica, le funzioni di Weber sono funzioni speciali introdotte da Heinrich Friedrich Weber nel 1879, soluzioni dell'equazione di Bessel non omogenea. Sono una combinazione lineare delle funzioni di Anger per formula_1 non intero, mentre sono combinazione lineare delle funzioni di Struve se formula_1 \u00e8 intero.\nDefinizione.\nLe funzioni di Weber formula_3 hanno la forma:\ne sono soluzioni dell'equazione differenziale ordinaria lineare del secondo ordine non omogenea:\n\u00c8 possibile esprimere le funzioni di Weber con le funzioni di Lommel:\ne con le funzioni di Anger:\nPer formula_1 intero, la somma de la funzione di Weber formula_3 e la funzione di Struve formula_10 \u00e8 un polinomio. "}
{"id": "1431432", "revid": "114397257", "url": "https://it.wikipedia.org/wiki?curid=1431432", "title": "Coppa Mitropa 1967-1968", "text": "La Coppa Mitropa 1967-1968 fu la ventottesima edizione del torneo e venne vinta dagli jugoslavi del Crvena Zvezda Beograd.\nTorneo.\nOttavi di finale.\n\"Gare giocate dal 15 novembre al 20 dicembre\"\nQuarti di finale.\n\"Gare giocate il 13 e 27 marzo\"\nFinale.\n\"Gare giocate il 15 e 23 ottobre\""}
{"id": "1431434", "revid": "38120", "url": "https://it.wikipedia.org/wiki?curid=1431434", "title": "Orione (I Cavalieri dello zodiaco)", "text": ""}
{"id": "1431451", "revid": "1442080", "url": "https://it.wikipedia.org/wiki?curid=1431451", "title": "Clemente Rodr\u00edguez", "text": "Carriera.\nClub.\nHa giocato nel Boca Juniors all'inizio della carriera prima di trasferirsi allo Spartak Mosca; dopo un po' di tempo per\u00f2 la societ\u00e0 russa lo ha mandato in prestito ancora al Boca, dove fa in tempo a vincere la Coppa Libertadores 2007. Viene ceduto in prestito all'Espanyol nel 2007 per poi ritornare al club russo nella stagione 2008-2009. Nel 2009 viene venduto all'Estudiantes. Il giocatore, svincolato, viene acquistato dal Boca Juniors il 3 agosto 2010.\nNazionale.\nCon la nazionale argentina Rodr\u00edguez ha partecipato alla Copa Am\u00e9rica 2004, ai Giochi olimpici del 2004 e al mondiale di calcio 2010."}
{"id": "1431453", "revid": "2149408", "url": "https://it.wikipedia.org/wiki?curid=1431453", "title": "Irina", "text": ""}
{"id": "1431456", "revid": "599013", "url": "https://it.wikipedia.org/wiki?curid=1431456", "title": "Yahoo! Mail", "text": "Yahoo! Mail \u00e8 un servizio di posta elettronica gratuito sostenuto dalla pubblicit\u00e0 messo a disposizione da Yahoo!.\nStoria.\nA cavallo tra la prima e la seconda met\u00e0 degli anni 90 la rapida crescita di internet aveva reso strategici i servizi di posta elettronica tanto da scatenare una corsa all'acquisizione delle societ\u00e0 che avevano sviluppato interfacce web per la gestione delle e-mail. Dopo aver rinunciato all'acquisto di Hotmail e Mirabilis (rispettivamente finite sotto il controllo di Microsoft e AOL), l'8 ottobre 1997 Yahoo! annunciava l'acquisizione per 96 milioni di dollari di Four11, societ\u00e0 che aveva sviluppato e lanciato RocketMail.\nIl software RocketMail fu rapidamente integrato all'interno dei servizi offerti da Yahoo! anche se la transizione degli utenti gi\u00e0 registrati non fu del tutto indolore. Progressivamente inoltre il servizio venne offerto in tutti i paesi in cui il gruppo operava e vennero avviate anche le operazioni di localizzazione nelle varie lingue.\nUna prima sostanziale rivisitazione di Yahoo! Mail avviene nel 2002 nell'ambito di una generale rivisitazione dei portali Yahoo!. In quell'occasione vengono introdotte una nuova grafica e nuova funzionalit\u00e0. Nel novembre dello stesso anno viene presentata Yahoo! Mail Plus una versione a pagamento del servizio che fornisce una serie di funzionalit\u00e0 aggiuntive ed \u00e8 priva di inserzioni pubblicitarie.\nCaratteristiche.\nIl servizio \u00e8 disponibile in due configurazioni, \"free\" e \"business\".\nTra le altre caratteristiche offerte da Yahoo! Mail vanno ricordate:\nVersione business.\nPer diverso tempo Yahoo! Mail ha offerto una versione a pagamento denominata \"Plus\". Successivamente questo prodotto \u00e8 stato sostituito da Yahoo Mail for business ed inserito all'interno del servizi dedicate alle aziende.\nInterfaccia Web.\nA partire da settembre 2005 Yahoo! ha iniziato lo sviluppo di una diversa interfaccia per la sua webmail basata su AJAX. Questa versione, per molto tempo identificata come Yahoo! Mail Beta, \u00e8 diventata definitiva il 26 agosto 2007. Yahoo! ha tuttavia mantenuto disponibile anche la versione precedente identificata come Yahoo! Mail Classica. Questa scelta \u00e8 dettata soprattutto dalla maggiore compatibilit\u00e0 della versione storica con in vari browser.\nLa nuova versione di Yahoo! Mail presenta una interfaccia completamente rinnovata che si presenta molto simile ai pi\u00f9 diffusi programmi per la gestione della posta elettronica. Tutte le caratteristiche della versione Classic sono state riprese anche in questa interfaccia. A queste ne sono per\u00f2 state aggiunte diverse altre. In particolare vanno segnalate l'integrazione con Yahoo! Messenger e l'introduzione dei feed Rss.\nUn ulteriore aggiornamento \u00e8 stato pubblicato il 23 maggio 2011 ed ha portato ad una riorganizzazione dell'interfaccia con le varie funzioni raccolte in schede e con la possibilit\u00e0 di collegare alla webmail gli account per Twitter e Facebook. Nell'annunciare queste novit\u00e0 Yahoo! ha dichiarato di avere 284 milioni di iscritti al suo servizio di posta elettronica. Con la nuova versione \u00e8 stata migliorata anche la velocit\u00e0 di caricamento della webmail ed \u00e8 stato rinnovato l'ecosistema di applicazioni esterne che permette di ampliare le funzionalit\u00e0 del servizio.\nA dicembre 2012 Yahoo! introduce un nuovo importante aggiornamento della propria webmail. L'interfaccia diventa graficamente pi\u00f9 pulita e presenta una pi\u00f9 profonda integrazione con la rubrica e l'agenda. Con questa versione l'ottimizzazione del codice di Yahoo! Mail permette tempi di caricamento pi\u00f9 contenuti ed una maggiore reattivit\u00e0. Contestualmente Yahoo! annuncia nuove applicazioni per Windows 8, Android e iPhone che uniformano l'esperienza d'uso tra le diverse piattaforme. Ad aprile 2013 Yahoo! annuncia l'integrazione in Yahoo! Mail del servizio di disco remoto di Dropbox.\nYahoo! Mail Classica / Basic.\nIn questa versione la webmail di Yahoo! offre un'interfaccia a schede che oltre alla posta elettronica offre accesso anche ad un blocco note e ad un calendario. Agli utenti \u00e8 data la possibilit\u00e0 di creare cartelle personalizzate per l'archiviazione della posta. Appositi filtri consentono di selezionare il tipo di messaggi da visualizzare scegliendo tra quelli letti, quelli ancora da leggere e quelli inerenti ai contatti inseriti nella propria rubrica. \u00c8 inoltre disponibile una potente funzione di ricerca che consente di consultare l'archivio anche per parole chiave. Yahoo! ha annunciato la chiusura della Mail Classica a partire da giugno 2013 invitando gli utenti a migrare verso la nuova Yahoo! Mail.\nSuccessivamente Yahoo! ha reso disponibile una nuova versione della sua webmail denominata Basic. Questa versione \u00e8 stata pensata per migliorare la compatibilit\u00e0 del servizio con browser e sistemi operativi datati o a basse prestazioni. La versione Basic di Yahoo! Mail fa un uso limitato di JavaScript ed \u00e8 quindi compatibile con la maggior parte dei browser. Questa versione inoltre \u00e8 fruibile anche su monitor con risoluzione inferiore a 1024x768 pixel. Rispetto alla versione standard inoltre la variante Basic funziona in maniera fluida anche su connessioni lente di tipo dial-up."}
{"id": "1431461", "revid": "287204", "url": "https://it.wikipedia.org/wiki?curid=1431461", "title": "Alajoe", "text": ""}
{"id": "1431464", "revid": "1543377", "url": "https://it.wikipedia.org/wiki?curid=1431464", "title": "Federazione calcistica della Mongolia", "text": "La Federazione calcistica della Mongolia (in inglese: Mongolian Football Federation, acronimo MFF) \u00e8 l'ente che governa il calcio in Mongolia.\nFondata nel 1959, si affili\u00f2 alla FIFA e all'AFC nel 1998. Ha sede nella capitale Ulaanbaatar e controlla il campionato nazionale, la coppa nazionale e la Nazionale del paese."}
{"id": "1431480", "revid": "729019", "url": "https://it.wikipedia.org/wiki?curid=1431480", "title": "Aeroporto di Ufa", "text": "L'aeroporto Internazionale di Ufa conosciuto anche come aeroporto di Ufa-Bulgakovo \u00e8 un aeroporto civile internazionale della Repubblica russa del Ba\u0161kortostan, situato a 15 chilometri a sud-ovest della citt\u00e0 di Ufa.\nDati tecnici.\nL'aeroporto di Ufa \u00e8 attualmente dotato di 5 piste, delle quali due attive e recentemente attrezzate con i sistemi d'illuminazione che permettano l'atterraggio ed il decollo degli aerei 24 ore al giorno.\nLa lunghezza della prima pista attiva \u00e8 di 2.513\u00a0m x 50\u00a0m. La lunghezza della seconda pista attiva \u00e8 di 3.761\u00a0m x 60\u00a0m.\nL'aeroporto di Ufa \u00e8 equipaggiato per la manutenzione, l'atterraggio ed il decollo degli aerei Boeing 747 e Antonov An-124 e di tutti gli aerei di classe minore.\nL'aeroporto offre servizio antincendio e di pronto intervento secondo la 8\u00aa categoria ICAO.\nCollegamenti con Ufa.\nL'aeroporto di Ufa si trova a 15\u00a0km a sud della citt\u00e0 ed \u00e8 facilmente raggiungibile con la linea no.101 del trasporto pubblico che arriva alla Stazione di Ufa delle Ferrovie russe. Inoltre, dal Distretto Sipajlovo della citt\u00e0 ogni 15 minuti parte la linea no.110C (in russo: C-\u0421\u043a\u043e\u0440\u044b\u0439, in italiano: rapido) ed ogni 20-30 minuti la linea no.110."}
{"id": "1431483", "revid": "1543377", "url": "https://it.wikipedia.org/wiki?curid=1431483", "title": "Federazione calcistica del Tagikistan", "text": "La Federazione calcistica del Tagikistan (in inglese Tajikistan Football Federation, acronimo TFF, in russo \u0424\u0435\u0434\u0435\u0440\u0430\u0446\u0438\u044f \u0444\u0443\u0442\u0431\u043e\u043b\u0430 \u0422\u0430\u0434\u0436\u0438\u043a\u0438\u0441\u0442\u0430\u043d\u0430) \u00e8 l'ente che governa il calcio in Tagikistan.\nFondata nel 1936, si affili\u00f2 alla FIFA e all'AFC nel 1994. Ha sede nella capitale Du\u0161anbe e controlla il campionato nazionale, la coppa nazionale e la Nazionale del paese."}
{"id": "1431488", "revid": "2148522", "url": "https://it.wikipedia.org/wiki?curid=1431488", "title": "Crazy Train", "text": "Crazy Train \u00e8 un celebre singolo di Ozzy Osbourne contenuto nel primo album da solista di Ozzy, ovvero \"Blizzard of Ozz\" (1980).\nScritta dallo stesso Ozzy Osbourne insieme a Randy Rhoads e a Bob Daisley, viene pubblicato nel 1980; diventer\u00e0 una delle canzoni heavy metal pi\u00f9 amate e pi\u00f9 famose di sempre.\nNel 2014 \u00e8 stata indicata come la 12\u00aa pi\u00f9 grande canzone pop metal da Yahoo! Music.\nIl testo.\nIn questa canzone Ozzy sembra esprimere la sua opinione di come il mondo si stia trasformando (soprattutto all'epoca in cui la canzone fu registrata, quella della Guerra fredda), usando frasi come \"Maybe it's not too late to learn how to love, and forget how to hate\" (Forse non \u00e8 troppo tardi per imparare ad amare, e dimenticare come odiare), oppure \"I know that things are going wrong for me, you gotta listen to my words\" (Lo so che le cose mi vanno male, devi ascoltare le mie parole). Alla fine della canzone \u00e8 possibile ascoltare un ingegnere del suono dello studio di registrazione ridere e dire, tramite un oscillatore, la parola \"an egg\" (un uovo); poich\u00e9 Ozzy aveva chiesto a quest'ultimo che cosa avesse mangiato per colazione.\n\u00c8 celebre l'assolo di chitarra eseguito da Randy Rhoads, segnalato al 9\u00ba posto tra i migliori assoli nella storia della musica secondo Guitar World. \u00c8 noto che Randy Rhoads dimostr\u00f2 la propria abilit\u00e0 in questa canzone, in quanto dovette registrare l'assolo per due volte, e suonare di conseguenza il secondo assolo in maniera esattamente identica al primo in ogni singola nota, per poi montarli insieme ed ottenere il sound particolare che distingue la canzone.\nLa canzone fu registrata live nel 1981 e successivamente inclusa nell'album \"Tribute\", pubblicato nel 1987. Il singolo dal vivo fu pubblicato poco prima dell'album su un 45 giri.\nRiconoscimenti.\nCrazy Train \u00e8 stata un grande successo sia nel Regno Unito che negli Stati Uniti, ed \u00e8 ritenuta da molti come la miglior canzone di Ozzy. Il brano ha raggiunto le seguenti posizioni in classifica:\nCover.\nLa canzone \u00e8 stata reinterpretata da:"}
{"id": "1431489", "revid": "12116579", "url": "https://it.wikipedia.org/wiki?curid=1431489", "title": "N64DD", "text": ""}
{"id": "1431492", "revid": "4711", "url": "https://it.wikipedia.org/wiki?curid=1431492", "title": "Mongolian Football Federation", "text": ""}
{"id": "1431493", "revid": "4711", "url": "https://it.wikipedia.org/wiki?curid=1431493", "title": "Football Federation of Kyrgyz Republic", "text": ""}
{"id": "1431494", "revid": "4711", "url": "https://it.wikipedia.org/wiki?curid=1431494", "title": "Football Association of Turkmenistan", "text": ""}
{"id": "1431496", "revid": "1318658", "url": "https://it.wikipedia.org/wiki?curid=1431496", "title": "Gianfranco Barra", "text": "Biografia.\nAttore caratterista, esordisce nel 1968 con Alberto Sordi nel film \"Il medico della mutua\" e ben presto si mette in mostra come interprete per i ruoli pi\u00f9 svariati, sia in quelli comici che in quelli drammatici. Attore versatile, passa con disinvoltura dalla parte del bidello a quella del professore e del preside.\nPartecipa cos\u00ec a drammi come \"Detenuto in attesa di giudizio\" (1971) di Nanni Loy e commedie brillanti come \"Che cosa \u00e8 successo tra mio padre e tua madre?\" (1972) di Billy Wilder. Particolarmente apprezzato da Steno, lavora con lui ne: \"La polizia ringrazia\" (1972), \"La poliziotta\" (1974), \"Il padrone e l'operaio\" (1975), \"Doppio delitto\" (1977) e \"Fico d'India\" (1980). Ma si distingue anche ne \"Il sindacalista\" (1972) di Luciano Salce, \"Mordi e fuggi\" (1973) e il migliore di tutti \"Pane e cioccolata\" (1973) di Franco Brusati.\nSpalla di Ugo Tognazzi e Paolo Villaggio ne \"La mazurka del barone della santa e del fico fiorone\" (1975), affiancher\u00e0 Monica Vitti e Adriano Celentano ne \"L'altra met\u00e0 del cielo\" (1976) di Franco Rossi e poi sar\u00e0 presente nella pellicola collettiva (Risi, Monicelli, Scola) \"I nuovi mostri\" (1977). Dopo essere stato diretto anche da Sergio Martino, sar\u00e0 una delle vittime degli scherzi di \"Gian Burrasca\" (1982) di Pier Francesco Pingitore, poi con l'arrivo degli anni ottanta sar\u00e0 uno degli attori pi\u00f9 usati dai fratelli Vanzina in \"Eccezzziunale... veramente\" (1982), \"Sapore di mare\" (1983) e \"La partita\" (1988).\nNella sua filmografia spiccano le sue caratterizzazioni in pellicole drammatiche come \"Il muro di gomma\" (1991) di Marco Risi, che poi lo rivorr\u00e0 per la commedia \"Nel continente nero\" (1992). Dopo \"Gole ruggenti\" (1992) di Pier Francesco Pingitore e \"Only You \u2013 Amore a prima vista\" di Norman Jewison, sul finire degli anni novanta la carriera di Gianfranco Barra continua in altre miniserie televisive come \"Il barone\" (1995) e \"Positano\" (1996), arricchendosi di film politicamente impegnati come \"Giovanni Falcone\" (1993) di Giuseppe Ferrara.\nNegli ultimi anni lo si \u00e8 visto spesso, anche nelle fiction, sia in Rai sia in Mediaset, nonch\u00e9 in spot pubblicitari."}
{"id": "1431500", "revid": "110157", "url": "https://it.wikipedia.org/wiki?curid=1431500", "title": "Chiesa di Santa Maria de Praediis", "text": "La chiesa di Santa Maria de Praediis o in Praediis trova l'origine della sua denominazione dalla parola latina \"praedium\" che vuol dire: \"fondo\" \u2013 \"podere\", termine che ne esprime la caratteristica di essere una chiesa che si trova in campagna. L'edificio religioso \u00e8 ubicato su una modesta altura pianeggiante fra i campi vicini ai piccoli centri urbani delle frazioni di Pantaneto, Colle Caruno e Castagneto del comune di Teramo, nel territorio a nord della citt\u00e0, lungo la strada che conduce ad Ascoli Piceno.\nStoria.\nIl luogo di culto \u00e8 stato costruito nei secoli X - XI utilizzando materiali di spoglio provenienti, probabilmente, dal castello medievale, ora scomparso, che dominava il borgo di Pantaneto, e da ville romane o forse da un tempio dedicato a Vesta o alla dea Feronia.\n\u00c8 considerata una delle chiese pi\u00f9 antiche della provincia di Teramo, anche lo storico Francesco Aceto la menziona come tale. Fu citata per la prima volta nella bolla papale del 27 novembre 1153, redatta da Anastasio IV, che la elenca tra i beni ed i diritti spettanti alla mensa aprutina concessa al vescovo Guido II.\n\u00c8, inoltre, ricordata come una delle 12 pievanie, con giurisdizione su molte altre chiese della zona, abilitata alla somministrazione dei sacramenti. Nell'anno 1324 il registro delle Rationes Decimarum, annoverando le decime riscosse dallo Stato della Chiesa, riportava che il \"Plebanatus de Praedis\" contava 29 chiese che versarono un'oncia e tre tarini d'argento.\nAltre due bolle del 1310 e del 1361 l'hanno riportata tra i beni del capitolo aprutino. In seguito, in tempi a noi pi\u00f9 vicini, divenne di patronato misto.\nLo storico teramano Niccola Palma ci ha tramandato quanto contenuto negli \"Atti delle Sante Visite\" riguardanti gli anni 1611 e 1614, scrivendo che in quel tempo l'interno della chiesa era gi\u00e0 descritto come un ambiente suddiviso in tre navate sostenute da colonne in pietra. L'aula sacra ospitava un fonte battesimale in pietra ed un ciborio. Con il trascorrere dei secoli questi 2 elementi sono andati perduti, ma sono rimaste intatte le caratteristiche architettoniche dell'edificio sacro. Una lapide posta nella murazione dell'abside ricorda una radicale ristrutturazione del 1597, avvenuta grazie al prestito concesso dall'allora vescovo di Teramo Vincenzo Bugiatti da Montesanto. Durante quell'intervento furono affrescate le pareti interne dell'aula. \nA testimonianza del restauro una lapide reca incisa l'iscrizione: \u00ab.SVB R(everendissi)MI. AC PERILL(ustri)S. D(ominus) F(ranciscus). V[I]NC(en)TI. M(on)TE. S(an)ti. PRES(ula)TV. IR(?)NORAND(u)S. CASTELL(anu)S. D(e). M(aria). DE PREDIS PLE(banu)S. HA(n)C ECC(lesia)M. RESTAV(rata)M: FEC(i)T: SVB ANNO 1597\u00bb\nGli ultimi lavori di conservazione risalgono all'anno 1977, disposti dopo un periodo di abbandono, in cui sono state consolidate le strutture e rifatta la copertura.\nL'esterno.\nL'edificio religioso ha un aspetto semplice e lineare con la facciata a capanna sormontata da un campanile a vela, in laterizi, che accoglie 2 campane.\nL'interno.\nL'interno dell'aula della chiesa, racchiuso tra le pareti di pietre a vista e coperto dalle capriate del soffitto, si sviluppa da una pianta rettangolare absidata ed \u00e8 suddiviso in tre piccole navate scandite da colonne alternate a pilastri che sostengono quattro arcate per lato.\nLe colonne sono state ottenute dal reimpiego di materiale di epoca romana e altomedievale. La prima colonna a sinistra dell'ingresso \u00e8 costituita da un rocchio di ordine tuscanico, la quarta a sinistra e la quarta a destra da un rocchio romano, sormontate rispettivamente da un capitello romanico e da un capitello barbarico. Gli archi delle navate terminano con due semipilastri di laterizi su cui poggiano le arcate dell'abside.\nDi particolare interesse sono i capitelli, uno tuscanico posto a base di una colonna e uno corinzio, di et\u00e0 romana, reimpiegato capovolto. Gli altri mostrano l'impronta caratteristica della scultura romanica abruzzese dei primi decenni del XII secolo. Sono squadrati, fregiati da viti e foglie di palma scolpite negli angoli, uno ha un ornamento a torciglione. Il pi\u00f9 originale per tema decorativo \u00e8 il semicapitello messo in opera su una semicolonna a ridosso dell'abside. Su questo si trova rappresentata una figura zoomorfa di un quadrupede colto nell'atto di fuggire, spaventato, da un uccello mostruoso con la coda di drago mentre \u00e8 ostacolato da un viticcio.\nSul tessuto murario si possono osservare frammenti di cornici romane e fregi d'ispirazione bizantina. Sono visibili vari resti di affreschi, tra cui vi \u00e8 una tenue, ma riconoscibile figura di santo. A margine dell'affresco si legge graffita, verticalmente, e redatta in alfabeto corsivo, l'iscrizione:\u00ab Ad\u00ec 15 de ap(ri)le 1557 fu faccti giaco[mo] d[e] ca(m)plj d[.] fra(n)cis [...]\u00bb.\nSulle pareti di testata delle navate minori vi \u00e8, su quella di destra, una Madonna con Bambino del Settecento e, sul pilastro a sinistra dell'ingresso, il dipinto rivolto verso l'altare di un pregevole San Sebastiano della fine del Cinquecento. Dal fondo bianco della porzione centrale della cornice, sul lato alto dell'immagine, si legge in grafica gotica l'iscrizione: \u00abQueste. figura. fece. fare. A(n)gelo. de. Canto. de. Pan(ta)neto.\u00bb"}
{"id": "1431506", "revid": "767487", "url": "https://it.wikipedia.org/wiki?curid=1431506", "title": "Distretto di Mizda", "text": "Il distretto di Mizda (in arabo \u0634\u0639\u0628\u064a\u0629 \u0645\u0632\u062f\u0629) \u00e8 stato uno dei 32 distretti della Libia; con la riforma del 2007 \u00e8 entrato a far parte del distretto di al-Jabal al-Gharbi.\nSi trovava nella regione storica della Tripolitania. Capoluogo era la citt\u00e0 di Mizda.\nMizda confinava con i seguenti distretti:"}
{"id": "1431524", "revid": "599013", "url": "https://it.wikipedia.org/wiki?curid=1431524", "title": "Alberto Roitman", "text": "Carriera.\nInizia la carriera da allenatore al Peretz de villa Lynch, squadra di Buenos Aires, portandolo dalla serie D alla A1 in quattro stagioni.\nSuccessivamente viene ingaggiato dal Ferrocarril Oeste dove allena tutte le squadre del settore giovanile e la prima squadra insieme a Julio Velasco. Dopo la partenza di quest'ultimo per l'Italia diventa l'unico responsabile vincendo due scudetti nel 1982 e 1983.\nDopo una breve esperienza italiana a Campobello di Mazzara in serie A2 torna in Argentina chiamato a ricoprire il ruolo di Commissario Tecnico della Nazionale, che guider\u00e0 dal 1984 al 1987 partecipando all'Olimpiade di Los Angeles, prima delle dimissioni a nove mesi da Seul 1988.\nNel 1987 ritorna in Italia ad Agrigento, ma si trasferisce subito a Sciacca dove guider\u00e0 la squadra alla promozione.\nDal 1990 al 1992 \u00e8 l'allenatore dell'Agruvit Belluno con cui vince il campionato di B1, poi, dopo una breve parentesi ad Asti, viene assunto dalla Daytona Modena come responsabile del settore giovanile.\nSuccessivamente ricomincia il pellegrinaggio che lo porta ad allenare in tre stagioni tre squadre diverse(Sedico, Ferrara, Cutrofiano), prima di affrontare un nuovo campionato di serie A1 alla guida del Playa Catania.\nIl suo ultimo incarico \u00e8 a Soliera, dove alla guida della formazione femminile conquista la promozione in serie A2."}
{"id": "1431526", "revid": "125608889", "url": "https://it.wikipedia.org/wiki?curid=1431526", "title": "Birrificio", "text": "Un birrificio \u00e8 un edificio o un luogo in cui viene prodotta birra; il termine pu\u00f2 anche riferirsi all'intero \"business\" (\"brewing company\"), legato sia alla produzione, quanto alla distribuzione e alla vendita di birra. A volte \u00e8 erroneamente utilizzato, al posto di birrificio, il termine birreria che invece \u00e8 il locale dove si serve birra.\nPu\u00f2 occupare da qualche metro quadro nella casa di un homebrewer a un'intera zona industriale di una citt\u00e0. Dimensioni cos\u00ec varie corrispondono a processi altrettanto vari: fattori importanti sono il grado di automazione e il tipo di birra prodotta. Tipicamente un birrificio \u00e8 diviso in aree distinte, ognuna delle quali \u00e8 destinata ad una singola parte del processo di produzione.\nProduzione della birra.\nCon qualche variante che caratterizza ogni tipo e marchio di birra la procedura si articola nelle fasi seguenti:"}
{"id": "1431531", "revid": "767487", "url": "https://it.wikipedia.org/wiki?curid=1431531", "title": "Giovan Battista Boncori", "text": "Fu rettore e poi principe dell'Accademia di San Luca di Roma.\nBiografia.\nSi form\u00f2 artisticamente in Lombardia, a Parma, a Venezia, a Ferrara ed infine a Cento, dove ebbe modo di studiare da vicino i lavori del Guercino.\nFu attivo prevalentemente a Roma, dove realizz\u00f2 alcuni affreschi per la chiesa di San Carlo al Corso: nel 1678 venne ammesso all'Accademia di San Luca, di cui venne eletto primo rettore (1679) e pi\u00f9 tardi Principe (1698); scelse come suo vicario Carlo Maratta, che gli succedette pochi mesi dopo a causa della sua improvvisa morte. Fra i suoi allievi, il pittore romano Arcangelo Resani (1670\u20131740)."}
{"id": "1431541", "revid": "75435", "url": "https://it.wikipedia.org/wiki?curid=1431541", "title": "Neopaganesimo esteuropeo", "text": ""}
{"id": "1431544", "revid": "767487", "url": "https://it.wikipedia.org/wiki?curid=1431544", "title": "Cantodiscanto", "text": "I Cantodiscanto sono un gruppo musicale italiano nato nel 1983.\nPartiti dalla musica popolare del Sud Italia, successivamente hanno allargato il loro sguardo verso i Paesi del bacino del Mediterraneo accogliendone le sonorit\u00e0 strumentali e vocali, attraverso l'utilizzo di alcuni strumenti come la darbouka, la chitarra battente, l'oud e alla collaborazione con altri artisti come Faisal Taher e Gabin Dabire.\nBiografia.\nA Napoli.\nCantodiscanto nasce a Napoli nel 1983, come progetto di musica popolare coordinato da Guido Sodo, cantante e suonatore di chitarre e strumenti a plettro. \nIl nome del gruppo alla sua nascita \u00e8 leggermente diverso da quello adottato poi: c'\u00e8 una \u201ce\u201d in pi\u00f9, Cantoediscanto.\nNei primi anni \u00e8 soprattutto la passione per la musica e il piacere di stare insieme a portare avanti il gruppo che ripropone soprattutto gli standard della Tradizione napoletana e del Sud Italia, alcune cover soprattutto di Musicanova e qualche brano originale.\nA questa esperienza oltre a Guido Sodo partecipano Salvatore Tarallo (tammorra e tamburello), Piero Conforti (mandolino), Piero Ciapparelli (mandoloncello), Angela Digaetano (voce) e Delfio Plantemoli (voce e chitarra classica).\nA Modena.\nNel 1989 Guido Sodo si trasferisce a Modena dove coinvolge nel progetto Carlo Loiodice - polistrumentista e cantante - il percussionista Roberto Zeno ed Enzo Ciliberti al mandoloncello. Dell'organico napoletano continua a collaborare per ora il solo Delfio Plantemoli che a Modena \u00e8 residente.\nIl gruppo si esibisce soprattutto in piccoli locali cittadini come lo Spazio e d'estate in qualche situazione di piazza.\nA Bologna.\nNel 1990 nuovo trasferimento da Modena a Bologna dove si aggiunge Silvia Testoni, la cantante, e poi il contrabbassista Felice Del Gaudio. Da Modena continuano a collaborare Carlo Loiodice e Roberto Zeno.\nDa questo momento il gruppo lavora soprattutto alla creazione di brani originali, lasciando meno spazio alla riproposizione di cover e brani della Tradizione.\nNel 1992 il gruppo vince il Premio Nuovo Sud di Crotone.\nNel 1993 partecipa ai Busker's Festival di Neuch\u00e2tel e di Ferrara, al film-documentario Busker's, prodotto da RAI-SAT.\nNel 1994 il gruppo vince il Premio Citt\u00e0 di Recanati e prende parte al CD dei vincitori dal titolo Nuove Tendenze della Canzone d'Autore V prodotto da Musicultura e distribuito dalla BMG-Ariola.\nIl Premio Recanati \u00e8 un biglietto da visita che introdurr\u00e0 il gruppo \u2013 che lo frequenter\u00e0 da qui in poi con una certa continuit\u00e0 - nel circuito italiano dei festival attinenti alla musica popolare d'autore: il Carpino Folk Festival, la Notte della Taranta, il Festival dell'Argentario, Le vie dei Canti, Invito in Provincia, Settembre a Somma, Folkest, Ville e Castella, Arie di mare, Festival di Montalcino Val d'Orcia, R-umori Mediterranei, Kals'Art e il Festival di Santarcangelo dei Teatri sono alcune delle tappe di questo circuito.\nNel 1995 Paolo Caruso subentra a Roberto Zeno impegnato coi Modena City Ramblers.\nNel 1997 i Cantodiscanto \u2013 che per l'occasione tolgono una \u201ce\u201d e adottano il nuovo nome - incidono il primo CD da solisti Cercando la terra, pubblicato dalla Ermitage di Bologna. Il disco comprende la produzione originale di un periodo abbastanza lungo e nessuna cover. I testi sono in un napoletano facilmente comprensibile e fanno riferimento ad un Sud del mondo dove si continua a cantare il proprio amore e il desiderio di essere liberi e in pace: frammenti di storie, viaggi, incontri che parallelamente alla musica mescolano passato e presente.\nNel 1998 c'\u00e8 un ulteriore passaggio di consegne: Roberto Bartoli sostituisce Felice Del Gaudio al contrabbasso e inizia la collaborazione con Guglielmo Pagnozzi al sax alto e al clarinetto che prende il posto di Carlo Loiodice, che continuer\u00e0 a collaborare col gruppo e a unirsi ai concerti in occasioni particolari.\nNel 2000 inizia la collaborazione col cantante palestinese Faisal Taher (ex Kunsertu), e il gruppo partecipa alla sua prima tourn\u00e9e all'estero in Portogallo al Festival Sete Sois Sete Luas.\nNel 2001 a maggio esce per la Forrest Hill Records - il secondo CD Medinsud, che indaga sulle affinit\u00e0 fra la musica araba e quella napoletana; Faisal Taher \u00e8 molto presente, anche con suoi cantati nella sua lingua d'origine; esce anche una compilation distribuita dal Manifesto Pizzica la Tarantula con due brani del disco. Nel 2002 i Cantodiscanto partecipano allo spettacolo di commemorazione dell'eccidio del Pilastro a Bologna, Le paure da riconoscere, per la regia di Paolo Billi. In agosto fanno un'altra tourn\u00e9e in Portogallo e in Spagna, ospiti del Festival Sete Sois Sete Luas e del Festival d'Estiu. \nIn novembre dello stesso anno sono invitati alla sezione del Festival Sete Sois Sete Luas programmata a Capo Verde nell'isola di Santo Antao, a rappresentare l'Italia assieme al gruppo Barbapedana.\nNel 2003 esce un nuovo Cd, Malmediterraneo, per la Forrest Hill Records, in cui \u00e8 molto presente nei testi delle canzoni il tema della guerra. \u00c8 anche l'occasione per iniziare la collaborazione col cantante del Burkina Faso Gabin Dabire, che d\u00e0 un contributo nella sua lingua d'origine al testo del brano Bandera. Comincia anche la collaborazione col suonatore di cora senegalese Lao Kouyate.\nA luglio esce la compilation distribuita dal Manifesto dal titolo Altreterre che raccoglie alcuni brani live di artisti vari dall'edizione 2002 del Festival di Santarcangelo dei Teatri. Cantodiscanto vi partecipa con due brani.\nMalmediterraneo, a cui ha collaborato come autore di alcuni testi Salvatore Tarallo\u00a0\u2013 uno dei fondatori del gruppo ai suoi esordi napoletani - nel mese di settembre 2003 entra in classifica nelle world music charts europe e poi nella Top Ten della rivista specializzata inglese fRoots Magazine.\nNel 2004 fRoots Magazine include il brano Malmediterraneo nella compilation FreeCd con la selezione della migliore musica europea del 2003 secondo la rivista. Alcuni brani di Medinsud vengono scelti come colonna sonora del cortometraggio Chora di Lorenzo Adorisio.\nNel 2005 ancora Medinsud contribuisce alla colonna sonora di un altro cortometraggio: \"Carmen\" di Massimo Salvato.\nNel 2006 esce un nuovo Cd: Cercando la terra. Anche se il nome e la casa discografica sono gli stessi, non si tratta di una ristampa del disco del 1997 ma di una nuova edizione dei brani presenti su quel CD con alcune versioni \"live\" inedite eseguite dall'organico attuale.\nNel 2007 i Cantodiscanto vincono il premio Voce del Gargano, dedicato alla memoria del cantante folk Andrea Sacco di Carpino.\nNel 2009 esce un nuovo CD - in versione promozionale di prossima pubblicazione - dal titolo \"Tutto il mondo \u00e8 paese\"\nOrganico.\nDopo i trascorsi napoletani, quelli modenesi e i primi anni a Bologna, cio\u00e8 a partire dal 1998, l'organico base di riferimento \u00e8 stato:\nDal 2009, con la messa a punto del nuovo programma di concerto \"Tutto il mondo \u00e8 paese\", sono entrati nel gruppo:"}
{"id": "1431545", "revid": "131605", "url": "https://it.wikipedia.org/wiki?curid=1431545", "title": "Nothing really matters", "text": ""}
{"id": "1431548", "revid": "1305772", "url": "https://it.wikipedia.org/wiki?curid=1431548", "title": "PapiNet", "text": "papiNet \u00e8 lo standard di comunicazione globale in XML dell'industria cartaria e dei prodotti forestali.\nFacilita l'automazione dei processi commerciali nell'industria, rendendo pi\u00f9 semplice la definizione dei dati da trasferire ed i loro formati.\nI principali benefici sono: \nLe comunit\u00e0 papiNet.\nSono stati formati gruppi d'implementazione per segmento cartario (SIGs), per definire regole, processi e dati usati nel segmento cartario di riferimento, e sostanzialmente creare un modello comune per tutti.\nI gruppi d'implementazione oggi:\nInteroperabilit\u00e0.\npapiNet \u00e8 uno standard XML aperto e non proprietario. Questo significa che pu\u00f2 essere utilizzato da qualsiasi sistema di messaggistica concepito per lo scambio di documenti in formato elettronico."}
{"id": "1431549", "revid": "203692", "url": "https://it.wikipedia.org/wiki?curid=1431549", "title": "Patrizio De Lollis", "text": ""}
{"id": "1431552", "revid": "103097161", "url": "https://it.wikipedia.org/wiki?curid=1431552", "title": "Near Earth Asteroid Tracking", "text": "Il Near Earth Asteroid Tracking (NEAT) \u00e8 un programma della NASA e del Jet Propulsion Laboratory per la scoperta di oggetti near-Earth. Il programma ha iniziato la sua attivit\u00e0 nel 1995.\nIn origine il ricercatore principale fu Eleanor F. Helin, con i co-ricercatori Steven H. Pravdo e David L. Rabinowitz.\nNEAT ha un accordo di collaborazione con la U.S. Air Force per l'uso del telescopio GEODSS, situato sul vulcano Haleakal\u0101 presso l'omonimo osservatorio, sull'isola Maui alle Hawaii. GEODSS significa Ground-based Electro-Optical Deep Space Surveillance e questi telescopi a campo largo dell'aeronautica militare sono stati progettati per l'osservazione ottica dei velivoli spaziali. Il team del NEAT ha progettato per il telescopio GEODSS una camera CCD da 4096\u00d74096 pixel.\nA partire dall'aprile del 2001 \u00e8 entrato in servizio il telescopio Samuel Oschin, un telescopio Schmidt da 1,2 metri presso il Palomar Observatory. Questo telescopio \u00e8 equipaggiato con una camera che contiene 112 ccd, ciascuno da 2400x600. Il telescopio Samuel Oschin \u00e8 quello che ha catturato le immagini che hanno portato alla scoperta di 50000 Quaoar nel 2002, 90377 Sedna nel 2003 e del pianeta nano Eris nel 2005.\nOltre ad aver scoperto migliaia di asteroidi, NEAT \u00e8 anche accreditato per la scoperta o riscoperta di numerose comete, tra le quali le comete periodiche 54P/de Vico-Swift-NEAT, 163P/NEAT, 166P/NEAT, 169P/NEAT, 189P/NEAT, 193P/LINEAR-NEAT, 204P/LINEAR-NEAT, 212P/NEAT, 215P/NEAT, 224P/LINEAR-NEAT, 231P/LINEAR-NEAT, 246P/NEAT, 312P/NEAT, 334P/NEAT, 355P/LINEAR-NEAT e per la scoperta della stella di Teegarden, una stella con un moto proprio molto elevato.\nNel 2005 un asteroide, 64070 NEAT, \u00e8 stato battezzato in onore del programma."}
{"id": "1431553", "revid": "1305772", "url": "https://it.wikipedia.org/wiki?curid=1431553", "title": "NEAT", "text": ""}
{"id": "1431555", "revid": "112392255", "url": "https://it.wikipedia.org/wiki?curid=1431555", "title": "Parco del Bernina, del Disgrazia, della Val Masino e della Val Codera", "text": "Il parco del Bernina, del Disgrazia, della Val Masino e della Val Codera \u00e8 un'area naturale protetta della regione Lombardia previsto dalla l.r. 86/1983, ma mai istituito.\nLa zona interessata si trova in Valtellina al confine con la Svizzera nel versante italiano delle Alpi Retiche occidentali. Avr\u00e0 un'estensione di 105.473 ettari e comprender\u00e0 il Pizzo Bernina che sar\u00e0 il suo punto pi\u00f9 alto.\nPrende il nome dal Massiccio del Bernina, dal Monte Disgrazia, dalla Val Masino e dalla Val Codera."}
{"id": "1431559", "revid": "767487", "url": "https://it.wikipedia.org/wiki?curid=1431559", "title": "Soul Kitchen", "text": "Soul Kitchen \u00e8 un film del 2009 diretto da Fatih Ak\u0131n, scritto dallo stesso regista con la collaborazione dell'interprete protagonista Adam Bousdoukos.\nIl film \u00e8 stato presentato in concorso alla 66\u00aa Mostra internazionale d'arte cinematografica di Venezia, dove si \u00e8 aggiudicato il premio Leone d'argento - Gran premio della giuria.\nTrama.\nZinos Kazantzakis, un giovane cuoco di origini greche, \u00e8 il proprietario del malandato ristorante \"Soul Kitchen\", che ha sede in un vecchio magazzino del quartiere Wilhelmsburg di Amburgo. Il giovane \u00e8 in serie difficolt\u00e0 finanziarie e gli ispettori delle tasse gli chiedono continuamente i pagamenti arretrati. Occasionalmente una band punk usa il ristorante come sala prove, ma non paga mai l'affitto. Vi \u00e8 anche un vecchio marinaio greco, Sokrates, che usa il magazzino del ristorante per viverci e lavorare continuamente alla sua barca, ma nemmeno lui riesce mai a pagare l'affitto.\nDurante una riunione di famiglia della sua fidanzata Nadine in un ristorante di lusso, Zinos litiga con la ragazza, una giornalista che si sta preparando a partire per un importante incarico a Shanghai. Durante la cena lo \"chef\" del ristorante, Shayn Weiss, litiga con un cliente (che voleva che gli venisse scaldato il gazpacho, piatto che per tradizione va servito rigorosamente freddo), arrivando quasi a pestarlo, e per questo il proprietario lo licenzia in tronco. Usciti per fumare, Zinos propone allo scontroso chef di lavorare per lui. Poco dopo, Zinos incontra un vecchio compagno di scuola, Thomas Neumann, e la sua fidanzata Tanja. Neumann gli dice che, come lavoro, si occupa d'immobili.\nA questo punto Nadine parte, tenendosi in contatto con il fidanzato attraverso Skype. Illias, il fratello maggiore di Zinos, un piccolo criminale che si trovava in carcere e fino a quel momento era autorizzato ad uscirne per alcune ore al giorno, ottiene un permesso per poter stare fuori per l'intera giornata con il pretesto di \"lavorare\" nel locale di suo fratello (per poi non fare assolutamente nulla), anche se la barista Lucia non \u00e8 d'accordo. Illias chiede al fratello di non rivelare a nessuno della sua condizione, e quest'ultimo promette. Pi\u00f9 tardi Zinos ha un incidente: cercando di spostare una pesantissima lavastoviglie greca, fa un movimento brusco e resta con la schiena bloccata. Siccome non ha un'assicurazione e non pu\u00f2 quindi permettersi un'operazione chirurgica (che sarebbe assolutamente necessaria), si rivolge a una fisioterapista, Anna, consigliatagli da Nadine, che gli insegna degli esercizi per la schiena e gli ordina di non stare spesso n\u00e9 in piedi n\u00e9 seduto, di muoversi il pi\u00f9 possibile e di non trasportare pesi superiori ad un chilo.\nNon potendo stare in piedi, Zinos non riesce a cucinare ed a lavorare, quindi, quando ritrova Shayn, lo assume come cuoco. Shayn insiste nel cambiare il menu, sostituendo gli improvvisati piatti da \"fast food\" con preparazioni di alta cucina. In un primo momento la sua cucina raffinata e stravagante provoca un'autentica diaspora dei clienti abituali, facendo rischiare il fallimento al povero Zinos. Nel frattempo Neumann continua a chiedere a Zinos di vendergli il ristorante, ma Zinos continua a rifiutare e a rimandare, finch\u00e9 Neumann si spazientisce e decide di chiamare l'ufficio d'igiene fingendosi un cliente intossicato da una pietanza del ristorante. Gli ispettori sanitari, andati ad ispezionare il locale, trovano effettivamente la cucina in pessime condizioni e impongono a Zinos di rinnovarla, adeguandola alle vigenti norme igieniche, entro un mese, aggiungendosi alla lista di creditori.\nIllias decide di diventare un DJ, usando una consolle rubata da una discoteca con alcuni suoi amici; la stessa sera del furto, avvenuto davanti a Lucia e Zinos, presenti nel locale (Lucia non riconosce Illias e i suoi soci, mentre Zinos finge di non riconoscerli), Zinos non riesce a trattenersi dal confessare a Lucia che Illias \u00e8 un ladro; lei per\u00f2 trova questo aspetto non pericoloso, bens\u00ec romantico, definendolo un \"Conte di Montecristo\". Shayn comincia a insegnare a Zinos a cucinare in maniera raffinata.\nPiano piano la situazione migliora, in quanto un giusto giro di persone comincia a frequentare il locale portando gli incassi alle stelle, tanto che Zinos riesce a pagare tutte le tasse e rimodernare totalmente la cucina, mentre Lucia cambia lentamente opinione su Illias. Durante una serata particolarmente caotica, Lucia si rivolge a Illias chiamandolo inavvertitamente \"Conte di Montecristo\". Lui va su tutte le furie, odiando chi lo chiama cos\u00ec, ma Lucia riesce a calmarlo e gli assicura che per lei non \u00e8 un problema.\nUna sera Shayn cucina un dessert, a suo dire, \"afrodisiaco\". Questo ha effetto su chiunque al ristorante, inclusi Lucia, Illias, Neumann e l'ispettrice delle tasse Schuester. Il mattino dopo, quando Zinos si complimenta con lui, Neumann ammette di avere imbrogliato finanziariamente anche le autorit\u00e0. Quando la Schuester se ne va, Zinos le dice il nome di Neumann.\nZinos aveva promesso a Nadine di andare da lei a Shanghai appena possibile, ma tutti questi fattori lo tengono lontano e distratto, provocando nuove tensioni, e Nadine, esasperata dalla lunga attesa, comincia ad essere molto fredda con lui.\nCercando di riconciliarsi con la fidanzata, il ragazzo decide di partire davvero per la Cina e di affidare temporaneamente il locale al fratello. Nadine per\u00f2 sul pi\u00f9 bello gli chiede di non partire, perch\u00e9 presto lei potrebbe doversi trasferire in Tibet. Zinos compra lo stesso il biglietto, ma mentre \u00e8 all'aeroporto vede la fidanzata con un altro uomo, un cinese di nome Han. Lei gli spiega che sua nonna \u00e8 morta improvvisamente e lei \u00e8 tornata per prendere parte alle esequie. Catapultatosi a recuperare i suoi bagagli, Zinos li afferra piegandosi troppo velocemente e resta definitivamente bloccato con la schiena, ma decide di non farsi comunque operare, anche se questo potrebbe significare per lui finire sulla sedia a rotelle. Si precipita allora al funerale, non invitato, e quando arriva vede Han e Nadine tenersi per mano, pensa che il cinese sia il nuovo fidanzato di lei e lo aggredisce, rovinando la cerimonia.\nDurante la brevissima assenza di Zinos, Illias perde a poker contro Neumann e si ritrova a dovergli vendere il locale. In preda alla disperazione, Zinos decide di dare fuoco a tutto ci\u00f2 che gli ricorda Nadine, e facendo questo provoca un incendio nel suo appartamento: a questo punto si ritrova senza amore, senza lavoro e senza casa. Siccome per la registrazione dell'atto occorrono due settimane, quando Zinos lo scopre decide di rubare i documenti insieme al fratello e ai suoi due amici ladri. Il furto fallisce e Zinos, a causa della sua schiena malata, non riesce a scappare, mentre Illias s\u00ec. Quest'ultimo decide poi di costituirsi e farsi arrestare lo stesso insieme al fratello, per poi rimanere in carcere. Zinos, rilasciato, ormai non riesce praticamente pi\u00f9 a camminare, ma nonostante ci\u00f2 non vuole proprio saperne di andare sotto i ferri, allora Anna lo porta da un medico turco, Kemal \"lo Spaccaossa\", che lo guarisce definitivamente con un intervento drastico e gli fa capire di essersi innamorato di Anna.\nZinos, dopo aver perso il locale, trova un lavoro come guidatore di muletti in un mercato, mentre Lucia diventa barista in un altro locale e Shayn lascia il Paese. Incredibilmente, le autorit\u00e0 giudiziarie arrestano Neumann, che in prigione incontra Illias, e mettono all'asta il \"Soul Kitchen\". Zinos lo scopre proprio nel giorno in cui si terr\u00e0 l'asta e chiede a Nadine un prestito di 100.000 euro, che lei riesce a concedergli essendo diventata ricca grazie all'eredit\u00e0 della nonna. Grazie ad un colpo di fortuna provocato dal vecchio Sokrates (che, giudicando indegna una delle somme offerte all'asta, inizia ad imprecare rumorosamente e viene allontanato dal tribunale), Zinos vince l'asta e ricompra il suo ristorante. La relazione di Illias e Lucia continua, mentre il film si chiude con Zinos e Anna che cenano dentro Soul Kitchen, \"chiuso per festa privata\"."}
{"id": "1431561", "revid": "38120", "url": "https://it.wikipedia.org/wiki?curid=1431561", "title": "Dedalus (I Cavalieri dello zodiaco)", "text": ""}
{"id": "1431563", "revid": "775372", "url": "https://it.wikipedia.org/wiki?curid=1431563", "title": "Costituzione sovietica del 1924", "text": "La Costituzione sovietica del 1924 legittim\u00f2 l'unione avvenuta nel 1922 della RSSF Russa, RSS Ucraina, RSS Bielorussa e RSSF Transcaucasica per formare l'Unione delle Repubbliche Socialiste Sovietiche.\nLa costituzione modific\u00f2 anche la struttura del governo centrale. Stabil\u00ec il Congresso dei Soviet dell'URSS come corpo supremo dell'autorit\u00e0 statale, con il Comitato esecutivo centrale come detentore dell'autorit\u00e0 nell'interim. Il Comitato Esecutivo Centrale venne diviso nel Soviet dell'Unione, che avrebbe rappresentato le repubbliche costituenti, e il Soviet delle Nazionalit\u00e0, che avrebbe rappresentato gli interessi dei gruppi nazionali. Il Presidio del Comitato Esecutivo Centrale funse da presidenza collettiva. Nel periodo intercorrente le riunioni del Comitato, il Presidio supervisionava l'amministrazione governativa. Il Comitato Centrale eleggeva anche il Sovnarkom, che fungeva da braccio esecutivo del governo."}
{"id": "1431565", "revid": "73125", "url": "https://it.wikipedia.org/wiki?curid=1431565", "title": "Osservatorio Palomar", "text": ""}
{"id": "1431570", "revid": "254059", "url": "https://it.wikipedia.org/wiki?curid=1431570", "title": "Sicardo da Cremona", "text": "Biografia.\nNato verso il 1155, nella diocesi di Cremona, da famiglia cremonese, presumibilmente dei Casalaschi, studi\u00f2 diritto a Bologna e Magonza, torn\u00f2 a Cremona, divenne nel 1183 suddiacono ordinato da papa Lucio III, poi divenne vescovo nel 1185. Si adoper\u00f2 da subito in favore della citt\u00e0 nella questione del possesso di Crema, cooperando alla fondazione di fortificazioni Il 18 aprile 1188, Sicardo, vescovo di Cremona, posa la prima pietra di un nuovo castello a difesa di Cremona, un avamposto verso Crema, il Castrum Leonis, oggi Castelleone. Successivamente contribu\u00ec a fondare i forti di Fornovo, presso Soncino, e di Genivolta (1197). Si rammenta la fondazione della di chiesa plebane (fra cui quella di Bonemerse nel 1213).\nIntrecci\u00f2 la proprio vita con Sicardo, Sant'Omobono di Cremona. Il laico Omobono Tucenghi, mercante di stoffe, spir\u00f2 nella chiesa di S. Egidio, all'alba del 13 novembre 1197. Nell'ottobre 1198 il vescovo Sicardo si rec\u00f2 a Roma con una delegazione di cittadini cremonesi per perorare la causa di santit\u00e0 del concittadino presso il papa Innocenzo III, il quale il 12 gennaio 1199 iscrisse il nome di Omobono nel \u00abcatalogo dei santi\u00bb. Fu il primo santo laico della chiesa romana. Nel 1203 and\u00f2 in Oriente al seguito del legato pontificio cardinale Pietro di Capua durante la Quarta crociata si trov\u00f2 a Costantinopoli. Tornato in patria nel 1205 appoggi\u00f2 a Cremona Federico II contro Ottone IV di Brunswick.\nSulla fine del 1205 era di ritorno a Cremona, dove tent\u00f2 di sopire le lotte intestine fra il popolo nuovo detto dei cittanova, stretto nella sua societ\u00e0, e i nobili o militi, con la sentenza arbitrale da lui pronunziata nel 1210, il cosiddetto \"Lodo di Sicardo\". Per uscire dalla crisi del 1209, quando a Cremona siedono due podest\u00e0, Matteo II da Correggio per il Comune, e Guglielmo Mastalia per il Cittanova, Sicardo propone l'arbitrato (in realt\u00e0 composto da un consiglio di circa quindici ecclesiastici della citt\u00e0). L'undici marzo 1210, sui gradini della cattedrale, davanti al popolo cremonese, all'assemblea generale della citt\u00e0, richiamata dal suono unisono delle campane e delle trombe, fu solennemente proclamato l'accordo: i \"Populares\", la nuova forza economica della citt\u00e0 di origini non nobili, ottengono un terzo dei seggi di tutti gli uffici (magistrature) e gli onori del comune, annuali e non."}
{"id": "1431573", "revid": "78273", "url": "https://it.wikipedia.org/wiki?curid=1431573", "title": "Sovnarkom", "text": ""}
{"id": "1431577", "revid": "119242637", "url": "https://it.wikipedia.org/wiki?curid=1431577", "title": "Stefano Nemanja", "text": "\u00c8 considerato il padre della nazione serba, poich\u00e9 riun\u00ec in un solo stato le diverse entit\u00e0 slave dei Balcani.\nVita.\nFiglio di Zavida Vukanovi\u0107 principe di Zahumlje, nacque a Ribnica, una delle pi\u00f9 importanti citt\u00e0 della Doclea. Zavida regnava sulla terra di Rascia, quando entr\u00f2 in conflitto coi propri fratelli. Fu costretto a fuggire nella zona costiera della Doclea il cui popolo era di religione cattolica. Fu cos\u00ec che Stefano fu battezzato da un sacerdote latino.\nPass\u00f2 la sua giovinezza in una casa piuttosto umile, di nuda pietra, vivendo in maniera modesta e cibandosi di alimenti poco raffinati. Era dedito alla caccia, al tiro con l'arco e ai combattimenti con la spada.\nQuando il principe di Rascia \u0110or\u0111e fu sconfitto dai Bizantini ed esiliato, Stefano rientr\u00f2 con la sua famiglia in Rascia. L\u00ec fu battezzato nuovamente con il rito ortodosso, nella capitale Ras.\nPrincipe.\nDivenuto adulto, ottenne il titolo di \u017eupan (\u0436\u0443\u043f\u0430\u043d, principe) e govern\u00f2 le terre dell'Ibar, della Pusta, di Toplica, e Rasina in nome di suo nonno Uro\u0161 I che era vassallo dell'Impero bizantino e del Regno d'Ungheria durante la conquista magiara dei territori serbi. Spos\u00f2 una nobildonna serba, Anna, da cui ebbe tre figli: Stefano, Vukan e Rastko.\nDal 1155 al 1162 in Rascia Uro\u0161 II e Desa si alternarono sul trono, finch\u00e9 Desa non prese il potere definitivamente. L'imperatore bizantino Manuele I Comneno stabil\u00ec che il Gran principe di Rascia divenisse feudatario di Stefano che regnava sulla regione di Toplica e del fiume Ibar: quando Desa si ribell\u00f2 alla decisione imperiale, Manuele I lo spodest\u00f2 e mise al suo posto Tihomir, il fratello di Stefano, ristabilendo il primato della Rascia sugli altri principati serbi. Questa volta fu Nemanja ad infuriarsi perch\u00e9 sperava di assumere egli stesso il titolo di Gran principe.\nDecise, cos\u00ec, di non tenere conto del proprio vassallaggio nei confronti del fratello, n\u00e9 di consultare gli altri fratelli, Miroslav (che regnava in Zahumlje) e Stracimir (che governava l'area della Morava Occidentale). Govern\u00f2 i suoi possedimenti in completa autonomia, costru\u00ec chiese e monasteri per rinforzare i legami con la gerarchie ortodosse. Questa politica di mani libere indispett\u00ec i fratelli che lo invitarono a riunirsi con loro a Ras per discutere della situazione. Appena giunse, per\u00f2, fu arrestato.\nGran principe.\nPrimo regno.\nLiberatosi dalla prigionia, Stefano riusc\u00ec a raggiungere le sue terre, e nel 1166 inizi\u00f2 una ribellione contro i suoi fratelli. Su richiesta di questi, Manuele I raccolse un'armata di mercenari greci, franchi e turchi per attaccare Nemanja: l'armata fu sconfitta nei pressi della citt\u00e0 di Zve\u010dan nel Kosovo, e Stefano detronizz\u00f2 ed esili\u00f2 i fratelli e si proclam\u00f2 Gran principe di Rascia, ponendosi sotto la protezione di San Giorgio cui attribuiva il merito di averlo liberato dalla prigionia, e in onore del quale costru\u00ec un grande monastero (\u0110ur\u0111evi Stupovi, \u0402\u0443\u0440\u0452\u0435\u0432\u0438 \u0441\u0442\u0443\u043f\u043e\u0432\u0438).\nNel 1171 i Veneziani iniziarono a promuovere tra i popoli slavi della costa dell'Adriatico una ribellione nei contro l'Impero bizantino. Nemanja decise di aderire alla rivolta e inizi\u00f2 attaccando la citt\u00e0 di Cattaro; chiese poi aiuto all'Ungheria e al Ducato d'Austria, e mand\u00f2 dispacci nelle diverse citt\u00e0 serbe per ribellarsi all'Imperatore, e ottenne alcune vittorie. Nel 1172 si un\u00ec alla grande alleanza antibizantina composta da Venezia, Ungheria e Sacro Romano Impero. Ben presto, per\u00f2, l'alleanza si sfald\u00f2 poich\u00e9 alcune navi veneziane furono colpite da un focolaio di peste e su altre i marinai si ammutinarono; il re d'Ungheria Stefano III mor\u00ec e il suo successore B\u00e9la III aveva una politica filobizantina.\nCos\u00ec, Nemanja, rimasto solo, fu sconfitto dall'esercito di Manuele I e si consegn\u00f2 nella citt\u00e0 di Ni\u0161 all'imperatore che lo fece prigioniero e lo condusse a Costantinopoli.\nSecondo regno.\nNel 1176 Stefano chiese perdono a Manuele I e gli promise fedelt\u00e0. L'imperatore accett\u00f2 il pentimento e lo lasci\u00f2 tornare in Rascia restituendogli il titolo di gran \u017eupan, a patto che egli stesso riaccogliesse i propri fratelli che aveva esiliato nel 1166. Cos\u00ec Stefano restitu\u00ec il governo della Zahumlje a Miroslav e della Morava Occidentale a Stracimir considerandoli nuovamente suoi vassalli.\nNuove conquiste.\nNel 1180 mor\u00ec Manuele I Comneno, e Stefano non ebbe pi\u00f9 motivi per continuare la propria politica di fedelt\u00e0 all'imperatore, in quanto la promessa di sottomissione fatta nel 1176 era rivolta a Manuele I, non all'Impero bizantino. Cos\u00ec, nel 1183, in alleanza con B\u00e9la III che nel frattempo aveva cambiato politica, invase le terre slave in mano bizantina e, sbaragliando ogni difesa, scacciarono i Greci dalla valle della Morava, da Brani\u010devo, Ni\u0161, Belgrado, Ravno e Sofia. Dopo poco, per\u00f2, gli ungheresi si ritirarono lasciando le armate di Stefano a combattere nell'ovest della Bulgaria e nel nord della Macedonia.\nNel 1186 conquist\u00f2 definitivamente la Doclea, la terra dei suoi antenati. La Doclea era assoggettata al Gran principato di Rascia, ma la popolazione era composta da serbi, da greci e da slavi di cultura latina. La Chiesa cattolica aveva un forte potere che esercitava attraverso l'arcivescovo di Antivari che in quegli anni era il patriottico Grgur al quale stava a cuore l'autonomia della Doclea e della stessa entit\u00e0 cattolica. Gi\u00e0 nel 1185 Stefano aveva sottoposto Antivari al pagamento di un tributo in segno di sudditanza, nell'86, Grgur chiese aiuto al principe di Doclea Mihailo Vojisavljevi\u0107, nipote di Nemanja. Mihailo, per\u00f2 fu sconfitto dalle armate di Stracimir e Miroslav. Nemanja sostitu\u00ec Mihailo con suo figlio Vukan e inizi\u00f2 una politica di omologazione culturale e religiosa di tutta la popolazione per far prevalere la cultura serba e la fede ortodossa, soprattutto a scapito dei sudditi greci.\nNel 1187 fu conquistata anche la repubblica di Ragusa: dopo una lunga battaglia, combattuta fin dentro le mura, il 27 settembre fu siglato un accordo che lasciava alla citt\u00e0 l'indipendenza, ma la sottoponeva al potere serbo. I mercanti di Ragusa potevano circolare liberamente in tutta la Serbia, gli abitanti potevano utilizzare il legname dei boschi intorno alla citt\u00e0, in cambio, i confini cittadini dovevano rimanere aperti e la repubblica avrebbe dovuto pagare un tributo al Gran principato.\nBarbarossa e Bisanzio.\nNel 1188 Nemanja invit\u00f2 l'imperatore Federico Barbarossa di passaggio nei Balcani per combattere la terza crociata in Terra Santa, a stabilirsi presso di lui. Il 27 luglio 1189, Federico giunse a Ni\u0161 con centomila soldati, e fu accolto da Stefano e Stracimir. L'imperatore concesse in moglie a Toljen, figlio di Miroslav, la figlia del duca di Croazia e Slavonia Berthold Andex, per rafforzare le relazioni tra Serbia e Germania.\nNemanja propose al Barbarossa di muovere guerra a Bisanzio invece di proseguire per Gerusalemme, ma la sua richiesta non fu accolta. L'imperatore germanico continu\u00f2 la sua marcia, ma poco prima di raggiungere Sofia fu bloccato proprio dall'esercito bizantino. Cos\u00ec, quando Barbarossa decise di attaccare Costantinopoli, Nemanja invi\u00f2 20.000 uomini in supporto ai Crociati, facendoli precedere da un'ambasceria per ufficializzare ad Adrianopoli l'alleanza con la Germania. Mentre i negoziati procedevano, l'esercito serbo conquist\u00f2 un vasto territorio dell'Impero bizantino, tra cui alcune citt\u00e0 bulgare, Skopje e parte del Kosovo.\nNel 1190 l'imperatore bizantino Isacco II Angelo prepar\u00f2 l'esercito per lanciare un'offensiva contro Stefano, e nell'autunno del 1191 lo affront\u00f2 nella pianura della Morava Meridionale. Le armate di Stefano e del figlio Ratsko che era subentrato allo zio Miroslav nel governo della Zahumlje furono duramente battute.\nPoich\u00e9, per\u00f2, le truppe serbe avevano dimostrato una grande abilit\u00e0 tattica che poteva essere una minaccia per il futuro, Isacco decise di siglare un accordo di pace. L'imperatore diede in moglie la principessa Eudocia al figlio di Nemanja Stefano che ricevette anche il titolo di \"Sebastokrator \" riservato ai membri della famiglia imperiale; tenne per s\u00e9 le citt\u00e0 bulgare che aveva riconquistato ai Serbi e lasci\u00f2 il Kosovo, la Metohia, il nord dell'Albania e le citt\u00e0 greche della Doclea a Nemanja.\nLa politica religiosa.\nNei Balcani del XII secolo era presente una setta religiosa, il Bogomilismo che contestava la Chiesa ufficiale e dava un'interpretazione personale della Sacra Scrittura. Nemanja decise combatterla: la dichiar\u00f2 eretica, bruci\u00f2 i suoi testi, confisc\u00f2 le terre a molti suoi adepti e ne esili\u00f2 un gran numero. Durante il suo regno, la setta scomparve definitivamente dalla Serbia. Stefano che aderiva al Cristianesimo ortodosso, intendeva favorire il pi\u00f9 possibile la sua religione nelle terre che governava, combattendo gli eretici, ma anche limitando il campo d'azione della Chiesa cattolica.\nQuando aveva conquistato la Doclea in cui viveva un gran numero di fedeli legati alla chiesa di Roma, aveva iniziato un processo di conversione all'ortodossia in quella regione, che continu\u00f2 per tutto il suo regno. In Doclea procedette a conversioni di massa e viet\u00f2 la produzione di libri in lingua latina.\nA favore della Chiesa ortodossa, Stefano decise la costruzione di numerose chiese e monasteri: il \u0110ur\u0111evi Stupovi a Ras, in onore di San Giorgio, il monastero di Studenica (\u041c\u0430\u043d\u0430\u0441\u0442\u0438\u0440 \u0421\u0442\u0443\u0434\u0435\u043d\u0438\u0446\u0430), quello della Santa Vergine (\u041c\u0430\u043d\u0430\u0441\u0442\u0438\u0440 \u0421\u0432\u0435\u0442\u0435 \u0411\u043e\u0433\u043e\u0440\u043e\u0434\u0438\u0446\u0435) di Kur\u0161umlija (\u041a\u0443\u0440\u0448\u0443\u043c\u043b\u0438\u0458\u0430) vicino a Toplica, quello di San Nicola (\u041c\u0430\u043d\u0430\u0441\u0442\u0438\u0440 \u0421\u0432\u0435\u0442\u043e\u0433 \u041d\u0438\u043a\u043e\u043b\u0435) alla foce del fiume Banja, e molti altri. A tutti questi lasci\u00f2 largizioni e benefici per la loro missione evangelizzatrice.\nNel 1192 il figlio pi\u00f9 giovane di Stefano, Ratsko, decise di lasciare la corte per ritirarsi a vita contemplativa sul Monte Athos e vivere secondo gli insegnamenti del Vangelo, prendendo il nome di Sava. Questo fatto turb\u00f2 molto Nemanja che inizi\u00f2 a meditare sulla propria esistenza e decise di prendere anch'egli i voti.\nL'abdicazione e la canonizzazione.\nIl 25 marzo 1196 Nemanja indisse un \"Sobor\" (\u0421\u0430\u0431\u043e\u0440), un'assemblea del popolo in cui annunci\u00f2 la propria abdicazione in favore del figlio Stefano. Ricevette la tonsura e mut\u00f2 il proprio nome in Simeone nella chiesa dei Santi Pietro e Paolo a Ras, che era stata costruita dal padre Zavida in suo onore ai tempi del loro ritorno in Rascia dopo l'esilio. Insieme a lui, anche la moglie Anna prese il velo col nome di Anastasia. Nemanja si ritir\u00f2 nel monastero di Studenica, mentre Anna in quello della Santa Vergine a Kur\u0161umlija.\nRatsko pi\u00f9 volte lo invit\u00f2 a seguirlo sull'Athos, nel 1197 Nemanja lo raggiunse nel monastero di Vatopedi. Insieme padre e figlio sognarono di creare un centro di spiritualit\u00e0 serba nel cuore del Sacro Monte, cos\u00ec decisero di ricostruire il decadente monastero di Hilandar che fu donato loro dall'imperatore di Bisanzio. Nel 1199 la ricostruzione fu portata a termine. Il 13 febbraio di quell'anno, Nemanja mor\u00ec, proprio nella chiesa di Hilandar, di fronte all'icona della Vergine Odigitria. Fu sepolto nei sotterranei della stessa chiesa. Dopo la sua morte, furono gli attributi numerosi miracoli e guarigioni, tanto che la Chiesa ortodossa serba nel 1200 lo canonizz\u00f2. Oggi stesso \u00e8 venerato come San Simeone e festeggiato il 26 febbraio, 13 febbraio secondo il calendario giuliano in uso nelle chiese orientali.\nNel 1207 il suo corpo fu sepolto nel monastero di Studenica dove il figlio Sava lo aveva traslato per farlo riposare nella sua terra natia. Il culto di San Simeone, molto vivo anche oggi tra i Serbi, rappresenta oltre ad un'espressione di religiosit\u00e0, un forte elemento di identit\u00e0 nazionale."}
{"id": "1431578", "revid": "438678", "url": "https://it.wikipedia.org/wiki?curid=1431578", "title": "La vergine indiana", "text": "La vergine indiana (\"Mar\u00eda Candelaria (Xochimilco)\") \u00e8 un film del 1944 diretto da Emilio Fern\u00e1ndez. Vinse il Grand Prix du Festival International du Film come miglior film al Festival di Cannes 1946.\nTrama.\nLa giovane Maria \u00e8 mal vista dall'intero villaggio essendo figlia di una prostituta. Solo il giovane Lorenzo la ama sinceramente e desidera sposarla, pur non avendone i mezzi. La sua bellezza attira l'interesse di un signorotto locale che farebbe di tutto per averla ma anche quello di un pittore che sta completando un suo quadro. La ragazza accetta di posare per lui che la ripaga con un giusto compenso. \nQuando il quadro viene completato scoppia lo scandalo: si tratta di un nudo di Donna. Sebbene la ragazza abbia posato solo per il volto la rabbia e lo sdegno dei paesani cresce fino alla tragica conseguenza, la ragazza infatti viene lapidata proprio sotto la cella dove era stato rinchiuso il suo amato."}
{"id": "1431583", "revid": "438678", "url": "https://it.wikipedia.org/wiki?curid=1431583", "title": "La grande svolta", "text": "La grande svolta (, traslitterato: \"Velikij perelom\") \u00e8 un film del 1945 diretto da Fridrich Markovi\u010d \u0116rmler. Vinse il Grand Prix du Festival International du Film come miglior film al Festival di Cannes 1946.\nTrama.\nLe armate tedesche minacciano Stalingrado e i comandanti sovietici sono ancora incerti sulle decisioni da prendere: alcuni sostengono la necessit\u00e0 di difendere la citt\u00e0 ad oltranza, riversando ogni risorsa nella lotta; altri propongono di abbandonarla a se stessa. Stalin vorrebbe la difesa ad oltranza ma senza impegnarvi le riserve, che devono essere invece destinate a controllare lo schieramento nemico.\nI tedeschi si incuneano in una sacca pericolosa. Il generale Murav'\u00ebv segue il volere di Stalin, ma deve lottare con Krivenko, che vorrebbe agire d'impeto; quando la morte della moglie lo spinge alla rappresaglia, fa forza a se stesso. Fra crisi di coscienza, atti disperati, resistenze eroiche, le truppe sovietiche si rinforzano. Grazie alla cattura di un guastatore tedesco, il comando sovietico viene a conoscenza dell'ora del grande attacco nazista. I bolscevichi riescono quindi ad anticipare l'azione prendendo di sorpresa il nemico e la trappola funziona come previsto: i tedeschi, in mancanza di un secondo fronte, sono costretti ad arrendersi e per le sorti della guerra arriva \"la grande svolta\".\nCritica.\nSecondo il \"Dizionario Mereghetti\" \u00e8 \u00ab\"un'opera quasi astratta\" [...] \"di grande rigore formale e di forte tensione narrativa interna\"\u00bb, la cui originalit\u00e0 consiste nella \u00ab\"scelta di raccontare la guerra attraverso la psicologia degli stati maggiori\"\u00bb."}
{"id": "1431586", "revid": "1904508", "url": "https://it.wikipedia.org/wiki?curid=1431586", "title": "Achille L\u00e9once Victor Charles, duca de Broglie", "text": "Fu per due volte Presidente del Consiglio durante la Monarchia di Luglio, dall'agosto al novembre del 1830 e dal marzo 1835 al febbraio del 1836. Victor de Broglie fu un liberale che si oppose agli ultra-realisti rientrando, sotto il governo di Luigi Filippo di Francia, negli Orleanisti.\nBiografia.\nI primi anni.\nVictor de Broglie nacque a Parigi il 28 novembre 1785, figlio minore ma unico dei sopravvissuti di Charles-Louis-Victor, principe de Broglie nonch\u00e9 nipote di Victor-Fran\u00e7ois, II duca de Broglie. Mentre suo nonno emigr\u00f2, i suoi genitori vennero imprigionati durante il periodo del Terrore. Suo padre venne ghigliottinato nel 1794, mentre sua madre la contessa Sophie de Rosen (10 marzo 1764\u00a0\u2013 31 ottobre 1828) riusc\u00ec a scappare in Svizzera ove rimase sino alla caduta di Robespierre.\nFece ritorno a Parigi col piccolo Victor e con altre tre figlie e visse tranquillamente nella capitale sino al 1796, quando si rispos\u00f2 con Marc-Ren\u00e9-Voyer de Paulmy, marchese d'Argenson, nipote del famoso ministro della guerra di Luigi XV. Alla morte di suo nonno nel 1804, Victor de Broglie ottenne il titolo di III duca de Broglie.\nPosto sotto la tutela del suo patrigno, il giovane duca ricevette un'educazione completa e di stampo liberale che gli permise di fare il suo ingresso ufficiale nella societ\u00e0 aristocratica e letteraria parigina all'epoca del Primo Impero francese.\nLa carriera politica.\nNel 1809, Broglie venne nominato membro del Consiglio di Stato francese, presieduto da Napoleone Bonaparte in persona. Inoltre egli venne impiegato dall'imperatore per missioni diplomatiche e divenne attach\u00e9 in diverse nazioni. Pur non essendo mai entrato in simpatia coi princ\u00ecpi dell'impero francese, il duca de Broglie non fu uno di quelli che gioirono per la sua caduta. Assieme a molti altri politici del suo tempo, egli realizz\u00f2 il pericolo che la Francia stava correndo col crescere di altre potenze che avrebbero potuto schiacciarla. Con Decazes e Richelieu, egli vide che l'unica opportunit\u00e0 per consentire allo Stato un periodo di pacificazione era quella di riconciliarsi con la casata reale dei Borbone che aveva abbandonato il trono francese a seguito della Rivoluzione francese, proponendone dunque la Restaurazione.\nCon l'influenza di suo zio, Am\u00e9d\u00e9e de Broglie, i suoi diritti come pari di Francia vennero riconosciuti e nel luglio del 1814, con sua grande sorpresa, Victor venne elevato da Luigi XVIII alla Camera dei Pari di Francia. Qui, dopo i Cento giorni, egli si distinse come coraggioso difensore del maresciallo Ney e del suo operato.\nDopo questo suo fallimentare atto di opposizione, lasci\u00f2 il paese. Il 15 febbraio 1816, spos\u00f2 ufficialmente a Livorno la sua compagna, la baronessa Albertine de Sta\u00ebl von Holstein, figlia di Madame de Sta\u00ebl. Fece dunque ritorno a Parigi sul finire dell'anno, ma non prese parte alla vita politica dello Stato sino alle elezioni del settembre del 1816, contrapponendosi allo strapotere degli ultrarealisti e sostituendo la \"Chambre introuvable\" con un'assemblea moderna composta da liberali, i \"Doctrinaires\" di cui egli era membro. L'attitudine politica del duca de Broglie durante quegli anni pu\u00f2 essere riassunta con le sue stesse parole:\nLa monarchia di luglio.\nDurante gli ultimi critici anni del regno di Carlo X, Broglie si identificava col partito liberale dei Doctrinaires, tra i quali spiccavano anche Royer-Collard e Guizot. La Rivoluzione di luglio del 1830 lo mise in una difficile posizione; egli era totalmente all'oscuro degli intrighi di palazzo che avrebbero poi posto sul trono Luigi Filippo; la rivoluzione, ad ogni modo, lo port\u00f2 dinnanzi al fatto compiuto ed egli mantenne le sue caratteristiche di lealt\u00e0 anche al nuovo governo, ottenendo dal 9 luglio 1830 l'incarico di Presidente del Consiglio e Ministro del lavoro pubblico e dell'educazione. Come aveva previsto, il ministero ebbe breve vita, ed il 2 novembre di quello stesso anno la sua prima parte di carriera governativa si era gi\u00e0 conclusa.\nDurante il periodo critico che fece seguito a questi fatti, egli support\u00f2 costantemente i principi che trionfarono con la caduta di Laffitte, rappresentante del \"Parti du mouvement\" di centro-sinistra, e l'ascesa al potere di Casimir P\u00e9rier, leader del partito di centro-destra del \"Parti de la r\u00e9sistance\", nel marzo del 1831. Dopo la morte di quest'ultimo e l'insurrezione del giugno del 1832, Broglie ottenne il nuovo incarico di Ministro degli Affari Esteri.\nLa sua reggenza dell'incarico, ad ogni modo, coincise con un periodo tra i pi\u00f9 critici per le relazioni internazionali. Grazie per\u00f2 ai legami di amicizia con il visconte Palmerston, la Monarchia di luglio, egli riusc\u00ec a non mantenere la Francia isolata dagli altri paesi in Europa che tendevano ad allontanarsi da lei in particolar modo nella politica aggressiva contro il Belgio e lungo le coste del Mediterraneo e dell'Africa. La crisi belga era ormai scoppiata e si riproponeva latente un conflitto con i Paesi Bassi, che port\u00f2 la Francia ad occupare Anversa. Unico punto di contatto era la buona politica instauratasi tra Broglie e Palmerston durante la prima guerra con Muhammad Ali oltre alle comuni attitudini costituzionali. Tutto ci\u00f2 port\u00f2 alla Quadruplice alleanza tra Regno Unito, Francia, Spagna e Portogallo, accordo siglato a Londra il 22 aprile 1834. Broglie si era ritirato dal suo incarico politico nel marzo precedente e non torn\u00f2 al potere sino al marzo dell'anno seguente, quando divenne capo del gabinetto del governo.\nUno dei primi atti di Broglie fu quello di proporre all'Assemblea Nazionale la ratifica di un trattato concluso il 4 luglio 1831 con gli Stati Uniti. Il suo gabinetto di governo inoltre vot\u00f2 le leggi del 1835 che restrinsero la libert\u00e0 di stampa, cui fece seguito il tentativo di assassinio di Luigi Filippo ad opera dell'anarchico italiano Giuseppe Fieschi nel luglio di quell'anno.\nNel 1836, il governo venne sconfitto sulla proposta di ridurre del 5% le tasse, ed egli decise di dimettersi nuovamente, commentando cos\u00ec la vicenda:\nChi \u00e8 rimasto al potere tanto a lungo da provare l'onest\u00e0 delle sue proposte, l'esperienza nelle questioni, e che il senso comune accompagna la sua autorit\u00e0, pu\u00f2 comparare i risultati della sua politica con quelli dei suoi successori in circostanze non dissimili. Ho trovato una Francia isolata ed un'Europa piena di mormorii di guerra; l'ho lasciata forte ed in alleanza con l'Inghilterra oltre che col rispetto di tutta l'Europa liberale.\nDal 1836 al 1848 de Broglie fu completamente estraneo alla politica sia per via del suo temperamento, sia per la morte della moglie avvenuta il 22 settembre 1838 che tanto lo sconvolse. La sua amicizia con Guizot, ad ogni modo, lo indusse ad accettare temporaneamente una missione diplomatica nel 1845 ed a divenire dal 1847 ambasciatore francese a Londra.\nLa Seconda repubblica ed il Secondo impero.\nLa Rivoluzione del 1848 fu di grande respiro per la politica di Broglie, in quanto egli cap\u00ec che questo sarebbe stata la rovina finale della monarchia costituzionale. Egli, ad ogni modo, decise ancora una volta di servire lo Stato francese sedendo nell'Assemblea Nazionale repubblicana nella Convenzione del 1848, come membro dell'ala detta dei \"conti\", combattendo contro le varie reazioni socialiste e autocratiche. Coi suoi colleghi espresse l'indignazione parlamentare per il colpo di Stato del 2 dicembre 1851, rimanendo per il resto della sua vita uno dei nemici pi\u00f9 accaniti del Secondo impero francese.\nSi propose quindi di dedicare gli ultimi anni della sua vita essenzialmente alla filosofia ed alla letteratura. Le sue opere, pubblicate da lui stesso in molti casi, ottennero un riconoscimento istituzionale in Francia con la sua ammissione a membro de l'Acad\u00e9mie des sciences morales et politiques.\nMatrimonio e figli.\nIl 15 febbraio 1816, spos\u00f2 a Livorno Albertine de Sta\u00ebl von Holstein (1797-1838), figlia di Erik Magnus Sta\u00ebl von Holstein e della famosa Madame de Sta\u00ebl, che gli diede quattro figli:"}
{"id": "1431587", "revid": "289247", "url": "https://it.wikipedia.org/wiki?curid=1431587", "title": "Kursk (sottomarino)", "text": ""}
{"id": "1431588", "revid": "438678", "url": "https://it.wikipedia.org/wiki?curid=1431588", "title": "Uomini senz'ali", "text": "Uomini senz'ali (\"Mu\u017ei bez k\u0159\u00eddel\") \u00e8 un film del 1946 diretto da Franti\u0161ek \u010c\u00e1p.\nTrama.\nSiamo nella Repubblica Cecoslovacca occupata dai nazisti. Jirka si \u00e8 trasferito dallo zio Petr Lom dopo che la sua famiglia \u00e8 stata uccisa nel massacro del villaggio di Lidice compiuto dai tedeschi come rappresaglia all'assassinio del generale Reinhard Heydrich. \nPetr lavora nell'aeroporto militare dove ci sono molti membri della Resistenza che rubano armi o passano informazioni agli Alleati grazie a Jana Tome\u0161ov\u00e1, segretaria di fiducia del comandandte Ullman. Anche Jirka inizia a lavorare con lo zio ma animato dallo spirito di vendetta ruba una granata. Purtroppo viene subito scoperto e ucciso. Jana che assiste alla scena sviene e Ullmann scopre che un messaggio che aveva preparato per la Resistenza, dopo aver informato la Gestapo entra in un magazzino a indagare ma viene ucciso.\nLa Gestapo arresta diversi lavoratori e perquisisce le loro abitazioni e si scopre che Marta, la vicina di Petr che si occupava del giovane Jirka \u00e8 in realt\u00e0 una spia dei tedeschi.\nPetr ancora sconvolto per la morte del nipote si reca all'aeroporto con una pistola, quando scopre la verit\u00e0 sulla vicina la uccide e aiuta Jana a fuggire. Intanto la Gestapo minaccia di uccidere tutti i lavoratori se l'assassino di Ulmann non si rivela. Petr si presenta come il colpevole e inizia a sparare agli ufficiali ma viene subito ucciso dai soldati."}
{"id": "1431589", "revid": "671029", "url": "https://it.wikipedia.org/wiki?curid=1431589", "title": "Heineken Cup 2007-2008", "text": "La Heineken Cup 2007-08 fu la 13\u00aa edizione della coppa d'Europa di rugby a 15 per club.\nDisputatasi tra novembre 2007 (l'avvio ritardato fu dovuto alla , tenutasi in Francia dal 7 settembre al 20 ottobre precedenti) e maggio 2008 tra 24 club europei provenienti da Francia, Galles, Inghilterra, Irlanda, Italia e Scozia, si tenne secondo la forma consueta a 6 gironi per determinare le otto squadre della fase finale a eliminazione (le sei vincitrici di ciascun girone pi\u00f9 le migliori seconde classificate).\nPer la prima volta nella storia della competizione lo stadio di Twickenham, a Londra, fu utilizzato per una semifinale laddove esso \u00e8 sempre stato destinato, quando utilizzato in Heineken Cup, a ospitarne la finale.\nL'unica altra eccezione fu nell'edizione 2004-05, quando Twickenham ospit\u00f2 nella fase a gironi l'incontro tra gli Harlequins e il Munster.\nL'incontro di finale si tenne a Cardiff, nel Millennium Stadium che per la terza volta ospit\u00f2 tale evento (mentre per la citt\u00e0 si tratt\u00f2 della quinta volta, avendo ospitato le altre due finali all'Arms Park).\nCome nelle altre due occasioni in cui la finale si tenne in tale stadio, una delle due finaliste fu l'irlandese Munster, che si aggiudic\u00f2 il torneo per la seconda volta, e di nuovo contro una squadra francese, il , dopo avere vinto il suo primo contro il Biarritz.\nSpareggio italo-celtico.\nNello spareggio italo-celtico tra le classificate all'ultimo posto utile del campionato italiano e della Celtic League, i gallesi del Newport Gwent Dragons prevalsero sugli italiani del Calvisano."}
{"id": "1431592", "revid": "21880", "url": "https://it.wikipedia.org/wiki?curid=1431592", "title": "Faraona", "text": ""}
{"id": "1431593", "revid": "287204", "url": "https://it.wikipedia.org/wiki?curid=1431593", "title": "Uomini senz\u2019ali", "text": ""}
{"id": "1431595", "revid": "26891", "url": "https://it.wikipedia.org/wiki?curid=1431595", "title": "Erzherzog Franz Ferdinand", "text": ""}
{"id": "1431599", "revid": "438678", "url": "https://it.wikipedia.org/wiki?curid=1431599", "title": "I campi scarlatti", "text": "I campi scarlatti (\"De r\u00f8de enge\") \u00e8 un film del 1945 diretto Bodil Ipsen e Lau Lauritzen.\nIl soggetto \u00e8 basato sul libro con lo stesso nome del combattente della resistenza Ole Valdemar Juul. Vinse il Grand Prix du Festival International du Film come miglior film al Festival di Cannes 1946.\nTrama.\nMichael, un giovane danese, si trova nella prigione della Gestapo in attesa della sua esecuzione e ripensa agli eventi recenti che hanno portato alla sua cattura.\nNella campagna danese, assieme ai suoi compagni, sta attendento un volo da Londra che dovrebbe portare armi ed esplosivi destinati alla resistenza. Viene scoperto da una pattuglia nazista, riesce per\u00f2 a scappare dopo una sparatoria. Subito dopo incrocia un'auto guidata da un ufficiale che uccide per sostituirsi a lui e raggiungere senza problemi la fidanzata Ruth che lo aspetta in un hotel della capitale Copenaghen. \nToto, il capo della resistenza, sta aspettando notizie da Michael ma il sospetto che all'interno del suo gruppo ci sia una talpa gli fa posticipare l'attentato che aveva previsto a breve. Un altro membro del gruppo, Dreyer, viene arrestato, Ruth e Michael lasciano la capitale per una casa di campagna dove lei gli confida la sua paura di perderlo. \nFinalmente il momento di mettere in atto il sabotaggio \u00e8 arrivato, ma il gruppo viene sorpreso dai soldati tedeschi, il sospetto che tra di loro ci sia una talpa \u00e8 quindi diventato realt\u00e0 ma sebbene ferito, Michael porta a compimento il piano prima di essere catturato. \nDurante la prigionia Michael, nonostante le torture, non cede e cerca di capire chi sia la talpa all'interno del suo gruppo. Con l'aiuto di Steinz, una guardia che odia la guerra e i nazisti, manda un messaggio ai suoi camerati \"la mela \u00e8 marcia\". Il gruppo riesce a scoprire in Prikken l'informatore che viene subito condannato a morte.\nSteinz accompagna Michael verso il luogo dell'esecuzione e gli rivela che la sua famiglia \u00e8 rimasta uccisa da un attacco aereo alleato. Michael gli propone la fuga ma l'uomo rifiuta e si spara nell'automezzo lasciando a Michael la possibilit\u00e0 di raggiungere Ruth con la quale fugge in Svezia subito dopo aver avvisato Toto."}
{"id": "1431601", "revid": "8596", "url": "https://it.wikipedia.org/wiki?curid=1431601", "title": "De r\u00f8de enge", "text": ""}
{"id": "1431603", "revid": "767487", "url": "https://it.wikipedia.org/wiki?curid=1431603", "title": "Distretto di Tagiura e al-Nawahi al-Arba", "text": "Il distretto di Tagiura e al-Nawahi al-Arba (in arabo \u0634\u0639\u0628\u064a\u0629 \u062a\u0627\u062c\u0648\u0631\u0627\u0621 \u0648\u0627\u0644\u0646\u0648\u0627\u062d\u064a \u0627\u0644\u0623\u0631\u0628) \u00e8 stato uno dei 32 distretti della Libia; con la riforma del 2007 \u00e8 entrato a far parte del distretto di Tripoli.\nSi trovava nella regione storica della Tripolitania. Aveva una superficie di 1.430\u00a0km\u00b2 e una popolazione (2003) di circa 267\u00a0000 abitanti. Capoluogo era la citt\u00e0 di Tagiura."}
{"id": "1431604", "revid": "1305772", "url": "https://it.wikipedia.org/wiki?curid=1431604", "title": "Antonio Molinari", "text": ""}
{"id": "1431608", "revid": "438678", "url": "https://it.wikipedia.org/wiki?curid=1431608", "title": "Neecha nagar", "text": "Neecha nagar (in italiano \"citt\u00e0 bassa\") \u00e8 un film del 1946 diretto da Chetan Anand. Vinse il Grand Prix du Festival International du Film come miglior film al Festival di Cannes 1946.\nTrama.\nNel paese marittimo di Neecha Nagar, il crudele imprenditore Sarkar ha deciso di prendere il controllo della costa e dei fiumi per i propri scopi, impoverendo ancora di pi\u00f9 il popolo. Tuttavia scoppiano proteste e moti insurrezionali, guidati da Balraj. Senza che Sarkar se ne accorga, mentre progetta la sua centrale di petrolio, sua figlia Maya si unisce alla lotta dei proletari, innamorandosi inoltre di Balraj. Nel frattempo la centrale, con le sue scorie, inizia a mietere le prime vittime, e scoppia la rivolta definitiva."}
{"id": "1431609", "revid": "36426", "url": "https://it.wikipedia.org/wiki?curid=1431609", "title": "Battaglia di Vesonzio", "text": "Battaglia.\nNella battaglia di Vesonzio (attuale Besan\u00e7on, sita in Franca Contea) le minoritarie legioni, solo sei, agli ordini di Giulio Cesare in persona, sconfissero le superiori forze germaniche capeggiate dal re Ariovisto, il cui esercito stava per dilagare nel territorio celtico. La lotta cruenta e durissima si risolse a vantaggio di Cesare grazie all'intervento delle milizie di riserva. Lo stesso Ariovisto venne ferito e le sue truppe furono costrette a ripiegare al di l\u00e0 del Reno, sulla riva destra, che divent\u00f2 il nuovo confine della Gallia romana.\nVesonzio fu una delle pi\u00f9 antiche citt\u00e0 della Gallia. Fu dapprima capitale della popolazione vesontina, poi, in seguito alla conquista di Cesare del 58 a.C., le venne affibbiato il nome \"Crisopolis\" e divenne una \"metropoli\" della regione abitata dai Sequani. Venne distrutta nelle invasioni barbariche nel V secolo d.C. e fu ricostruita come Besan\u00e7on dai suoi arcivescovi e nel 1190 ottenne, dopo una lunga lotta, il titolo di citt\u00e0 imperiale."}
{"id": "1431611", "revid": "701660", "url": "https://it.wikipedia.org/wiki?curid=1431611", "title": "Propositura dei Santi Jacopo e Filippo", "text": "La Propositura dei Santi Jacopo e Filippo, chiamata anche la grande \"chiesa nuova\" o pi\u00f9 comunemente Duomo, si erge nel centro di Pontedera, nei pressi della chiesa della Misericordia.\nStoria.\nVenne eretta in stile neoclassico fra il 1842 e il 1864 su progetto dell'ingegnere fiorentino Giuseppe Michelacci. Solo successivamente furono aggiunti il porticato, i campanili e la fontana al centro della piazza. I campanili, fatti saltare in aria durante la seconda guerra mondiale, furono successivamente sostituiti da uno svettante campanile in cemento armato.\nDescrizione.\nL'edificio, in stile neoclassico \u00e8 caratterizzato da una pianta longitudinale, con tre absidi a chiusura del transetto e del coro.\nLa facciata \u00e8 preceduta da un pronao composto da otto colonne con capitelli d'ordine ionico, oltre il quale si apre una finestra a lunetta semicircolare di derivazione termale.\nAll'interno, articolato in tre navate, sono conservate molte opere d'arte, tra cui l\"'Annunciazione\" di Jacopo Chimenti, le pale d'altare \"Madonna della Mercede\" di Francesco Curradi (XVII secolo, sulla didascalia indicata ancora come di bottega dell'Empoli) e la \"Deposizione\", di autore ignoto. Si segnalano anche le reliquie di San Faustino martire e affreschi di Dilvo Lotti.\nNella canonica \u00e8 conservata una copia del dipinto \"Madonna con Bambino, santa Elisabetta e san Giovannino\" di Andrea del Sarto."}
{"id": "1431615", "revid": "20931", "url": "https://it.wikipedia.org/wiki?curid=1431615", "title": "Duomo di Pontedera", "text": ""}
{"id": "1431617", "revid": "306856", "url": "https://it.wikipedia.org/wiki?curid=1431617", "title": "Parco naturale Vedrette di Ries-Aurina", "text": "Il parco naturale Vedrette di Ries-Aurina (\"Naturpark Rieserferner-Ahrn\" in tedesco) \u00e8 un'area naturale protetta istituita nel 1988, su un territorio con una superficie di 31.505 ettari appartenente a 6 comuni in Alto Adige.\nTerritorio.\nForma un comprensorio unico col parco nazionale Alti Tauri in Austria formando un'area protetta di 2.457 km\u00b2 costituendo la pi\u00f9 estesa area tutelata d'Europa.\n\u00c8 delimitato a nord-ovest dal fondovalle della Valle Aurina, ad est fino al passo Stalle dal confine di Stato, a sud-est dalla valle di Anterselva e a sud dalla val Pusteria. \u00c8 un ambiente costituito da laghi alpini, come il lago di Anterselva, cascate, e monti come la Finestra dei Tauri e le Vedrette di Ries.\nFauna.\nLa fauna \u00e8 ricca: tra gli uccelli si trovano l'aquila reale, il falco pellegrino e il gufo reale, e anche lucherini e crocieri. Tra i mammiferi, la marmotta, gli scoiattoli, il camoscio e la volpe.\nFlora.\nLa flora \u00e8 costituita da salice nano, abete rosso, larice, pino cembro, mugo, primula glutinosa.\nLa torbiera di Rasun (Anterselva), che occupa circa 20 ettari all'interno del parco, ospita l'unica stazione italiana dell'orchidea \"Malaxis paludosa\", specie in pericolo critico di estinzione.\nStrutture ricettive.\nIl centro informativo del parco ha sede a Casere di Predoi, il centro visite ha sede a Campo Tures. \u00c8 gestito dalla provincia di Bolzano."}
{"id": "1431619", "revid": "307923", "url": "https://it.wikipedia.org/wiki?curid=1431619", "title": "Alveolite", "text": "L'alveolite \u00e8 una malattia infiammatoria che si pu\u00f2 riferire a:"}
{"id": "1431620", "revid": "767487", "url": "https://it.wikipedia.org/wiki?curid=1431620", "title": "La via dei giganti", "text": "La via dei giganti (\"Union Pacific\") \u00e8 un film del 1939 prodotto e diretto da Cecil B. DeMille. Nel 2002 una giuria gli ha simbolicamente assegnato il Grand Prix du Festival International du Film come miglior film tra quelli in programma al Festival di Cannes del 1939, poi annullato a causa della guerra."}
{"id": "1431621", "revid": "228587", "url": "https://it.wikipedia.org/wiki?curid=1431621", "title": "Jaros\u0142aw Iwaszkiewicz", "text": "Biografia.\nNasce il 20 febbraio 1894 (secondo il calendario giuliano) a Kalnik in Ucraina, figlio di Boles\u0142aw Iwaszkiewicz e Maria Pi\u0105tkowska. Nel 1909 la famiglia Iwaszkiewicz si trasferisce a Kiev. Durante le visite a Tymosz\u00f3wka alla tenuta della famiglia Szymanowski, con la quale sua madre \u00e8 imparentata, il giovane Jaros\u0142aw inizia a frequentare Karol, suo lontano cugino e futuro compositore, che avr\u00e0 una grande influenza sulla sua formazione intellettuale. Dopo la maturit\u00e0 ginnasiale, Iwaszkiewicz si iscrive alla facolt\u00e0 di legge all'universit\u00e0 di Kiev.\nIl suo debutto letterario avviene nel 1915 con la poesia \"Lilith\", pubblicata sulla rivista \"Pi\u00f3ro\". Il 29 novembre 1918 prende parte alla prima serata del caff\u00e8 letterario \"Pod Pikadorem\" (\"Dal Picador\") e pubblica sulla rivista \"Pro Arte et Studio\" alcune poesie. Nel 1919 esce \"Oktostychy\" (\"Ottostici\"), la sua prima raccolta in volume. Inizia la collaborazione con la rivista di Pozna\u0144 \"Zdr\u00f3j\", dove pubblica, tra l'altro la traduzione delle \"Illuminazioni\" di Rimbaud. Nel gennaio del 1920 esce il primo numero della rivista \"Skamander\", portavoce di un movimento il cui nucleo \u00e8 formato da Iwaszkiewicz, Antoni S\u0142onimski, Julian Tuwim, Jan Lecho\u0144, Kazimierz Wierzy\u0144ski. Il gruppo propone una poesia \"del giorno presente\", una poetica del quotidiano che rifiuti la retorica patriottica e si riappropri di alcuni elementi della tradizione come la metrica tradizionale.\nIl 12 settembre 1922 sposa Anna Lilpop e l'anno seguente viene assunto come segretario del presidente del Sejm (la Dieta polacca) Maciej Rataj, presso cui rester\u00e0 due anni. Nel 1925 compie il primo viaggio a Parigi, dove soggiorna per sei mesi. Il 19 giugno 1926 si tiene la prima del dramma lirico \"Kr\u00f3l Roger\" (\"Re Ruggero\") composto da Karol Szymanowski su libretto di Iwaszkiewicz. Nello stesso anno entra nella delegazione polacca che partecipa all'incontro di Vienna organizzato dall'Europ\u00e4ische Kulturbund, la Federazione Internazionale delle Unioni Intellettuali creata da Karl-Anton Rohan come veicolo per l'integrazione delle \u00e9lite intellettuali europee, che si riveler\u00e0 in seguito sempre pi\u00f9 un veicolo per una propaganda pangermanista da cui Iwaszkiewicz prender\u00e0 le distanze e che denuncer\u00e0 nel 1933 nell'articolo \"Mitologia Niemec wsp\u00f3\u0142czesnych\" (La mitologia della Germania contemporanea), pubblicato sulla rivista \"Wiadomo\u015bci Literackie\" (Notizie Letterarie), in cui denuncia lo stretto rapporto tra utopia poetica e hitlerismo che contraddistingue gli ambienti letterari tedeschi, come ad esempio il circolo del poeta Stefan George.\nNel 1928 la famiglia Iwaszkiewicz si trasferisce nella tenuta di Podkowa Le\u015bna, poco fuori Varsavia, in un grande villa ribattezzata Stawisko, che durante l'occupazione diventer\u00e0 un importante punto di riferimento e un rifugio per poeti, artisti e gente comune.\nNel 1932 ottiene il posto di segretario d'ambasciata a Copenaghen, dove si trasferisce con l'intera famiglia per i successivi tre anni. L'anno seguente escono in un volume i racconti che sono considerati tra i suoi capolavori: \"Panny z Wilka\" (Le signorine di Wilko) e \"Brzezina\" (Il bosco di betulle). Nel 1937 si tiene con successo la prima del dramma \"Lato w Nohant\" (Un'estate a Nohant), che narra un episodio della vita di Fryderyk Chopin e George Sand. Durante gli anni della guerra e dell'occupazione Iwaszkiewicz \u00e8 a Stawisko, dove vengono ospitate decine di persone in fuga dalla capitale, dai bombardamenti e dalle repressioni razziali.\nDurante gli anni di guerra artisti, scrittori, semplici civili trovano nella villa rifugio e sostegno materiale. A guerra finita, \u00e8 eletto nel 1945 presidente dell'Unione degli Scrittori Polacchi, carica che conserver\u00e0 quasi senza interruzione per tutto il resto della sua vita. Nel 1948 compie numerosi viaggi in Italia, in Francia e in Sudamerica, e presieder\u00e0 a Breslavia il Congresso Mondiale degli Intellettuali in Difesa della Pace, movimento influenzato dalla propaganda sovietica. Alle Olimpiadi di Londra riceve un premio per il poema Ody olimpijskie (Odi olimpiche). Nel 1949 esce \"Chopin\", importante monografia sul compositore polacco.\nNel 1952 viene eletto al parlamento polacco, carica che ricoprir\u00e0 per tutta la vita. Le pubblicazioni importanti degli anni successivi sono a carattere memorialistico-biografico, come \"Ksi\u0105\u017cka o Sycylii\" (Il libro sulla Sicilia) e \"Ksi\u0105\u017cka moich wspomnie\u0144\" (Il libro dei miei ricordi). Nel 1961 esce il film di Jerzy Kawalerowicz \"Matka Joanna od Anio\u0142\u00f3w\" (\"Madre Giovanna degli Angeli\"), basato sull'omonimo racconto di Iwaszkiewicz. Nel 1969 traduce \"Timore e tremore\" di Kierkegaard. Alla vecchiaia Iwaszkiewicz riserva alcune delle sue pi\u00f9 importanti raccolte poetiche come \"Xenie i elegie\" (Xenia ed elegie, 1970), \"\u015apiewnik w\u0142oski\" (Canzoniere italiano, 1974) e \"Mapa pogody\" (La mappa del tempo, 1977). Nel 1978 Andrzej Wajda porta sullo schermo il racconto \"Panny z Wilka\" (\"Le signorine di Wilko\"), in un film in cui appare per qualche sequenza lo stesso Iwaszkiewicz. L'anno seguente lo scrittore riceve il Premio Mondello per \"Ogrody\" (Giardini) e viene ricevuto da papa Giovanni Paolo II. Il 23 dicembre muore la moglie Anna. Nel gennaio del 1980 parte per Parigi, dove la sua salute peggiora. Muore il 2 marzo a Varsavia. La raccolta di poesie \"Muzyka wieczorem\" (Musica di sera) gi\u00e0 pronta per la stampa, esce postuma.\nOpere.\nPoeta, romanziere, drammaturgo e saggista, fin dalla prima giovinezza, Iwaszkiewicz coltiv\u00f2 un cosmopolitismo che lo porter\u00e0 a frequentare i luoghi e i miti della tradizione culturale europea, intesa nel senso pi\u00f9 ampio, e a sviluppare un eccezionale eclettismo sempre dominato dal segno e dalla consapevolezza di una raffinata cultura. Prosatore di rara esattezza e di struggente malinconia, romanziere spesso dedito all'affresco storico, drammaturgo originale alle prese con frammenti di vita di Fryderyk Chopin e Balzac, librettista d'opera per Szymanowski, Iwaszkiewicz inizi\u00f2 e termin\u00f2 la sua carriera come poeta di raffinata musicalit\u00e0, ed \u00e8 nella poesia che trova la usa originalit\u00e0 e la cifra della sua scrittura. Dagli esordi nei caff\u00e8 letterari di Varsavia durante il primo dopoguerra fino all'ultima raccolta la poesia di Iwaszkiewicz si caratterizza per uno stile personale che resister\u00e0 a mode e correnti e per una poetica che unisce, in un crescente pessimismo per gli esiti della storia, il senso della bellezza del mondo alla percezione acuta della morte e del nulla, con un tenace attaccamento ai valori della cultura che permeano l'orizzonte stesso della realt\u00e0."}
{"id": "1431624", "revid": "1272592", "url": "https://it.wikipedia.org/wiki?curid=1431624", "title": "\u00c9cole sup\u00e9rieure des sciences \u00e9conomiques et commerciales", "text": "L'ESSEC Business School (\u00c9cole Sup\u00e9rieure des Sciences Economiques et Commerciales) \u00e8 una business school internazionale con sede in Francia (Cergy-Pontoise e La D\u00e9fense nell'area parigina), Singapore e Marocco. Fondata nel 1907 e riconosciuta come una delle principali business school del mondo, la ESSEC Business School \u00e8 una delle 76 scuole al mondo ad aver ottenuto il triplice accreditamento di AACSB, EQUIS e AMBA.\nL'ESSEC \u00e8 una delle \"Grandes \u00e9coles\" francesi pi\u00f9 selettive e citata in Francia come una delle \"trois parisiennes\" (tre parigine), insieme a l'ESCP Business School e HEC Paris.\nLa scuola \u00e8 diretta da Vincenzo Esposito-Vinzi in seguito alla nomina di Jean-Michel Blanquer a Ministro della pubblica istruzione francese nel governo Philippe del presidente Emmanuel Macron. \nStoria.\nLa Fondazione (1907-1913).\nL'\u00c9cole Sup\u00e9rieure des Sciences Economiques et Commerciales (ESSEC) fu fondata nel 1907 come Istituto economico di Ferdinand Le Pelletier a Parigi. La sua creazione \u00e8 in linea con altre scuole di commercio create sotto la cattolicit\u00e0 come HEC Nord (che diventer\u00e0 EDHEC) dall'Istituto cattolico di Lille o ESSCA dall'Istituto cattolico di Angers. La legge Falloux del 1854 ha effettivamente permesso l'ascesa dell'istruzione secondaria religiosa. Il difficile contesto per la Chiesa, che \u00e8 segnato dall'affare Dreyfus (1895) e dalla legge sulla separazione di Chiesa e Stato (1905), la spinge a cercare di riguadagnare influenza diffondendo i valori morali nel mondo degli affari e formando una nuova generazione di imprenditori.\nIn questo contesto di lotta delle congregazioni religiose, in particolare dei gesuiti contro l'ideologia laica e repubblicana dello stato, l'ESSEC \u00e8 una risposta tardiva cattolica alla creazione di HEC. Si trova all'\u00c9cole Sainte Genevi\u00e8ve (creata dai Gesuiti nel 1854) nel Quartiere Latino. L'ESSEC dispone quindi di ampie risorse materiali: sale piccole adatte al lavoro in numero ridotto e persino un laboratorio di chimica. La prima classe ha 7 studenti e gli studi durano due anni. Nel 1909 fu introdotto un terzo anno opzionale.\nIl curriculum non denota per la sua originalit\u00e0 strutturandosi attorno a un insieme di leggi / contabilit\u00e0 / lingue / tecnica. \u00c8 attraverso l'introduzione di valori morali cristiani che ESSEC intende distinguersi: gli studenti partecipano ogni settimana alla conferenza di apologetica alla cappella della scuola Sainte Genevi\u00e8ve. L'educazione tecnica (calligrafia, stenografia, scrittura di documenti commerciali) \u00e8 combinata con l'educazione scientifica (fisica, chimica, visite di fabbrica). \u00c8 possibile integrare la sezione elementare della scuola diplomandosi prima o tenendo una laurea non scientifica e iscrivendovi al primo anno se si \u00e8 in possesso di una laurea o che veniamo dalla sezione elementare e abbiamo superato un esame.\nDal 1913 al 1940.\nNel 1913, i locali della scuola furono sequestrati seguendo la legge della separazione della Chiesa e dello Stato del 1905, costringendo l'ESSEC a unirsi a quelli dell'Istituto cattolico di Parigi. ESSEC assume quindi il suo nome attuale. Le sue risorse sono ridotte: ha solo un anfiteatro prestato dall'ICP, la sezione elementare \u00e8 rimossa e le lezioni sono impartite dalla facolt\u00e0 della facolt\u00e0. Le discipline insegnate, che rimarranno pressoch\u00e9 le stesse fino al 1960, sono quindi lingue, storia del commercio, geografia commerciale, economia politica, diritto e contabilit\u00e0. Un posto importante \u00e8 dato alle lingue, con 10 ore settimanali (4 ore di inglese e tedesco, 1 ora di italiano e spagnolo). Con sette corsi di legge per due anni, ESSEC lotta per distinguersi da una scuola di legge e cerca la legittimit\u00e0.\nLa scuola sopravvive a malapena alle mobilitazioni della guerra: nel 1914 conta solo quattro alunni nel primo anno e due al secondo. \u00c8 temporaneamente chiuso e riaperto nel 1915. Il terzo anno opzionale \u00e8 chiuso e la scuola recupera solo la stabilit\u00e0 finanziaria dal 1920, dove accoglie pi\u00f9 di 50 studenti nel primo anno e 150 nel 1930. Nel 1923 viene creata un'associazione di ex allievi: un fondo di solidariet\u00e0 per le vedove e gli orfani di guerra \u00e8 stato istituito. Nel 1926 fu pubblicato il primo annuario di laureati e nel 1929 furono dati i primi corsi di etica aziendale.\nLa crisi degli anni '30 arriva a rompere questo slancio: ESSEC deve abbassare le tasse universitarie perch\u00e9 gli studenti si rifugiano in valori ritenuti pi\u00f9 sicuri come il servizio pubblico o la legge. L'arrivo delle classi vuote del 1914-1918 e la crisi economica accrescono ulteriormente la difficolt\u00e0 della situazione. La scuola \u00e8 obbligata ad accettare la maturit\u00e0 liceale, non laureati in esame e anche gli auditor gratuiti che vengono a frequentare corsi senza il diploma, per una tassa di iscrizione.\nNel 1932 fu creato l'Ufficio Studentesco (BDE) e nel 1937 furono distribuite le prime borse di studio, che segnarono l'inizio di una politica di assistenza sociale.\nDal 1940 al 1960.\nIl decollo avviene sotto l'impulso di Camille Donjon (padre Donjon) dal 1939 con l'istituzione della selezione all'ingresso. Una classe preparatoria per l'esame fu istituita nel 1941, che divenne un concorso nel 1947, il numero di candidati che lo permise. Tuttavia, l'ESSEC si rifiuta di aderire al sistema unificato delle \u00e9coles de commerce (ESC) istituito dal decreto del 3 dicembre 1947. Lo Stato ora sostiene l'attuazione di classi preparatorie sul territorio (erano trenta all'epoca, per un venti ESC). In cambio l'ESC trascorre la scuola da due a tre anni e si organizza in una rete con test e materie comuni alle competizioni scritte.\nSe HEC e ESCP si uniscono a questo sistema, ESSEC si posiziona come uno sfidante e mantiene le proprie classi e gare di preparazione. Anche due sistemi coesistono. Per essere al livello dei suoi concorrenti, tuttavia ESSEC passa la scuola da due a tre anni dal 1947. Questa situazione dura fino al 1951, quando ESSEC ha chiuso le sue classi preparatorie per aprire ai candidati delle classi preparatorie pubbliche, pi\u00f9 numerose, e quindi evitare l'emarginazione della sua concorrenza.\nSe la direzione ESSEC critica il modello universitario, capisce che la legittimit\u00e0 della scuola passa attraverso un maggiore riconoscimento dello stato, che lo riconosce nel 1942 e mira a laurearsi dal 1962. La scuola moltiplica anche le equivalenze: Ferrovie francesi e Banca di Francia nel 1937, Diploma post-laurea in Contabilit\u00e0 (DESC) nel 1967 e nel 1970 diploma ESSEC consente di competere per ENA e CAPET.\nTra il 1945 e il 1950, ESSEC rinnova poco e trae la sua credibilit\u00e0 accademica dalla legge, che soddisfa le aspettative delle famiglie borghesi: il 64% degli studenti studia legge all'universit\u00e0 in parallelo con ESSEC nel 1964. I metodi di insegnamento sono molto accademici e passano attraverso lezioni. I puntatori controllano la presenza degli studenti fino agli anni '60. A causa della mancanza di risorse e sotto l'influenza dell'ICP, la promessa iniziale di una pedagogia adattata al ritmo di ognuno non \u00e8 mantenuta.\nNel 1950 fu istituito il primo stage obbligatorio. Per un periodo di 3 mesi, si svolge alla fine degli studi.\nDagli anni Cinquanta, le critiche sono state ascoltate contro la tutela dell'ICP. Gli studenti ESSEC rivendicano la loro differenza rispetto agli altri studenti della facolt\u00e0 che non formano un gruppo cos\u00ec affiatato. ESSEC non ha alcuna autonomia legale o amministrativa del PIC.\nLa vita associativa ebbe inizio nei primi anni '60 con la creazione dell'ESSEC Mardis nel 1961 e della Junior Enterprise nel 1967.\nDal 1960 al 1970.\nNel 1960, Gilbert Olivier sostitu\u00ec Padre Donjon alla guida dell'ESSEC. L'arrivo di questo laico a capo della scuola, unito agli sviluppi legati alla competizione, influenzer\u00e0 l'identit\u00e0 cristiana della scuola. Inizia lanciando un'indagine sugli studenti sul contenuto dei corsi e sulla pedagogia messa in atto: solo il 47% degli studenti del primo anno \u00e8 soddisfatto, il 21% dei secondi e il 22% dei terzi anni. La pedagogia mal personalizzata e la preponderanza dei corsi dei diritti insegnati dai professori dell'ICP \u00e8 denunciata. L'indagine evidenzia che il 7% dei primi anni ritiene che ESSEC sia passivo, il 29% nel secondo anno e il 37% nel terzo anno.\nDati i risultati di questo sondaggio, \u00e8 in atto una riforma graduale. Le materie tecniche come la chimica e la fisica vengono abbandonate, l'insegnamento del contenuto si adatta alla societ\u00e0 e il fattore umano viene preso in considerazione con l'introduzione di corsi di sociologia e risorse umane. Nel 1965 comparvero corsi di marketing. Vengono organizzate conferenze sui metodi, come HEC e Sciences Po, e l'insegnamento programmato viene importato dagli Stati Uniti. Il reclutamento si \u00e8 diversificato con l'apertura dell'Admis on Title (AST) nel 1966, che segna anche l'apertura della scuola alle donne, classi preparatorie non ancora aperte a loro.\nLa competizione \u00e8 stata rielaborata nel 1969 con la scomparsa delle prove di chimica e fisica e soprattutto una ristrutturazione di quella orale che mira ora a testare il ragionamento logico dei candidati e pi\u00f9 solo la loro conoscenza. Vengono introdotti test psicotecnici e interviste sulla personalit\u00e0. Gilbert Olivier cerca anche di riformare il programma di lezioni preparatorie per avvicinarli all'educazione commerciale, ma deve rinunciare prima dell'opposizione dell'HEC e di altri CES.\nDal 1970 al 1990.\nI numeri stanno crescendo e la scuola sta esaurendo lo spazio. Ora occupa tre anfiteatri presso l'ICP e nel 1971 i servizi amministrativi si trasferirono a Boulevard Raspail. Nel 1965 fu istituita una commissione per riflettere sulle possibilit\u00e0 di spostare ESSEC. I progetti sono pianificati a Bagneux o Gentilly e poi abbandonati. Il 5 luglio 1967, ESSEC prese un'opzione su un sito nella nuova citt\u00e0 di Cergy-Pontoise dove verr\u00e0 costruito l'attuale campus. Allo stesso tempo, ESSEC emerge dal PKI. Nel 1968, l'ICP ha riconosciuto la sua indipendenza finanziaria e amministrativa. Nel 1969 fu fondato il gruppo ESSEC, costituito dalla scuola, CERESSEC (Centro di ricerca) e ISSEC (Istituto dei dirigenti). L'ICP conserva tuttavia un terzo dei seggi del consiglio di amministrazione e la nomina del direttore della scuola deve essere approvata dal rettore dell'ICP, che conserva anche il diritto di controllo sui professori dell'ESSEC.\nIl trasferimento a Cergy-Pontoise \u00e8 variamente accolto dalla comunit\u00e0: gli studenti (600 al momento) lo ritengono assurdo, soprattutto perch\u00e9 nessun treno conduce direttamente. Devi prendere un treno per Nanterre e poi una navetta. Va notato, tuttavia, che \u00e8 stato pianificato un progetto aerotrain per collegare La D\u00e9fense a Cergy in meno di dieci minuti. Sar\u00e0 abbandonato nel 1975 e linea L dessert Cergy dal 1979 e la RER A dal 1988. Alcuni insegnanti alimentano la polemica, consapevoli che una tale mossa comporta necessariamente un rinnovo della facolt\u00e0. Gli studenti vivono insieme nell'HLM di ALEGESSEC, contribuendo alla loro coesione. La nuova scuola \"si estende\" e comprende un grande anfiteatro di 300 posti, otto piccoli anfiteatri con 80 posti dotati di televisione a circuito chiuso, un centro di calcolo, un grande laboratorio linguistico, una biblioteca, un palazzetto dello sport, un ristorante universitario e 48 aule \" . L'edificio \u00e8 un anti-campus: la scuola \u00e8 inserita in citt\u00e0 e aperta verso l'esterno, mescolando alunni e abitanti a differenza di quella dell'HEC a Jouy-en-Josas. Le sue aree di accoglienza (foyer, caffetterie, cappella) dovevano essere disponibili per il cergyssois. In cambio, gli studenti avevano l'equipaggiamento e l'alloggio HLM della citt\u00e0.\nPrima del 1971, ESSEC si basa principalmente su dirigenti che lavorano in aziende per il suo insegnamento. Dalla sua posizione in Cergy, ESSEC sta istituendo una facolt\u00e0 permanente. Le sovvenzioni concesse dalla FNEGE per finanziare studi negli Stati Uniti di giovani professori o dirigenti che desiderano tornare a insegnare per colmare il \"gap di gestione\" francese consentono all'ESSEC di creare un gruppo di insegnanti qualificati. Nel 1972, su 20 professori, c'erano 9 ex ESSEC che avevano completato la loro formazione negli Stati Uniti. L'arrivo di FNEGE Fellows, che sono tornati dagli Stati Uniti pieni di idee, avvier\u00e0 la riforma del curriculum. Un nucleo comune viene creato nel primo anno sulla base dei fondamentali mentre un corso \u00e0 la carte viene introdotto dal secondo anno. \u00c8 ancora in vigore oggi. Viene inoltre istituita una durata minima di 12 mesi di stage, che lo studente pu\u00f2 raggiungere quando lo desidera. Il progetto gesuitico iniziale di una pedagogia basata sull'empowerment e l'individualizzazione degli studi ritorna quindi in modo secolarizzato.\nLa selettivit\u00e0 ESSEC sta aumentando in modo significativo: da 700 candidati nel 1960 a 2800 nel 1973.\nPer trasferirsi a Cergy, ESSEC, senza fondi pubblici, \u00e8 fortemente in debito con la Caisse d'Epargne e ANFESP (Associazione nazionale per il finanziamento delle attrezzature delle scuole private), il Consiglio generale della Val d'Oise. I rimborsi ammontano a 4 a 5 milioni di franchi all'anno. Queste spese finanziarie rappresentano l'11,7% del bilancio ESSEC nel 1975 (rispetto al 5% per l'INSEAD). Il budget operativo \u00e8 esploso da 6 milioni di franchi nel 1972 a 28 milioni nel 1979. Le tasse scolastiche sono aumentate e hanno raggiunto Template: Unity nel 1978-1979, il doppio di quello di HEC. Nel 1979, la crisi finanziaria \u00e8 scoppiata, esacerbata da un contesto di alti tassi di interesse e da un rallentamento economico legato allo shock petrolifero. Quest'anno la scuola ha un deficit di 10,4 milioni di franchi. La tassa di apprendistato, la formazione continua e il coinvolgimento degli anziani sono considerati fonti di finanziamento, ma ancora troppo deboli per rispettare le scadenze. La questione della nazionalizzazione dell'ESSEC e del suo attaccamento all'universit\u00e0 \u00e8 messa sul tavolo, idee che arrivano nel campo delle possibilit\u00e0 con l'elezione di Fran\u00e7ois Mitterrand alla presidenza della Repubblica.\nGilbert Olivier si oppone fermamente ad esso, vedendolo come un fallimento del progetto iniziale della scuola di emanciparsi dal sistema di istruzione superiore.\nDal 2000 ad oggi.\nNel 1999, la scuola decise di cambiare il nome del suo programma Grande Ecole con il nome di MBA (Master in Business Administration), uno standard anglosassone normalmente riservato ai dirigenti che hanno gi\u00e0 molti anni di esperienza. ESSEC intende evidenziare il suo accreditamento da parte dell'AACSB (ente americano di accreditamento) e dei 18 mesi di stage dei suoi studenti, la cifra pi\u00f9 alta di tutte le business school francesi. \u00c8 seguito in questo modo da ICN Nancy e ESC Grenoble. ESSEC quindi rivede i suoi accordi internazionali per portarli al livello MBA o Master. Uno studente ESSEC che fa una doppia laurea con un'universit\u00e0 partner pu\u00f2 tornare con un MBA pi\u00f9 tradizionale (per i dirigenti che hanno gi\u00e0 esperienza professionale) rilasciato da questo partner.\nQuesto posizionamento dell'MBA viene criticato da HEC, EM Lyon o Universit\u00e0 Paris-Dauphine, tanto che Ali La\u00efdi nel suo libro Secrets of the economic war (2004) afferma che l'HEC avrebbe montato un'operazione di destabilizzazione ESSEC attaccando la sua posizione MBA. Il caso porta ad un'apertura di indagine da parte della Camera di commercio di Parigi e un rifiuto categorico \u00e8 portato da HEC.\nNel 2005, ESSEC ha ampliato il suo campus con l'inaugurazione dell'edificio Nautile per insegnanti e nel 2007 con la sala polifunzionale del Duomo (2700 posti in piedi) e il Galion. I risultati sono firmati Marc Seifert, figlio di Ivan Seifert che ha progettato il campus originale nel 1973. Sono una continuazione di edifici esistenti. Nel 2008, la biblioteca \u00e8 stata ampliata e rinnovata cos\u00ec come l'area ristorante nel 2009.\nNel marzo 2006, la ESSEC Business School inaugura un campus a Singapore all'interno della National Library, il centro asiatico ESSEC.\nNel 2010, ESSEC presenta il suo piano strategico per il 2010-2015. Il portfolio del programma viene riposizionato: l'EPSCI (programma post-diploma di maturit\u00e0) diventa il bachelor dell'ESSEC, il nome dell'MBA viene abbandonato per quello di Master in Management. La comunicazione del gruppo \u00e8 unificata sotto il nome di ESSEC Business School. \u00c8 prevista una raccolta di fondi di 150 milioni di euro. L'obiettivo \u00e8 quello di essere una delle 20 migliori Business School del mondo, entrare nelle 10 migliori scuole in Asia e fare un'impressione duratura tra le prime 5 in Europa. L'abbandono del nome di MBA \u00e8 una vera e propria rottura strategica per la scuola. Il suo programma non \u00e8 comparso nella classifica del Financial Times di Masters in Management dalla sua creazione nel 2005 n\u00e9 in MBA a causa della sua natura ibrida. Il direttore generale dell'epoca, Pierre Tapie, tuttavia, non rimpiange questa decisione nel 1999, perch\u00e9 crede che la scuola abbia acquisito notoriet\u00e0. Infatti, nel 2007, il Wall Street Journal ha classificato ESSEC MBA: 7 \u00b0 al mondo, davanti a HEC e INSEAD.\nLa scuola moltiplica gli accordi di doppia laurea: con l'Indian Institute of Management di Ahmedabad nel 2006, con Centrale Paris e l'Universit\u00e0 di Keio nel 2009, con l'\u00c9cole du Louvre, ENSAE e Saint-Cyr nel 2010, con ENS nel 2011, con il Universit\u00e0 del Queensland e tre istituzioni sudcoreane nel 2014 o con l'Universit\u00e0 Bocconi nel 2015.\nNel 2014, Jean-Michel Blanquer, il nuovo direttore generale della scuola nominato nel 2013, ha annunciato il piano strategico \"ESSEC 3I 2020\" (Internazionalizzazione, innovazione e coinvolgimento). L'internazionalizzazione attraversa, tra le altre cose, un nuovo campus ESSEC Asia-Pacifico, che aprir\u00e0 nel 2015 e un campus ESSEC Africa che aprir\u00e0 nel 2017, l'innovazione attraverso un'alleanza strategica con CentraleSup\u00e9lec e il coinvolgimento della possibilit\u00e0 per gli studenti di crearsi da soli corsi e creazione di mentori. La scuola lancia i suoi primi MOOC e inaugura il suo fablab, il K-Lab.\nAccreditamenti.\nNel 1997, l'ESSEC Business School di Parigi \u00e8 diventata la prima istituzione al di fuori del Nord America a essere accreditata dal AACSB (Association to Advance Collegiate Schools of Business).\nNel 2003, l'ESSEC ha ricevuto l'accreditamento EQUIS (European Quality Improvement System) per la qualit\u00e0 di tutti i suoi programmi. \nNel 2017 l'ESSEC ottiene anche l'accreditamento AMBA (Association of MBAs). \nL'ESSEC \u00e8 accreditata presso il Ministero dell'Educazione francese ed \u00e8 membro della conferenza della Grande Ecoles.\nPartner accademici.\nGrande Ecole Master in Management Double Degree Partners\nGrande Ecole Master in Management Exchange Partners\nOrganizzazioni studentesche.\n86 associazioni sono presenti nel campus: sia sportive (BDS, VEF, Ski Club, Club Aviron, ESSEC Voile, Extrem, Cartouche &amp; Hame\u00e7on...), che professionali (Junior ESSEC Conseil, ESSEC Solutions Entreprises, ESSEC Initiatives, ...), culturali (Cinequanon, Shamrock, ...), internazionali (Melt, ESSEC Chine, ESSEC Maroc, ...), umanitarie (Mission Potosi, Tuong Lai, cHeer up!, Genepi, ...), o artistiche (Musical, Comedia, Label Sauce, ...) tra le quali RACE ESSEC, ESSEC Live, Les Mardis de l'ESSEC, L'Impertinent, R\u00eave FM."}
{"id": "1431625", "revid": "15756", "url": "https://it.wikipedia.org/wiki?curid=1431625", "title": "Ramses II", "text": "\u00c8 spesso ricordato come il pi\u00f9 grande, potente e celebrato faraone dell'impero egizio. A causa della durata eccezionale del suo regno (quasi un settantennio: considerando per\u00f2 la sua associazione al trono quando il padre era ancora in vita, giunse a 75 anni di governo effettivo del Paese), che l'egittologo scozzese Kenneth Kitchen ha paragonato a quello della regina Vittoria del Regno Unito, nell'egittologia \u00e8 invalsa la tradizione di assegnare il suo nome all'intero periodo della sua dinastia (\"epoca/periodo/stile ramesside\"):\nMentre l'egittologo francese Pierre Montet ha cos\u00ec commentato la vita di Ramses II:\nEbbe modo di celebrare, nel corso del suo regno, ben 14 giubilei \"sed\", il primo dei quali coincideva con il trentesimo anniversario di regno del sovrano e da l\u00ec in poi ogni tre anni: pi\u00f9 di ogni altro re d'Egitto. Fece costruire numerosissimi monumenti in tutto il Paese e incidere i propri nomi su altrettante opere dei suoi predecessori: una tale quantit\u00e0 di oggetti d'arte, colossi, iscrizioni ed elementi architettonici fa s\u00ec che Ramses II sia attestato in praticamente ogni collezione di antichit\u00e0 egizie nel mondo: anche per questo, \u00e8 probabilmente il pi\u00f9 conosciuto dei faraoni. Fond\u00f2 una nuova capitale, Pi-Ramses (\"Dimora di Ramses\"), nel delta del Nilo. Combatt\u00e9 a nord contro gli Ittiti e quindi a sud contro i Nubiani, assicurando il predominio dell'Egitto sulla Nubia e i suoi giacimenti auriferi; in questa colonia dell'impero egizio fece inoltre costruire sei templi: celeberrimi quelli di Abu Simbel. Dopo la battaglia di Qade\u0161, combattuta presso l'Oronte nel 5\u00ba anno del suo regno contro l'esercito del sovrano ittita Muwatalli II, la frontiera dell'Egitto venne ivi definitivamente stabilita. La pace fra le due potenze (le quali si spartirono le colonie siro-palestinesi) venne sancita nel 21\u00ba anno di regno del faraone tramite un trattato di pace pervenutoci quasi interamente: ebbe cos\u00ec inizio un periodo di forte stabilit\u00e0 per la regione, suggellato dal matrimonio di Ramses II con due principesse ittite. Mor\u00ec all'et\u00e0, sorprendente per la sua epoca, di 90 o 91 anni e fu sepolto in una grande tomba della Valle dei Re. Il suo corpo fu poi traslato in un nascondiglio di mummie regali e ivi scoperto nel 1881; si trova al Museo egizio del Cairo.\nAlcuni considerarono Ramses II come il faraone che si sarebbe opposto a Mos\u00e8 nei fatti narrati dal Libro dell'Esodo; da altri invece \u00e8 ritenuto il \"Faraone dell'oppressione\", ossia il padre di quel faraone con cui Mos\u00e8 si sarebbe scontrato, e che quindi sarebbe il successore Merenptah. D'altro canto, non esiste alcuna prova archeologica che Ramses II sia stato l'uno o l'altro faraone, n\u00e9 il suo nome viene menzionato nella Torah. Nelle fonti greche compare invece con il nome di \"Ozymandias\", corruzione di parte del suo \"praenomen\" \"Usermaatra Setepenra\", che significa \"Potente \u00e8 la giustizia (Maat) di Ra-Eletto di Ra\".\nDescrizione fisica.\nUnica testimone dell'aspetto fisico del re, al di l\u00e0 delle canoniche idealizzazioni dell'arte egizia, \u00e8 la sua mummia, conservata oggi al Museo egizio del Cairo, sbendata da Gaston Maspero il 1\u00ba giugno 1886 e studiata approfonditamente da un'\u00e9quipe interdisciplinare al Mus\u00e9e de l'Homme di Parigi nel 1976. La statuaria regale era, infatti, di mera propaganda, destinata a raffigurare il re, sempre giovane, come sovrano benevolo, guerriero possente o dio vivente. Il naso di Ramses II era aquilino, lungo e sottile, le labbra carnose, il volto dalla forma ovale, occhi quasi a mandorla leggermente sporgenti, alti zigomi, mascella possente e piccolo mento quadrato. Nelle rappresentazioni artistiche, Ramses II presenta spesso un lieve sorriso che il poeta inglese Percy Bysshe Shelley (1792\u20131822), nella poesia \"Ozymandias\", defin\u00ec\ne che, viceversa, la scrittrice ed egittologa Amelia Edwards (1831\u20131892) interpret\u00f2 come segno di\nDopo aver sbendato la mummia, Maspero annot\u00f2 circa l'aspetto del faraone, cercando collegamenti tra l'aspetto e il carattere secondo un costume ottocentesco:\nEra senza dubbio pi\u00f9 alto della media del tempo: l'altezza antropometrica corrisponde a 173 centimetri, il che significa che in vita e in et\u00e0 giovanile egli era alto quasi 185\u00a0centimetri. Essendo morto all'et\u00e0 di circa 90 anni (anche questa molto differente dalla media della sua epoca) la mummia presenta i segni della senilit\u00e0: negli ultimi anni di vita, il re fu affetto da una spondiloartrite anchilosante \"gravissima\" che lo costrinse a camminare con l'aiuto di un bastone ed ebbe a patire di una pessima dentatura. \"Era di pelle bianca, di tipologia mediterranea simile a quella dei berberi africani\". Durante gli studi sulla mummia, un'\u00e9quipe di tredici specialisti, grazie all'analisi microscopica, conferm\u00f2 che il colore naturale dei capelli di Ramses II era un rosso fulvo, molto raro fra gli antichi Egizi, che forse videro in ci\u00f2 una caratteristica fisica \"temibile\" del loro sovrano: il rosso era infatti il colore di Seth, dio del caos e della violenza, molto venerato ad Avaris, che era proprio la citt\u00e0 d'origine della famiglia di Ramses II.\nBiografia.\nGiovinezza.\nRamses I e l'origine della XIX dinastia.\nRamses II nacque intorno al 1303 a.C. da Seti (destinato a regnare dal 1294 al 1279 a.C.) e Tuia. \u00c8 difficile stabilire il luogo di nascita a causa della mancanza di materiale archeologico in proposito, anche se \u00e8 appurato che la sua famiglia fosse originaria del delta del Nilo, e pi\u00f9 precisamente della citt\u00e0 di Avaris, antica sede degli invasori Hyksos e centro del culto di Seth. L'egittologo scozzese Kenneth Kitchen \u00e8 giunto alla conclusione che il futuro Ramses I, nonno di Ramses II, sarebbe nato indicativamente pochi anni prima di Tutankhamon (1341 a.C.), figlio di un comandante di nome Seti, capo degli arcieri, mentre suo zio, l'ufficiale Khaemuaset, era marito di Tamuadjesi, una parente del vicer\u00e9 di Kush e donna a capo dell'harem di Amon. Questi legami illustrano l'alto lignaggio della famiglia del futuro Ramses I, che incontr\u00f2 il favore del suo ex-commilitone Horemheb, l'ultimo faraone della tumultuosa e gloriosa XVIII dinastia, il quale lo elev\u00f2 al rango di visir. Ricopr\u00ec inoltre cariche prestigiose quali: \"Comandante delle truppe\", \"Capo degli arcieri\", \"Capo dei carri di Sua Maest\u00e0\", \"Soprintendente della cavalleria\", \"Capo delle fortezze di Sua Maest\u00e0\", \"Soprintendente delle Bocche del Nilo\", \"Scudiero di Sua Maest\u00e0\", \"Scriba reale\", \"Capo dei giudici\", \"Luogotenente del Re dell'Alto e Basso Egitto\", \"Messaggero del Re per tutti i Paesi stranieri\".Tra il 1295 e il 1292 a.C. Horemheb mor\u00ec: si inaugur\u00f2 cos\u00ec la XIX dinastia. All'epoca dell'ascesa al trono di suo nonno Ramses I, il futuro Ramses II aveva circa cinque anni, una sorella maggiore chiamata Tia e, stando a quanto emerso da iscrizioni del Tempio di Karnak, un fratello maggiore, Mehi, morto in giovane et\u00e0. \u00c8 altres\u00ec nota l'esistenza di una certa Henutmira, divenuta in seguito una delle sue mogli, nata da Seti I quand'egli era gi\u00e0 re e di conseguenza sorella minore di Ramses II. Salito quindi al trono in tarda et\u00e0, Ramses I godette di un regno brevissimo, forse di appena 22 mesi. Govern\u00f2 per\u00f2 affiancato dal figlio Seti, il principe ereditario allora trentenne, associandoselo infine al trono per rendere indubbia la successione e stabilizzare il futuro della dinastia.\nIl principe Ramses durante il regno del padre.\nScelto molto presto dal padre come principe ereditario, cos\u00ec come attestano i rilievi dei templi di Seti I ad Abido e a Qurna, il giovane Ramses venne educato da suo cognato Tia, marito di sua sorella Tia e gi\u00e0 scriba reale, scelto come suo precettore. Come tutti i membri maschili della sua famiglia, Ramses crebbe in ambito militare. Intorno ai dieci anni, Ramses venne quindi nominato comandante di una squadra di militari e partecip\u00f2 probabilmente a una campagna paterna contro i Libici. Nel frattempo, durante i periodi di pace, il principe accompagnava suo padre sui cantieri regali e nelle visite ufficiali in tutto il Paese; questo apprendistato consisteva probabilmente nell'osservare cosa fosse necessario fare e come agire in determinate situazioni secondo l'esempio paterno.\nNel 7\u00ba anno del proprio regno, cio\u00e8 quando il principe aveva sedici o diciassette anni, il faraone decise che Ramses fosse pronto per incarichi di maggior peso: durante una cerimonia pubblica, alla quale partecipava l'intera corte, lo nomin\u00f2 Principe reggente, conferendogli onori regali, fra i quali un \"nome d'incoronazione\", \"Usermaatra\", che Ramses II manterr\u00e0 una volta divenuto unico faraone regnante. \nL'egittologo canadese Peter J. Brand, autore di un'importante monografia su questo faraone e sulle sue numerose opere, sottolinea, riguardo a tale tesi, che i rilievi che decorano vari templi a Karnak, Gurna e Abido, ove Seti I e Ramses II compaiono insieme, furono effettivamente realizzati dopo la morte di Seti per volere del figlio Ramses, e che perci\u00f2 non possono essere utilizzati come prove per suffragare l'ipotesi della coreggenza. Inoltre, l'egittologo statunitense William Murnane, che inizialmente appoggi\u00f2 l'ipotesi della condivisione del potere fra i due, pi\u00f9 tardi rivide le proprie posizioni, respingendo la tesi secondo cui Ramses II avrebbe cominciato a contare i propri anni di regno mentre Seti I era ancora vivo. Infine, Kenneth Kitchen ha respinto l'uso del termine \"coreggenza\" per descrivere il rapporto fra il padre e il figlio; lo studioso scozzese descrive la prima fase della carriera di Ramses come la reggenza di un principe, quando l'adolescente Ramses pot\u00e9 godere di una propria titolatura reale e di un harem, ma senza contare i propri anni di regno fino alla morte di suo padre. L'ipotesi della coreggenza fra i due appare vaga e quantomeno ambigua. Due importanti descrizioni risalenti al primo decennio di regno di Ramses, cio\u00e8 l'iscrizione dedicatoria del tempio di Abido e le stele di Kuban, attribuiscono al sovrano titoli confacenti un principe: \"Primogenito del re\", \"Principe ereditario\" ed \"Erede\", oltre a specifici titoli militari. Vent'anni dopo, Ramses II ricord\u00f2 questo momento in un discorso alla corte:\nDopo la nomina, il padre ordin\u00f2 che si costruisse per il figlio un palazzo, edificato probabilmente nella citt\u00e0 di Menfi. Fu in questo periodo che Ramses II spos\u00f2 la sua prima e prediletta moglie, Nefertari. Non si conoscono le origini della futura regina, il cui nome per\u00f2 non lascerebbe dubbi sulla sua nazionalit\u00e0 egiziana. Nel 13\u00ba anno del proprio regno, Seti I gli affid\u00f2 la riscossione dei tributi dei paesi di Wawat e Kush (le due province nelle quali era divisa la Nubia), e il compito di reprimere alcune rivolte scoppiate fra i beduini shasu in terra di Canaan, compiti che si vennero a sommare al precedente incarico di responsabile del programma architettonico paterno lungo tutto l'Egitto. Dopo undici o quindici anni di governo (questione cronologica altamente dibattuta), Seti I mor\u00ec e il regno pass\u00f2 quindi nelle mani di Ramses, allora venticinquenne.\nPrimo anno di regno.\nRamses II sal\u00ec al trono i primi di giugno del 1279 a.C. (\"3\u00ba mese dell'estate, 27\u00ba giorno\"), e si impose subito come sovrano energico ed esperto grazie agli anni trascorsi in reggenza col padre Seti I. Durante il primo anno di regno, procedette al viaggio rituale lungo il Nilo, e si rec\u00f2 in visita ai principali santuari d'Egitto. Giunto al tempio di Abydo, fece riprendere immediatamente la costruzione del tempio cominciato dal padre, i cui lavori si erano interrotti alla morte di questi. Le grandi iscrizioni del portico di questo santuario ricordano questo evento. Nello stesso anno presenzi\u00f2 alla Festa di Opet, dedicata al dio Amon di Tebe, durante la quale svolse, caso unico nella storia della monarchia egizia, un interinato come Primo Profeta di Amon, a causa della morte per anzianit\u00e0 del titolare. Poco dopo, procedette alla nomina di un suo fedelissimo, Nebuenenef, gi\u00e0 Primo Profeta di Hathor a Dendera, in quella carica, assicurandosi cos\u00ec l'appoggio del clero tebano.\nImprese militari.\nFin dai primi momenti del suo regno, Ramses II intraprese varie campagne militari per restaurare i possedimenti Egizi in Nubia e in territorio ittita e per rinsaldare i confini del Paese. Provvide inoltre a sedare rivolte in Nubia e a una campagna in Libia. Bench\u00e9 la battaglia di Qade\u0161, nel maggio del suo 5\u00ba anno di regno, continui a dominare l'immaginario dell'abilit\u00e0 militare e del potere di Ramses II, il faraone fu artefice di numerose vittorie sopra i nemici dell'Egitto. \u00c8 stato calcolato che in epoca ramesside l'esercito egizio potrebbe aver mobilitato 100.000 uomini: una forza straordinaria che ebbe un ruolo decisivo nell'espansione militare del regno del Nilo.\nBattaglia contro i pirati Shardana.\nNel Mar Egeo e nel Mediterraneo orientale regnava una sempre maggiore instabilit\u00e0, della quale approfittavano i predoni del mare per creare scompiglio presso gli Ittiti e gli altri Stati dell'Asia minore. Ramses II sconfisse definitivamente, in una battaglia navale e terrestre, il popolo Shardana che depredava la costa mediterranea dell'Egitto, il Delta e le bocche del Nilo, e attaccavano le piccole citt\u00e0 indifese cos\u00ec come i vascelli mercantili interrompendo le relazioni commerciali egizie, sia in uscita che in entrata.. Alcuni studiosi collocano questo evento poco prima dell'effettiva ascesa al trono di Ramses II quale unico faraone, ossia nei momenti finali del regno di Seti I. Gli Shardana provenivano forse dalla costa Ionia o da quella sud-occidentale della Turchia, oppure dalla Sardegna. Ramses II posizion\u00f2 i propri guerrieri sui vari sbocchi del fiume e in altri punti strategici: servendosi di un'esca, riusc\u00ec ad attirare in un unico punto l'armata Shardana, cogliendola cos\u00ec di sorpresa e catturandone la maggior parte mediante un'unica azione. Ramses II cattur\u00f2 molti degli invasori, impiegandoli successivamente come truppe mercenarie all'interno dell'esercito egizio, quali proprie guardie personali. I guerrieri Shardana ebbero un ruolo rilevante nella successiva battaglia di Qade\u0161:\nGli Shardana sono chiaramente riconoscibili in varie raffigurazioni d'epoca ramesside, sia che si tratti della battaglia di Qade\u0161 o del corpo i guardie al seguito del re egizio: spiccano per i loro elmetti cornuti con una palla sporgente al centro, gli scudi rotondi e le grandi spade di tipo \"Naue II\". Una stele situata a Tanis, commemorante la sconfitta e la cattura degli Shardana, recita:\nCuriosamente, sembra che Ramses II abbia avuto come \"guardia del corpo\", oltre agli Shardana, anche un leone addomesticato, raffigurato ad Abu Simbel.\nPrima campagna in Siria.\nLe prime campagne di Ramses II in Cananea furono, di fatto, gli immediati antecedenti alla battaglia di Qade\u0161. La sua prima campagna sembra aver avuto luogo nel suo 4\u00ba anno di regno e fu commemorata con la realizzazione di tre delle Stele commemorative di Nakhr el-Kalb, nei pressi dell'odierna Beirut, le cui iscrizioni sono per\u00f2 quasi illeggibili a causa dell'erosione. Ulteriori testimonianze ricordano che Ramses II dovette scontrarsi con un principe cananeo che fu poi mortalmente ferito da un arciere egizio e il cui esercito sarebbe andato allo sbando in conseguenza di ci\u00f2. Ramses II port\u00f2 in Egitto come ostaggi vari principi cananei. Il faraone saccheggi\u00f2 le terre dei medesimi capi asiatici, facendo poi ritorno annualmente al suo quartier generale di Ribla per esigere tributi. Sempre nel corso della campagna che ebbe luogo nel 4\u00ba anno del suo regno, Ramses II conquist\u00f2 il regno di Amurru, Stato vassallo dell'Impero ittita.\nSeconda campagna in Siria.\nLa politica estera di Ramses II fu principalmente rivolta all'area mediorientale e si svilupp\u00f2 attraverso una serie di campagne militari che ebbero luogo negli anni 4\u00b0, 5\u00b0, 7\u00b0, 10\u00b0, e forse 18\u00b0, di regno.\nL'obiettivo primario delle prime di queste campagne fu quello di ripristinare la zona d'influenza egizia nell'area palestinese cos\u00ec come l'avevano delineata la politica estera e le conquiste militari di Thutmose III. Questa intenzione si scontr\u00f2 con la crescente influenza del regno ittita che controllava ormai tutta la Siria settentrionale e l'intera regione di Mitanni.\nLa battaglia cruciale di questo conflitto ebbe luogo durante la campagna dell'anno 5, nei pressi della roccaforte di Qadesh. Essa vide il confronto tra l'esercito egizio comandato personalmente da Ramses e quello ittita al comando di Mowatalli II.\nDella battaglia si hanno notizie sia da fonte ittita che egizia, ed \u00e8 possibile notare che entrambe le parti si attribuirono la vittoria.\nRamses decise di prepararsi abilmente per questo incredibile conflitto. Inglob\u00f2 i mercenari Shardana nel proprio esercito, e gi\u00e0 nell'anno primo del suo regno spost\u00f2 la capitale dell'Egitto a Pi-Ramses, luogo dal quale sarebbe stato in grado di armare velocemente i propri uomini e controllare le frontiere. L'esercito venne strutturato in quattro armate poste sotto la tutela di altrettanti dei: le divisioni Ra, Ptah, Amon e Seth. Dopo questi atti preparatori, Ramses condusse il proprio esercito, formato da pi\u00f9 di 20.000 uomini (5000 per divisione) verso la fortezza di Qadesh, in quel tempo protettorato del re ittita Mowatalli II che, grazie ad un tranello, riusc\u00ec ad ingannare il sovrano egizio.\nAl loro arrivo a Qadesh, i soldati di Ramses catturarono due spie beduine che rivelarono al sovrano come l'esercito ittita si trovasse in realt\u00e0 molto lontano, precisamente a 190\u00a0km di distanza. Ramses diede quindi l'ordine all'esercito di avanzare, e decise di montare il campo con la divisione di Amon poco distante dalla roccaforte. Qualche tempo dopo per\u00f2 vennero catturate altre due spie che, sotto la minaccia della bastonatura, rivelarono la verit\u00e0 al sovrano: gli Ittiti erano pi\u00f9 vicini del previsto. Colto di sorpresa mentre guadava l'Oronte, lo schieramento della divisione \"Ra\" venne distrutto dalle armate nemiche in coalizione, guidate dal fratello di Muwatalli, Hattu\u0161ili III, e Ramses fu costretto a lottare contro un numero ben maggiore di avversari, con la sola divisione Amon.\nDurante il viaggio per raggiungere Qadesh, Ramses aveva per\u00f2 ordinato ad una divisione ausiliaria, di stanza in uno dei protettorati egiziani, di seguire una via alternativa, lungo la costa, per operare una manovra di accerchiamento a tenaglia; questo esercito ausiliario sopraggiunse nel momento di maggior bisogno e si un\u00ec al sovrano nella respinta dei carri nemici. Dopo sei assalti guidati da Ramses, l'esercito ittita fu costretto a ripiegare e a rifugiarsi nella fortezza di Qadesh.\nLe fonti egizie citano testualmente il contenuto di una lettera di armistizio che Mowatalli fece recapitare al faraone. L'armistizio venne accettato, e i due eserciti tornarono nelle rispettive patrie, senza aver schierato nella battaglia tutte le proprie forze, forse per timore di distruggersi a vicenda.\nIl sovrano egizio present\u00f2 la battaglia come una vittoria personale e ne fece immortalare il resoconto sulle pareti del suo tempio funerario, il Ramesseum, nei templi di Karnak e Luxor e nel tempio grande di Abu Simbel. Malgrado le affermazioni dei contendenti, gli storici sono portati a ritenere che la battaglia non ebbe vincitori, poich\u00e9 nonostante Ramses avesse vinto lo scontro armato vero e proprio, fermando l'avanzata degli anatolici, il progetto di recuperare le zone d'influenza nella Siria non ebbe successo, e la roccaforte di Qadesh rimase dominio dell'impero ittita.\nLe seguenti spedizioni militari egizie nell'area palestinese furono rivolte solamente a riportare all'ordine alcuni governanti locali, ribellatisi al controllo egizio.\nLa battaglia di Qade\u0161, immortalata come una vittoria sui templi di tutto l'Egitto, in realt\u00e0 ridusse l'influenza di Ramses a Caanan, mentre l'intera Siria fin\u00ec nelle mani degli Ittiti.\nTerza campagna in Siria.\nLa sfera di influenza dell'Egitto era cos\u00ec ristretta alla sola Cananea, con la Siria in mano ittita. I pr\u00ecncipi cananei, incoraggiati probabilmente dalla momentanea quiescienza delle armate egizie (interpretata come incapacit\u00e0 da parte dell'Egitto di imporsi definitivamente) e sobillati dagli ittiti, cominciarono a sollevarsi contro la potenza egizia e a rifiutare il pagamento dei tributi. Per dodici mesi Ramses II non aveva intrapreso alcuna attivit\u00e0 militare, limitandosi a riorganizzare l'esercito dopo l'immane sforzo della seconda campagna e della battaglia a Qade\u0161. Nel 7\u00ba anno di regno, cio\u00e8 nel 1272 a.C., in estate, il faraone fece ritorno in Siria per riprovare la conquista, questa volta con esito positivo. La terza campagna siriana si svolse con l'esercito egizio suddiviso in due armate, una delle quali guidata dal principe ereditario Amonherkhepshef si diede all'inseguimento dei guerrieri delle trib\u00f9 di Shasu attraverso il Deserto del Negev, fino al Mar Morto, impadronendosi di Edom e del Monte Seir; in seguito ripieg\u00f2 a nord, attraverso la profonda gola dello Zered, per conquistare con successo la terra di Moab e impadronirsi di Butartu (Raba Batora). L'altro schieramento, guidato dal faraone in persona, valic\u00f2 il crinale collinoso che percorre la Cananea e attacc\u00f2 Gerusalemme e Gerico e marci\u00f2 a sud verso Moab, attraverso la valle dell'Arnon, dove si ricongiunse con le forze del principe ereditario. L'esercito riunito si diresse su Heshbon (o Esbous) fino a Damasco e Kumidi, per giungere infine nella perduta provincia di Upi (il territorio circostante Damasco) e ristabilendo cos\u00ec l'antica influenza egizia sulla regione.\nUltime campagne in Siria.\nRamses II port\u00f2 a compimento le proprie imprese siriane nel 9\u00ba e 10\u00ba anno del proprio regno. Attravers\u00f2 il fiume Nahr el-Kalb (\"Fiume del Cane\") e si diresse a settentrione verso Amurru. L'armata si apprestava a proseguire ancora verso nord, a Dapur, dove fu eretta una statua a Ramses II. Il faraone si trovava allora nella parte settentrionale del regno di Amurru, ben oltre Qade\u0161, cio\u00e8 nei pressi di Tunip nella valle dell'Oronte, luoghi che non vedevano la presenza militare egizia dai tempi di Thutmose III, almeno 120 anni prima. La conquista di Dapur da parte di Ramses II richiese un assedio. La vittoria del faraone si rivel\u00f2 effimera. Appartiene a questa fase una stele di Ramses II a Beit She'an. Una volta ristabilita la propria autorit\u00e0 nella Cananea, il faraone si diresse ulteriormente a nord. Una stele quasi completamente illeggibile nei pressi di Beirut, che sembra datata al 2\u00ba anno di regno di Ramses II, vi fu probabilmente eretta nel 10\u00ba anno del regno. La sottile striscia di territorio situata fra Qade\u0161 e Amurru non si rivel\u00f2 un possedimento stabile: ritorn\u00f2 in mano ittita nel giro di un anno, cosicch\u00e9 Ramses II dovette attaccare Dapur una seconda volta nel 10\u00ba anno del proprio regno. Nel Tempio di Luxor e nel Ramesseum le immagini di tale assedio di Dapur vengono cos\u00ec commentate:\nSei dei giovanissimi figli di Ramses II, recanti ancora il classico ciuffo laterale caratteristico dell'infanzia, presero parte alla conquista. Questo secondo successo nel territorio si rivel\u00f2 infruttuoso quanto il primo, in quanto nessuno dei due eserciti era abbastanza forte da infliggere una sconfitta decisiva all'altro.\nTrattato di pace egizio-ittita.\nUna volta fallito il suo tentativo di scacciare lo zio usurpatore, il deposto re ittita Mur\u0161ili III si rec\u00f2 in Egitto, nella terra del suo nemico. Hattu\u0161ili III, di conseguenza, chiese a Ramses II l'estradizione a \u1e2aattu\u0161a del nipote. Tale richiesta scaten\u00f2 una crisi fra l'Egitto e gli Ittiti, soprattutto quando il faraone neg\u00f2 di sapere dove si trovasse Mur\u0161ili III: i due imperi si trovarono, cos\u00ec, sull'orlo di un'altra guerra. Infine, a Pi-Ramses, nel 20\u00ba anno del proprio regno (Dicembre 1259 a.C.), Ramses II decise di concludere un trattato con re Hattu\u0161ili III che segnasse la fine di ogni conflitto. Il documento che ne fiss\u00f2 la formulazione e le condizioni \u00e8 il pi\u00f9 antico trattato di pace della storia e fu redatto in due versioni, una in geroglifici egizi e l'altra in accadico, in caratteri cuneiformi. Un simile bilinguismo divenne comune per i trattati successivi. Esistono differenze nelle formulazioni delle due versioni del trattato di Qade\u0161: mentre la maggior parte del testo \u00e8 identica, la versione ittita afferma che gli Egizi avrebbero richiesto per primi la pace, mentre la versione egizia dichiara l'esatto opposto. Il trattato fu reso agli Egizi in forma di placca in argento, le cui parole furono incise sulle pareti del Tempio di Karnak.\nIl trattato fu siglato da Ramses II e Hattu\u0161ili III nel 21\u00ba anno del regno del faraone (1258 a.C.). I suoi 18 articoli disposero la pace tra l'Impero egizio e quello Ittita, aggiungendo che perfino le divinit\u00e0 delle due nazioni avrebbero invocato la pace. A suggello dell'accordo, Ramses II spos\u00f2 una principessa ittita, figlia di Hattu\u0161ili III, cui dopo il matrimonio venne imposto il nome di Maathorneferura. Le frontiere non furono ben definite dal trattato, ma le disposizioni al riguardo si possono desumere da altre fonti. Il Papiro Anastasi I descrive la Cananea dell'ultima parte del regno di Ramses II ed enumera e nomina le citt\u00e0 costiere fenicie in mano egizia. La citt\u00e0 portuale di Sumur, a nord di Biblo, \u00e8 menzionata quale estremo limite settentrionale dei possedimenti egizi (sede, inoltre, di una guarnigione).\nNon si hanno notizie di ulteriori campagne nella Cananea dopo la sigla del trattato di pace egizio-ittita. La frontiera settentrionale sembra aver conosciuto un periodo di pace e tranquillit\u00e0, e il dominio faraonico sembra essersi conservato fino alla morte di Ramses II e alla caduta della XIX dinastia. Quando il re di Mira tent\u00f2 di coinvolgere Ramses II in un atto di ostilit\u00e0 nei confronti degli Ittiti, la risposta del faraone fu che il tempo degli intrighi in supporto di Mur\u0161ili III era ormai passato. Con lo stesso spirito Hattu\u0161ili III scrisse a Kadashman-Enlil II, re di Babilonia (\"Karduniash\"), ricordando al destinatario quando il padre di quest'ultimo, Kadashman-Turgu, gli aveva chiesto di combattere contro Ramses II. Il re ittita incoraggi\u00f2 quello babilonese a pensare piuttosto a un altro nemico (con ogni probabilit\u00e0 un riferimento al sovrano assiro) i cui nemici avrebbero ucciso un messo del re d'Egitto. \nCampagne in Nubia.\nNell'8\u00ba anno di regno di Seti I, padre di Ramses, giunse a corte il rapporto di una rivolta in Nubia (l'odierno Sudan), nella terra di Irem (Kush), a ovest della terza cateratta del Nilo. Una manovra strategica progettata da Seti I nell'inverno del 1287 a.C. consent\u00ec a un distaccamento di carri e fanteria di reprimere la sollevazione nel giro di appena sette giorni. Quando era ancora principe ereditario, tra il 13\u00ba e 14\u00ba anno di regno di Seti I, Ramses intraprese azioni militari a sud della prima cateratta del Nilo. All'epoca doveva avere poco pi\u00f9 di vent'anni e due suoi figli, fra cui Amonherkhepshef, figlio di Nefertari, lo accompagnarono in almeno una delle campagne nubiane. In epoca ramesside la Nubia era gi\u00e0 da due secoli una colonia, ma la \"conquista\" di Ramses fu ugualmente celebrata nelle decorazioni dei templi che fece erigere a Nuova Kalabsha (un promontorio nei pressi di Assuan) e Gerf Hussein nella Nubia settentrionale; si tratta di edifici semiruprestri di qualit\u00e0 non eccelsa, realizzati in morbida arenaria.\nIl prestigio personale del principe ereditario era gi\u00e0 tale che fu autorizzato a commemorare le proprie gesta sulle pareti dei templi; Ramses vi compare come un faraone a pieno diritto. Sulla parete meridionale del Tempio di Nuova Kalabsha, Ramses II \u00e8 raffigurato sul suo carro da guerra mentre guida la carica contro i Nubiani, seguito dai suoi figli Amonherkhepshef e Khaemuaset (che avevano, rispettivamente, cinque e quattro anni) sui loro carri, accompagnati dai rispettivi scudieri. In una delle iscrizioni celebrative, il faraone afferma di aver combattuto una battaglia contro i Nubiani completamente solo, senza l'aiuto dei suoi soldati. Esiste anche una scena raffigurante la sfilata dei tributi recati dai vassalli: animali africani, giraffe, leoni, scimmie, gazzelle, ghepardi, piume di struzzo, zanne di elefante, legno d'ebano, spezie, oro, pietre preziose e gioielli; il corteo \u00e8 aperto dal visir Pasar. Gli egittologi si sono chiesti se tali figurazioni rappresentino la spedizione dell'8\u00ba anno del regno di Seti I nel regno di Irem: alcuni abitanti immortalati nell'atto di fuggire sono chiaramente sudanesi, il che confermerebbe la teoria dell'8\u00ba anno di Seti I. Allo stesso 8\u00ba anno del regno di Seti I risale per\u00f2 il primo matrimonio di Ramses, che evidentemente non poteva vantare, all'epoca, i figli raffigurati al suo seguito. Probabilmente, la scena in questione mescola gli avvenimenti in Nubia dell'8\u00b0 e del 13\u00ba/14\u00ba anno di regno di Seti I (Ramses e i figli Amonherkhepshef e Khaemuaset presero parte a quest'ultima campagna).\nCampagne in Libia.\nDurante il regno di Ramses II, gli Egizi furono attivi su varie centinaia di chilometri di costa mediterranea, almeno fino a Zawiyett umm El Rakham, a 310 chilometri a ovest dalla attuale Alessandria d'Egitto e sede di una grande fortezza costiera che probabilmente marcava l'estremo confine occidentale della diretta influenza egizia. I resti della fortezza di Zawyet Umm El Rakham furono scoperti nel 1948 e studiati solo sporadicamente, nei decenni successivi, da Alan Rowe e Labib Habachi; scavi approfonditi del sito furono effettuati solamente nel 1994 da un team dell'Universit\u00e0 di Liverpool. Rovine di simili fortificazioni sono state rinvenute a Gharbaniyet ed El Alamein (probabilmente facenti parte di una catena che si spingeva assai avanti verso occidente, passando per l'odierna Marsa Matruh). Bench\u00e9 le esatte dinamiche che portarono all'edificazione di tali fortezze costiere non siano chiare, una sorta di egemonia politica o militare deve averne consentito la costruzione nella regione. Non esistono resoconti di grandi imprese militari di Ramses II contro i Libici, solo riferimenti generali a sue conquiste in terra libica e all'abbattimento di nemici locali, i quali potrebbero rifarsi o meno a specifici eventi il cui ricordo non si \u00e8 conservato. \u00c8 possibile che alcune fonti, come una stele ad Assuan datata al 2\u00ba anno di regno, contengano riferimenti alla partecipazione del futuro Ramses II alle campagne militari in Libia del padre Seti I. In un momento imprecisato del suo regno, Seti I aveva infatti sconfitto alcune trib\u00f9 libiche (Tehenu, Libu, Mashuash) che avevano invaso il confine occidentale dell'Egitto. Sebbene battute da Seti I, tali trib\u00f9 tornarono a minacciare l'Egitto durante i successivi regni di Merenptah (1213 a.C.\u20131203 a.C.) e Ramses III (1186 a.C.\u20131155 a.C.) e furono sempre sconfitte. Verosimilmente, sarebbe stato proprio Seti I a estendere il controllo egizio sulla regione e a disporre la costruzione di fortezze costiere a tutela delle frontiere libiche e osservare continuamente i movimenti delle trib\u00f9 libiche, fra cui nuovi gruppi provenienti dall'estremo occidente. Ai margini del deserto occidentale del delta del Nilo, tra Menfi e il mare, Ramses II fece restaurare e rinforzare alcuni insediamenti di frontiera, talvolta edificandovi templi dedicati agli dei occidentali locali. Servendosi delle fortezze costiere e degli insediamenti di frontiera, Ramses II riusc\u00ec a salvaguardare l'Egitto da interferenze provenienti da ovest: il sistema funzion\u00f2 per tutto il corso del suo regno.\nAttivit\u00e0 edilizia.\nOltre che abile condottiero, Ramses II fu anche un grande costruttore. Innalz\u00f2 edifici lungo tutto l'Egitto e in Nubia, e i suoi cartigli abbondano anche sulle opere dei suoi predecessori (\u00e8 il caso, per esempio, di una magnifica statua di Amenofi III con il dio Sobek o di un colosso della propria madre Tuia, usurpato da uno della regina Tiy della XVIII); port\u00f2 inoltre a compimento i monumenti iniziati durante il regno del padre. Blocchi di pietra, statue, colossi e ruderi di templi e palazzi (fra i quali spiccano il Ramesseum nella Necropoli di Tebe e i templi scavati nella roccia ad Abu Simbel) sono coperti di iscrizioni e immagini che celebrano la sua regalit\u00e0 e le sue imprese (questo vastissimo repertorio letterario e iconografico costituisce la prima e pi\u00f9 importante fonte di informazioni sul suo lungo regno). La sua attivit\u00e0 edilizia, dal delta del Nilo fino in Nubia, fu intensa, imponente e incessante, al punto che Ramses II pu\u00f2 essere considerato il pi\u00f9 grande costruttore della storia egizia, paragonabile solo a Cheope e ad Amenofi III \"il Magnifico\". Fond\u00f2 perfino una nuova capitale, sul luogo di una precedente dimora estiva di Seti I, nel delta del Nilo, e la chiam\u00f2 Pi-Ramses, che significa \"Dimora di Ramses\". La nuova citt\u00e0 sorse nell'area est del delta del Nilo, non lontano dal sito di Avaris, la capitale dei sovrani hyksos della XV dinastia. Christiane Desroches Noblecourt ha scritto che l'Egitto, con Ramses II, \"era stato trasformato in un grande cantiere\". Il suo tempio funerario, il Ramesseum, fu il primo dei grandi cantieri inaugurati da Ramses II, che da quel momento in poi continu\u00f2 a edificare in scala monumentale. Nella sua attivit\u00e0 edilizia, il re non si fece scrupoli nel demolire gli edifici eretti da Akhenaton (per riutilizzarne i materiali), n\u00e9 di deturpare le costruzioni di altri predecessori.\nAbu Simbel.\nLa sua opera pi\u00f9 grandiosa e celebre \u00e8 senza dubbio il tempio di Abu Simbel, localit\u00e0 dell'Egitto meridionale lungo il fiume Nilo, a sud della citt\u00e0 di Assuan. La costruzione del Tempio maggiore ebbe inizio intorno al 1264 a.C. e si protrasse per almeno un ventennio, fino al 1244 a.C. circa. Noto come \"Tempio di Ramses amato da Amon\", era soltanto uno dei sei templi edificati e scolpiti nella roccia, in Nubia, durante il suo lungo regno, progettati per mettere in soggezione i popoli a sud dell'Egitto commemorando le grandi imprese del sovrano, e per rinforzare, in quella zona, la religione dello Stato. Ramses fece costruire sulla roccia della montagna due templi, uno maggiore, dedicato a s\u00e9 stesso, e uno minore, dedicato alla moglie Nefertari.\nIl Tempio maggiore si sviluppa in profondit\u00e0 nella roccia per circa 55 metri; la facciata \u00e8 adorna di quattro colossali statue di Ramses II, alte pi\u00f9 di 20 metri, raffiguranti il sovrano assiso in trono con la Doppia Corona dell'Alto e Basso Egitto. Tra le gambe vi sono statue pi\u00f9 piccole, raffiguranti Tuia, Nefertari e alcuni fra i suoi figli. Per la precisione, i membri della famiglia reale presenti nella facciata sono rispettivamente: la principessa Nebettaui, la principessa Isinofret II, la principessa Bintanath, la regina madre Tuia, il principe Amonherkhepshef, la regina Nefertari, il principe Ramses, la principessa Baketmut, la principessa Meritamon e la principessa Nefertari II. La grande sala, che si apre subito dopo il breve corridoio di ingresso, \u00e8 sorretta da otto imponenti colonne, disposte in due file di quattro, a ciascuna delle quali \u00e8 addossata una statua di Ramses II, ritratto con gli attributi di Osiride. Sulle pareti della sala ipostila sono rappresentati i celebri episodi della battaglia di Qade\u0161. Nelle celle meridionali, utilizzate come depositi di oggetti sacri, \u00e8 raffigurato invece il sovrano nell'atto di donare offerte agli dei. Fu scoperto nel 1813 dall'orientalista ed esploratore svizzero Johann Ludwig Burckhardt: la facciata e i colossi erano quasi completamente nascosti dalle sabbie, e il Tempio rimase inaccessibile per altri 4 anni. L'esploratore padovano Giovanni Battista Belzoni riusc\u00ec a penetrare all'interno il 4 agosto 1817. La statua a destra dell'entrata fu danneggiata da un terremoto che ne risparmi\u00f2 solo le gambe; la testa e il torso giacciono ai piedi del colosso.\nIl Tempio minore, costruito nello stesso periodo, \u00e8 dedicato, non casualmente, alla amata sposa Nefertari e alla dea dell'amore Hathor. Rispetto al Tempio maggiore, quest'ultimo fu concepito come tempio \"di famiglia\" con sei statue colossali di Ramses II e Nefertari, alte pi\u00f9 9 metri, ad adornarne la facciata insieme alle effigi, di dimensioni minori, dei loro figli. \u00c8 di dimensioni minori rispetto all'altro ma appare comunque imponente; penetra nella roccia viva per ben 25 metri.\nRamesseum.\nIl complesso templare fatto edificare da Ramses II sulla riva sinistra del Nilo, fra Gurna e il deserto, \u00e8 noto fin dal XIX secolo con il nome latino di Ramesseum. Lo storico greco Diodoro Siculo, vissuto nel I secolo a.C., nella sua \"Bibliotheca historica\" racconta del proprio stupore di fronte a questo tempio gigantesco (che descrisse come la \"tomba di \"Ozymandias\"\", corruzione greca di \"Usermaatra\", parte del \"praenomen\" di Ramses II), oggi in rovina.\nCi vollero ben vent'anni per completare l'immenso complesso, lungo quasi un chilometro, culminante nel tempio funerario, il \"Tempio di Milioni di Anni\" di Ramses II (non destinato a racchiuderne le spoglie mortali e il corredo funebre, bens\u00ec a ospitare le cerimonie legate al suo culto una volta che fosse trapassato). Il re affid\u00f2 la progettazione e la realizzazione a Penra, suo architetto di corte. Lungo 300 metri e largo 195, il tempio vero e proprio fu orientato lungo l'asse nord-est sud-ovest; possedeva persino una baia per l'attracco delle navi cerimoniali (fu proprio la vicinanza del fiume la prima causa del degrado della struttura, a causa delle inondazioni annuali). Questo edificio principale aveva una struttura molto simile a quella degli altri templi del Nuovo Regno. Il tempio principale era preceduto da due cortili. Un enorme pilone precedeva il primo cortile, con una sala ipostila deputata alle celebrazioni, tre vestiboli, un santuario, con il palazzo reale sulla sinistra, mentre un colosso del faraone assiso in trono svettava sulla parte posteriore: di questa gigantesca statua in sienite, alta 17 metri e pesante pi\u00f9 di 1000 tonnellate, esistono oggi solamente frammenti della base e del torso.\nIl pilone \u00e8 decorato da scene del faraone trionfante insieme al suo esercito sopra gli Ittiti a Qade\u0161 e, per ben due volte, dalla narrazione di tale impresa bellica, mentre la sala ipostila viene invece descritta la presa della fortezza di Dapur. I resti del secondo cortile, invece, comprendono una porzione della facciata interna del pilone e del \"portico di Osiride\" a destra. Sulle pareti compaiono nuovamente scene della battaglia di Qade\u0161 mentre, su registri superiori, sono descritte feste e celebrazioni in onore del dio itifallico Min, divinit\u00e0 della fertilit\u00e0 e della virilit\u00e0. Nella parte opposta del cortile, sopravvivono alcuni pilastri osiriaci e colonne di dimensioni maestose a restituire un'idea del \"grandeur\" del progetto architettonico originale.\nIl Ramesseum includeva inoltre, sul lato settentrionale, due tempietti in arenaria dedicati rispettivamente a Tuia, madre del sovrano (in questo primo fu fissata la narrazione del mito della nascita divina di Ramses II, il quale sarebbe stato concepito, secondo il racconto, durante un adulterio sacro compiuto da Tuia con il supremo dio Amon) e alla amata consorte Nefertari, dotati di portici, cortili e sale ipostile con colonne dai capitelli a forma di testa della dea dell'amore Hathor. Al di l\u00e0 degli edifici religiosi, nel Ramesseum si trovavano residenze, botteghe, magazzini e persino una scuola di scribi, la cosiddetta \"Casa della vita\", nel quale questi ultimi elaboravano la commemorazione delle imprese del sovrano e la relativa propaganda. L'intero complesso era circondato da una cinta muraria. Come aveva gi\u00e0 disposto per la realizzazione di altri templi, Ramses II fece riutilizzare parti di antichi monumenti. Il complesso che doveva rappresentare la grandezza del sovrano e del suo regno per i secoli a venire, fu invece parzialmente smantellato, allo scopo di riciclarne i materiali da costruzione, da sovrani successivi.\nPi-Ramses.\nLa costruzione di Pi-Ramses Aa-Nakhtu (che significa \"Dimora di Ramses, Grande di Vittorie\"), nella parte orientale del delta del Nilo, ebbe inizio nel 5\u00ba anno di regno del faraone, il quale vi trasfer\u00ec la sua residenza. La nuova citt\u00e0 sorse nei pressi dell'antica Avaris, nei pressi della quale gi\u00e0 si trovava la residenza estiva del padre, Seti I, con annesse fabbriche di ceramica smaltata e caserme (100 chilometri a nord-est dell'attuale Cairo). Le motivazioni che spinsero Ramses II a spostare la capitale del regno non sono del tutto chiare: probabilmente, il sovrano non desiderava allontanarsi troppo dai domini di Cananea e Siria. Sorse infatti a ridosso della frontiera orientale, una zona che andava controllata perch\u00e9 esposta al pericolo di continue invasioni. Inoltre questo mutamento di residenza riduceva politicamente il crescente potere del clero tebano. Memore del fallimentare esempio di Akhenaton (regno: 1351\u20131334 a.C. circa), che si era auto-recluso entro i confini della sua nuova capitale Akhetaton ingenerando un notevole caos nel Paese, Ramses II segu\u00ec la tradizione dei faraoni continuamente \"itineranti\", di palazzo in palazzo, attraverso tutto l'Egitto. In particolare durante i primi anni di regno, Ramses II fece personalmente visita a ogni regione del Regno. Un testo dell'epoca descrive poeticamente la felice posizione di Pi-Ramses:\nLa nuova residenza sorgeva in una zona prospera, fra i numerosi rami in cui il Nilo si suddivide nel Delta; cos\u00ec, campi rigogliosi e produttivi e acque pescose garantivano il sostentamento degli abitanti della nuova citt\u00e0. La popolazione era composta da genti provenienti anche da parti del regno esterne alla valle del Nilo come la Libia, la Nubia, Canaan e Amurru. Gli studiosi ritengono che l'antica capitale si trovi nella zona dove oggi sorge il villaggio di Qantir. L\u00ec vennero infatti scoperte tegole e altri manufatti sul quale erano intagliati i nomi di Seti e Ramses. Dagli anni settanta una squadra di archeologi austriaci si \u00e8 messa al lavoro, ricercando il perimetro dell'immensa capitale di Ramses. Sono state ritrovate le fondamenta di un enorme tempio, di un cimitero e di alcune abitazioni private. Venne inoltre scoperto il perimetro di una gigantesca stalla, di circa 17.000 metri quadrati, nella quale veniva probabilmente conservato il carro del sovrano e le armi dei suoi soldati.\nLa storia di Pi-Ramses fu per\u00f2 abbastanza breve. A lungo si credette che, a poco pi\u00f9 di un secolo dalla morte di Ramses II, i sovrani della XXI dinastia avessero spostato la capitale a Tanis, decorandola e arricchendola tramite la spoliazione di molti edifici di Pi-Ramses, dopo la progressiva perdita di importanza della citt\u00e0 negli anni della XX dinastia. Oggi \u00e8 noto che il ramo pelusiaco del Nilo cominci\u00f2 a disseccarsi intorno al 1060 a.C. lasciando Pi-Ramses senz'acqua, mentre si andava formando un nuovo ramo pi\u00f9 a occidente. La XXI dinastia si vide cos\u00ec costretta a trasferire la citt\u00e0 di Ramses II presso il nuovo ramo, fondandone una nuova, chiamata \"Djanet\" (ellenizzato in \"Tanis\"). Cos\u00ec, i vecchi templi ramessidi, gli obelischi, le stele, le statue e le sfingi di Pi-Ramses furono traslati a Tanis; alcuni degli obelischi e delle sculture, pesanti anche 200 tonnellate, furono tagliati in pezzi e riassemblati nella nuova posizione.\nSecondo il libro dell'Esodo (1,11) sarebbero stati gli schiavi ebrei a costruire la capitale del regno di Ramses II:\nLa seconda citt\u00e0 menzionata sembrerebbe essere appunto Pi-Ramses. Non esistono per\u00f2 prove che gli israeliti abbiano mai vissuto nell'antico Egitto, mentre la penisola del Sinai non mostra segni della loro presenza per tutto il II millennio a.C., e perfino la localit\u00e0 di Qadesh-Barnea, dove gli ebrei avrebbero trascorso 38 anni, risulta disabitata prima dell'affermazione del Regno di Israele. D'altronde, \u00e8 sopravvissuto un proclama con cui Ramses II volle incoraggiare gli operai e i capisquadra dell'immenso cantiere della citt\u00e0:\nTempio di Luxor.\nL'importantissimo Tempio di Luxor, sulla riva destra nel Nilo, dedicato ad Amon nella forma del dio itifallico Min, aveva sub\u00ecto un massiccio rifacimento durante il regno di Amenofi III \"il Magnifico\", nel secolo precedente, con aggiunte operate dal nipote Tutankhamon e dal suo successore Ay; Horemheb volle esservi incoronato. Per questo centro di culto Ramses II non svolse soltanto il ruolo di committente ma anche di supervisore ai lavori: provvide alla costruzione di un nuovo grande pilone, gi\u00e0 ideato dal padre Seti I, e di una corte anteriore affiancata da obelischi e da sei gigantesche statue di 6.5 metri ciascuna, quattro in granito nero che lo raffiguravano seduto (ne rimangono due), con la Doppia Corona dell'Alto e del Basso Egitto, e due in granito rosso che lo raffiguravano stante. Nel cortile interno, il colonnato di 74 pilastri a forma di pianta di papiro \u00e8 talvolta interrotto da statue rappresentanti Ramses II (alcune riciclate da Amenofi III, modificandone il nome), tra cui si notano in particolare due enormi statue del sovrano poste all'inizio del colonnato di Amenofi III; vi erano inoltre le effigi di alcune \"Grandi spose reali\" (Nefertari, Bintanath e Meritamon, ma non la sfuggente Isinofret). L'avancorte preceduta dal pilone e dagli obelischi (fra cui l'Obelisco di Luxor, oggi al centro di Place de la Concorde a Parigi) era gi\u00e0 terminata nel 3\u00ba anno del suo regno (1277 a.C.), mentre le decorazioni richiesero ben pi\u00f9 tempo:\nSui piloni vengono descritti per ben tre volte gli episodi della guerra contro gli Ittiti e della vittoria presso Qade\u0161, ma anche immagini pi\u00f9 raccolte di devozione a dei come Amon-Ra e Min. Per esempio, una raffigurazione di Ramses II e Nefertari intenti ad adorare Amon-Ra \u00e8 completata da queste parole della regina, che suona sistri sacri:\nL'iscrizione dedicatoria sopravvive invece in modo frammentario, ma testimonia la personale ricerca teologica compiuta da Ramses II in persona negli archivi del Tempio e sulla quale avrebbe basato i propri interventi architettonici:\nNel 1829 Muhammad Ali Pasha, wali e Chediv\u00e8 dell'Egitto, offr\u00ec in dono alla Francia i due obelischi ramessidi di Luxor: il primo arriv\u00f2 a Parigi il 21 dicembre 1833, venendo inaugurato al centro di place de la Concorde dal re Luigi Filippo il 25 ottobre 1836, mentre l'altro non fu mai rimosso e si trova tuttora nella sua posizione originaria a Luxor.\nTempio di Karnak.\nNell'immenso tempio di Amon-Ra egli termin\u00f2 la grande sala ipostila, iniziata sotto il regno di Amenofi II e portata avanti a pi\u00f9 riprese durante i regni di Horemheb e del padre Seti I. Ramses II fece decorare con rilievi celebrativi le mura e volle anche la creazione di un lago sacro, conservatosi fino ai giorni nostri. Le sue acque rappresentavano simbolicamente il luogo da cui erano nate tutte le forme di vita. Qui si celebravano i culti del Sole e di Osiride e i sacerdoti vi si purificavano prima di ogni rito.\nNel I secolo d.C. lo storico latino Publio Cornelio Tacito, rievocando la visita di Germanico Giulio Cesare (15 a.C.\u201319 d.C.) alla antica Tebe (\"Annali\" II, 60) descrisse, probabilmente, il Tempio di Karnak, con una particolare attenzione per le imprese che all'epoca si attribuivano a Ramses II (fra le quali, del tutto inverosimili e leggendarie, le conquiste della Persia, della Scizia e di altre terre asiatiche):\nTempio di Abido.\nA poche centinaia di metri dal celeberrimo tempio funerario di Seti I, ad Abido, si trova il tempio pi\u00f9 ridotto che il figlio Ramses II fece erigere a s\u00e9 stesso e a Osiride. Nonostante le dimensioni minori (le sue mura in pietra calcarea sono alte solamente due metri), il progetto pi\u00f9 convenzionale e lo stato di conservazione meno che discreto delle strutture, si tratt\u00f2 probabilmente di una delle architetture pi\u00f9 raffinate e preziose dell'epoca ramesside: i rilievi conservatisi, dei medesimi maestri attivi sotto Seti I, sono di qualit\u00e0 straordinaria, mentre si ha traccia di portali in granito nero e rosa, di pilastri in pietra arenaria e di una ricca cappelletta in alabastro. Il Tempio era introdotto da due piloni seguiti da altrettanti cortili con peristili. Il primo pilone e il relativo cortile, completati da un portale in granito rosa, conducevano a un secondo cortile decorato con scene di nemici sottomessi e tributi, contornato da un peristilio con una serie di pilastri osiriaci, cio\u00e8 del re nelle vesti di Osiride, tutti mancanti della parte superiore. Oltre il lato meridionale vi erano, sulla sinistra, due cappelle dedicate a Seti I e agli antenati divenuti divinit\u00e0, elencati nella \"Seconda Lista di Abido\" e, sulla destra, altrettante cappelle alle nove divinit\u00e0 della Enneade e a Ramses II-Osiride. La prima sala ipostila, chiamata \"Sala delle Apparizioni\", fu chiaramente edificata quando Seti I era ancora in vita e Ramses suo principe reggente; vi si trovano raffigurazioni di divinit\u00e0 legate al Nilo, del faraone che adora Osiride e del medesimo sovrano che viene incoronato dopo aver guidato una processione sacra. La seconda sala ipostila era completata da cappelle alle divinit\u00e0 di Tebe e alle divinit\u00e0 di Abido; vi si trovano, per esempio, una rara effigie della dea Heket, \"Signora di Abido\", e l'unica immagine conosciuta di Anubi, \"Signore della Sacra Terra\", in forma completamente umana. La cappella centrale, in alabastro, era dedicata al dio Osiride e conteneva un gruppo statuario di Osiride, Iside, Horus, Seti I e Ramses II in granito grigio. Anche in questo complesso, cos\u00ec come ad Abu Simbel, a Luxor e al Ramesseum, figurano rilievi celebrativi della grande battaglia di Qade\u0161.\nTomba di Nefertari (QV66).\nLa tomba della consorte pi\u00f9 importante di Ramses II, la QV66 nella Valle delle Regine, fu scoperta dall'italiano Ernesto Schiaparelli nel 1904. Bench\u00e9 sia stata saccheggiata in epoca antica, la tomba di Nefertari \u00e8 estremamente importante dal momento che lo splendido apparato pittorico che la decora \u00e8 ritenuto uno dei massimi traguardi del regno di Ramses II e dell'intera arte egizia. Una scalinata scavata nella roccia viva d\u00e0 accesso all'anticamera decorata con dipinti basati sul Capitolo 17 del \"Libro dei morti\"; un soffitto decorato a motivi astronomici rappresenta i cieli ed \u00e8 dipinto in blu scuro, con una miriade di stelle d'oro (vedi Stelle) a cinque punte. La parete orientale dell'anticamera \u00e8 interrotta da un'ampia apertura affiancata dalle effigi di Osiride a sinistra e Anubi a destra, la quale conduce a sua volta a una camera laterale con scene di offerte alle divinit\u00e0 e preceduta da un vestibolo con ritratti di Nefertari che si presenta al cospetto delle divinit\u00e0, che la accolgono benevole. Sulla parete nord dell'anticamera si trova la scala che conduce alla camera sepolcrale: una vasta stanza quadrangolare che copre una superficie di circa 90 metri quadrati, il cui soffitto, ancora a tema astronomico, \u00e8 sorretto da quattro pilastri fittamente decorati. In origine, il sarcofago in granito rosso della regina si trovava al centro di questa camera, che gli Egizi chiamavano \"sala d'oro\" e nella quale, secondo le dottrine religiose, sarebbe avvenuta la rigenerazione del defunto. Il sontuoso ciclo pittorico che ricopre questo ultimo ambiente si ispira ai Capitoli 144 e 146 del \"Libro dei morti\": nella parte sinistra della stanza compaiono passi del Capitolo 144, concernenti i cancelli e le porte del regno di Osiride, i loro Guardiani e le formule magiche che il defunto avrebbe dovuto pronunciare per potervi passare.\nTomba dei principi reali (KV5).\nNel 1995, lo statunitense Prof. Kent R. Weeks, a capo del Theban Mapping Project, riscopr\u00ec la tomba KV5, che si \u00e8 rivelata essere la pi\u00f9 grande della Valle dei Re, contenendo in origine i resti mummificati di almeno 52 figli di Ramses II. Al suo interno sono stati individuati, entro il 2006, circa 150 corridoi e ambienti sepolcrali (ma la tomba potrebbe contenere 200 camere e corridoi); tra questi venne rinvenuto, peraltro, un rilievo rappresentante il dio Osiride (caso unico nella Valle), e un corridoio trasversale che indicava come, con ogni probabilit\u00e0, la struttura dei locali si ripetesse specularmente anche nella parte non ancora scavata. L\u2019entrata era gi\u00e0 nota a James Burton che, verosimilmente nel 1825, penetr\u00f2 al suo interno esplorandone, tuttavia, solo una minima parte grazie a un breve tunnel scavato nel fango che la riempiva fino all'altezza del soffitto. Rilievi e pitture delle pareti dei corridoi, e nelle altre sale colonnate, sono relative alla cerimonia di apertura della bocca, o rappresentano ancora il re, o divinit\u00e0 e principi. Nella KV5 furono deposti, per esempio, il principe ereditario Amonherkhepshef e i principi Meriatum, Seti e Ramses \"junior\", \"generalissimo\" d'Egitto, come attestano le iscrizioni, gli ostraka e i vasi canopi ivi rinvenuti.\nUltimi decenni di regno.\nFino ai quarant'anni d'et\u00e0, cio\u00e8 fino all'epoca del trattato di Qade\u0161 e della morte della madre Tuia (1258/1257 a.C.), Ramses II fu certamente un uomo di straordinaria vitalit\u00e0 e vigore fisico: energia che verosimilmente non smise di esprimersi nemmeno nel decennio successivo, durante il quale celebr\u00f2 i due matrimoni con le principesse ittite (anni 34\u00b0 e 44\u00b0 di regno: 1246\u20131236 a.C.), e nel decennio seguente fino al compimento dei sessant'anni. Nel 46\u00ba anno del proprio regno Ramses II comp\u00ec settant'anni: dovevano certamente essere rimasti in pochi quelli che, all'epoca, serbavano il ricordo del regno di Seti I e di Ramses non ancora re, ed erano passati anche quarantun'anni dalla battaglia di Qade\u0161 del maggio del 5\u00ba anno di regno (lasso di tempo che, per la breve aspettativa di vita degli antichi Egizi, significava il susseguirsi di due intere generazioni). Aggiungendo alla propria titolatura ufficiale, intorno al 50\u00ba anno di regno, gli epiteti di \"Dio Signore di Eliopoli\" (Eliopoli, l'egizia \"Iunu\", era il centro del culto del dio-sole Ra) e di \"Grande Anima di Ra-Horakhti\" (il dio che fondeva Ra e Horus e il cui nome significa \"Ra che \u00e8 Horus dei Due Orizzonti\"), Ramses II volle identificarsi con lo stesso dio Ra, legandosi a lui sempre pi\u00f9 saldamente. \u00c8 questo un indizio dell'aura di splendore divino di cui il vecchio faraone si circond\u00f2 nell'ultimo trentennio della propria vita:\nL'ultima parte del regno di Ramses II fu contraddistinta da una \"tranquilla e diffusa prosperit\u00e0\", siccome le risorse dello Stato non furono intaccate da alcuna guerra significativa; in concomitanza, il Nilo produsse piene quantomai opportune, consentendo uno sviluppo agricolo superiore al limite di sussistenza per la popolazione egizia. Il benessere di quegli anni costitu\u00ec un'ottima base di partenza per i grandiosi piani edilizi del faraone che, infaticabile costruttore, mut\u00f2 radicalmente il \"paesaggio religioso\" dell'Egitto e della Nubia. Per contro, indicativamente nel 31\u00ba anno di regno di Ramses II si verificarono delle scosse sismiche nella regione tebana e in Nubia: il Tempio maggiore di Abu Simbel con i suoi quattro celebri colossi del re assiso in facciata sub\u00ec gravi danni, uno dei colossi croll\u00f2 completamente e il suo torso e la sua testa giacciono ancora a terra fracassati, mentre altri danni minori furono discretamente riparati.\nL'invecchiamento di Ramses II, destinato a morire novantenne o poco meno che novantenne, non corrispose a un logoramento della classe politica e della macchina burocratica (com'era invece stato, mille anni prima, con il faraone centenario Pepi II): era l'epoca di politici di grande valore come l'ultimo visir tebano Neferronpet e i visir del nord Pramessu, Seti, Prahotep il Vecchio e Prahotep il Giovane.\nI quattordici giubilei \"Heb-Sed\".\nA partire dal 30\u00ba anno del proprio regno, com'era tradizione fin dalle primissime dinastie della storia egizia, Ramses II, cinquantaseienne, volle rinnovare magicamente il proprio potere regale celebrando il giubileo \"Heb-Sed\", una serie di riti e cerimonie di ascendenze preistoriche destinate a rinvigorire fisicamente e spiritualmente il sovrano. La prima festa \"Sed\" di ogni sovrano doveva essere celebrata nel 30\u00ba anno di regno (con eccezioni, dal momento che alcuni, come Akhenaton, la celebrarono ben prima); comunque, anche ai sovrani con regni inferiori al trentennio erano solitamente promessi \"milioni di giubilei nell'aldil\u00e0\". Per l'occasione, il sovrano fece costruire a Pi-Ramses un'apposita, immensa sala sontuosamente decorata. Dopo il primo, i giubilei si sarebbero susseguiti al ritmo di uno ogni tre anni e, nell'ultimo periodo di regno, forse pi\u00f9 frequentemente. Ramses II arriv\u00f2 a celebrarne quattordici. \u00c8 facile immaginare che il re abbia affrontato le lunghe e complesse liturgie dei primi giubilei con facilit\u00e0 finch\u00e9, in occasione delle cerimonie svoltesi nell'ultima stagione della sua vita, dopo il 60\u00ba anno di regno, l'avanzare dell'et\u00e0, di \"devastanti forme di arteriosclerosi\" e di una dolorosa spondiloartrite anchilosante non avrebbero reso assai arduo all'ostinato e orgoglioso faraone il passaggio da un rito all'altro. Fu certamente aiutato in ci\u00f2 da persone devote come il principe ereditario Merenptah, anch'egli ormai pi\u00f9 che maturo.\nMorte e successione di vari principi ereditari.\nIl lungo regno di Ramses II lo vide sopravvivere a molti dei suoi figli ed eredi designati. Amonherkhepshef, il primogenito del re, nato dalla regina Nefertari, mor\u00ec gi\u00e0 nel 25\u00ba anno di regno del padre (1254 a.C.) e fu inumato nell'immensa tomba KV5. Gli successe in qualit\u00e0 di principe ereditario il fratellastro Ramses \"junior\", primogenito della regina Isinofret e valente generale; quest'ultimo mor\u00ec, per\u00f2, nel 50\u00ba anno di regno di Ramses II e fu sepolto nella KV5). Il successivo erede della corona divenne cos\u00ec il fratello Khaemuaset (un fratello pi\u00f9 anziano, Pareheruenemef, era gi\u00e0 morto) ma, prima del 55\u00ba anno di regno del padre, anch'egli spir\u00f2). La carica di principe ereditario spett\u00f2 cos\u00ec a Merenptah, tredicesimo figlio del faraone, nato da Isinofret, che affianc\u00f2 il padre nei momenti finali del suo regno (nella fattispecie, funse da reggente negli ultimi dieci anni di vita di Ramses II) e riusc\u00ec a succedergli come re dell'Alto e Basso Egitto.\n\u00c8 verosimile che gi\u00e0 a partire dall'undicesimo giubileo (60\u00ba anno di regno) il faraone non sia pi\u00f9 uscito dalla reggia, trascorrendo gli ultimissimi anni di vita, a causa delle diverse patologie che lo affliggevano, in uno stato pressoch\u00e9 vegetativo, cos\u00ec immaginato dalla francese Christiane Desroches Noblecourt, che partecip\u00f2 al restauro della sua mummia:\nMorte e sepoltura.\nRamses II, ormai decrepito, mor\u00ec all'et\u00e0 di 93 anni a Pi-Ramses nel luglio o agosto del 1213/1212 a.C., poche settimane dopo aver inaugurato il proprio 67\u00ba anno di regno. Nella primavera del medesimo anno aveva fatto ritorno nella citt\u00e0 voluta e creata da lui stesso, dopo aver trascorso l'inverno a Menfi o nelle tenute reali del Fayyum:\nNon si sono conservati, per\u00f2, resoconti delle circostanze e dei dettagli del decesso del sovrano, la notizia del quale si diffuse per tutto il Paese (i messaggeri dovettero risalire il Nilo in piena per recare l'annuncio a Tebe) gettando il popolo nella desolazione: la maggior parte degli Egizi infatti non aveva conosciuto altro sovrano all'infuori di Ramses II.\nA Pi-Ramses vennero celebrati i riti della mummificazione nel corso dei settanta giorni prescritti dal rituale: dopo le cerimonie preparatorie, il corpo venne privato degli organi decomponibili, che furono riposti nei vasi canopi (il cuore, accidentalmente rimosso, fu re-inserito in posizione errata nella parte destra del torace). Nella seconda met\u00e0 di ottobre, la mummia di Ramses II, scortata da un'enorme flotta alla cui testa procedeva la nave regale del successore, il sessantenne Merenptah, navig\u00f2 lungo il Nilo fino a Tebe, nell'Alto Egitto. Il corteo funebre si diresse quindi verso la grande tomba scavata nella roccia nella Valle dei Re. Dopo la celebrazione del \"rito di apertura della bocca\" compiuta dallo stesso Merenptah, i presenti parteciparono a un banchetto in onore del defunto, previsto dal rituale. I sarcofagi del sovrano, che dovettero essere preziosissimi, furono inumati all'interno della tomba insieme al tesoro del corredo funebre che, secondo le credenze egizie, avrebbe accompagnato il faraone defunto, divenuto un Osiride, nel Duat.\nTomba di Ramses II (KV7).\nLa tomba del grande sovrano, identificata come KV7, venne saccheggiata pochi anni dopo la sua morte e, di conseguenza il corredo funebre, verosimilmente imponente, che vi era contenuto and\u00f2 disperso. La tomba era nota e visitata gi\u00e0 nell'antichit\u00e0. \u00c8 senza dubbio una fra le pi\u00f9 grandi della Valle dei Re con i suoi quasi 900 metri quadrati. A causa di alcune inondazioni e del trascorrere del tempo \u00e8 gravemente danneggiata. Le ripetute alluvioni cui la tomba \u00e8 stata soggetta nei millenni, almeno dieci, hanno causato il distacco di gran parte delle decorazioni parietali che si sono frammischiate nei vari strati di detriti. Ciononostante, nella camera funeraria sono ancora visibili capitoli del \"Libro delle Porte\", mentre le scale e alcuni tratti dei corridoi sono decorati con capitoli dello \"Amduat\", delle \"Litanie di Ra\" e del \"Libro della Vacca celeste\" ricompreso nei \"Libri dei Cieli\"; nella anticamera alla camera sepolcrale compaiono capitoli del \"Libro dei morti\", nonch\u00e9 rappresentazioni del cerimoniale di apertura della bocca (usanza che si perpetuer\u00e0 con i re successivi). Planimetricamente, la KV7 presenta una pianta assai complessa. All'ingresso ci sono due rampe di scale, quindi segue un corridoio, un'altra scalinata e un secondo corridoio; di seguito vi si trova un'anticamera a una sala a pilastri. Al centro di questa sala vi \u00e8 una terza scalinata collegata a un'altra sala laterale circondata da colonne. Seguono due corridoi assiali in sequenza, attraverso una stanza che conduce alla camera del sarcofago che \u00e8 disposta, rispetto al resto della struttura, come per formare un angolo di 90\u00b0. La camera sepolcrale \u00e8 sorretta da otto pilastri quadrangolari. Si affacciano quattro stanzette laterali sulla sala; lo sviluppo della tomba si conclude con altre due camerette rette da due pilastri, da una delle quali si accede ad una terza identica, tramite un vestibolo.\nLa mummia.\nTraslazioni in epoca antica.\nRamses II fu originariamente inumato nella tomba KV7 della Valle dei Re che aveva fatto predisporre per s\u00e9, ma, a causa degli endemici saccheggi fra le tombe reali, tra l'inverno e la primavera del 1090 a.C. i sacerdoti e il sindaco di Tebe ne trasferirono i resti all'interno della tomba di suo padre, Seti I, pi\u00f9 facilmente sorvegliabile.\nNel giro di pochi anni anche la tomba di Seti I fu depredata, e la stessa salma di Ramses II venne spogliata e profanata. Il Sommo sacerdote di Amon, Pinedjem I, la fece nuovamente riparare al di sopra del torace nel 10\u00ba anno del proprio \"pontificato\" (circa il 1060 a.C., data registrata sul sudario), ponendogli inoltre fra le mani modestissimi scettri in legno di palma a sostituire quelli in oro andati perduti. La mummia di Ramses II fu quindi traslata nella tomba sotterranea della regina Ahmose-Inhapi, dopo aver provveduto a una nuova bendatura e averla deposta in un sarcofago riciclato, appartenuto al nonno Ramses I; settantadue ore dopo fu spostata definitivamente, e in gran segreto, nella tomba del Sommo sacerdote Pinedjem II. Il rocambolesco trasferimento dei resti di Ramses II e altri faraoni si svolse in tre notti, come annotarono i sacerdoti sul feretro stesso, e in una situazione di grande pericolo, passando sulla cresta della collina che sovrasta la Valle dei Re, quindi alla merc\u00e9 dei predoni. Ramses II e molti altri sovrani della XVIII, XIX e XX dinastia furono cos\u00ec occultati nel celebre \"nascondiglio\" (DB320) di Deir el-Bahari, vicino al Tempio funerario di Hatshepsut: una stretta cripta lunga 8 metri introdotta da due corridoi di 7 e 60 metri e, prima ancora, da un pozzo verticale profondo 12 metri, dove le mummie rimasero indisturbate per i ventotto secoli successivi.\nScoperta nel 1881.\nIl \"nascondiglio\" di Deir el-Bahari fu ufficialmente scoperto nel luglio del 1881, da parte del tedesco \u00c9mile Brugsch e di Ahmed Kamal, nell'ambito di alcune indagini su alcuni ricettatori di antichit\u00e0 egizie attivi all'epoca. Il corpo di Ramses II e quelli di tutti gli altri faraoni e aristocratici ricoverati nella spelonca furono immediatamente trasportati al Cairo. Il chediv\u00e8 Tawf\u012bq Pasci\u00e0 dispose che venisse sbendato per fugare ogni dubbio circa la sua identit\u00e0, il che avvenne il 1 giugno 1886 alla presenza dei ministri e dei dignitari del Regno, per mano di Gaston Maspero e Urbain Bouriant. I cartigli di Ramses II furono individuati sul sudario posto sul petto del re per ordine del Sommo sacerdote Herihor: non esistevano pi\u00f9 dubbi sull'identit\u00e0 della mummia. Lo scrittore francese Pierre Loti, che visit\u00f2 l'attuale Museo del Cairo nel 1907, scrisse:\nRestauro nel 1976-1977 e relative scoperte.\nNegli anni '70 gli egittologi del Museo del Cairo notarono come la mummia stesse subendo un rapido deterioramento a causa dell'esposizione in vetrine non sigillate: soggetta quindi all'aria, all'umidit\u00e0 e ai funghi, pericolose minacce per un corpo disseccato preservatosi per millenni grazie all'avvolgimento in bende e al clima secco del deserto; aveva inoltre cominciato a emanare un cattivo odore. Sollecitati da egittologi come Christiane Desroches Noblecourt, il Presidente della Repubblica francese Val\u00e9ry Giscard d'Estaing e quello egiziano Anwar al-Sadat permisero che la mummia fosse trasportata a Parigi con un aereo militare, dove fu accolta con gli onori di un Capo di Stato (27 settembre 1976). Poich\u00e9 secondo la legge francese chiunque entri nel paese, vivo o morto, deve possedere un documento, venne realizzato uno speciale passaporto per Ramses II: l'occupazione indicata era quella di \u00abre (deceduto)\u00bb.\nLa salma fu ricoverata al Mus\u00e9e de l'Homme, dove rimase per sette mesi sotto le cure di ben centodieci specialisti, collaboratori e ricercatori. Si apprese che il faraone era stato alto, in vita, 185 centimetri, che mor\u00ec tra gli 85 e i 90 anni e che\nSulle pareti interne del torace fu individuata una miscela di foglie tritate di nicotiana fra residui di nicotina contemporanei alla mummificazione, il che gener\u00f2 una serie di perplessit\u00e0, poich\u00e9 pare che tale pianta fosse sconosciuta agli antichi Egizi. Sempre nel torace furono trovate le tracce di piante tipiche del delta del Nilo: camomilla, salvia, ranuncoli, platano, tiglio e cotone selvatico; sul collo, tracce di bulbi di narciso. Emerse che Ramses II ebbe a patire di gravi lesioni dentali, mentre i vasi sanguigni della testa risultarono quasi ostruiti a causa di una dolorosa spondiloartrite anchilosante, oltre che da \"devastanti forme di arteriosclerosi\".\nL'ingegnere chimico M.J. Mouchaca scopr\u00ec che il deterioramento era causato dal fungo \"Daedalea Biennis\", che proliferava nella mummia. Nuovamente deposto nel sarcofago del nonno Ramses I e a sua volta in una cassa di vetro a tenuta stagna, Ramses II fu irradiato con raggi gamma che debellarono gli organismi nocivi. Le casse con i resti del sovrano, coperte da un prezioso drappo con ricami in oro delle piante araldiche dei sovrani egizi (dono del Museo del Louvre), furono quindi rispediti al Cairo, dove il Presidente Anwar al-Sadat rese loro omaggio.\nTraslazione nel 2021.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana, venendo accolta dal Presidente Abdel Fattah al-Sisi dopo aver ricevuto, come le altre, gli onori militari di 21 colpi di cannone a salve da parte delle forze armate egiziane.\nFamiglia.\nTuia e il mito della nascita di Ramses II.\nNel primo ventennio di regno la dama pi\u00f9 importante della corte di Ramses II, oltre alla grande consorte Nefertari, fu la regina madre Tuia. Tuia non godette di una particolare preminenza nella politica e nella vita pubblica del Paese, comparendo di rado sui monumenti del marito Seti I: viceversa, dopo l'ascesa al trono del figlio, nella tarda primavera del 1279 a.C., le furono tributati considerevoli onori. Ramses II fece rappresentare Tuia anche sulla facciata del Tempio maggiore di Abu Simbel: la statua della regina madre fu scolpita delle stesse dimensioni di altre donne della famiglia reale e figli di Ramses II. Fu inoltre raffigurata su un colosso del figlio all'interno del \"Ramesseum\" (il Tempio funerario di Ramses II) e, ancora, sulle pareti del Tempio medesimo; in una cappella a lei dedicata, Tuia era assimilata alla dea Hathor. Alcuni hanno ipotizzato che una cos\u00ec fervida celebrazione della propria madre da parte di Ramses II avesse anche fini politici. Non era necessario che la madre di un faraone fosse di sangue reale (numerosi sovrani, come Thutmose II e Thutmose III, erano nati da concubine o spose secondarie di ignoti natali), per\u00f2 era comunemente accettato che un re potesse rafforzare le proprie pretese al trono in virt\u00f9 di un legame con una donna di sangue reale: Ramses II, nato prima che il padre divenisse faraone (e forse prima ancora che la propria famiglia salisse al trono) non ebbe una madre regale. Provvide cos\u00ec ad attribuirsi un padre divino formulando il mito della propria nascita divina: oltre che figlio di Seti I, Ramses II si consider\u00f2 figlio di Amon stesso, seguendo i precedenti miti propagandistici di Hatshepsut e Amenofi III circa le proprie nascite miracolose, a lui sicuramente noti. A Tuia, in quanto oggetto dell'amore e del desiderio del dio supremo, venne cos\u00ec tributata una notevole venerazione. La storia della nascita miracolosa di Ramses II fu fissata sulle pareti di una cappella, significativamente dedicata alla regina madre Tuia, all'interno del \"Ramesseum\", a Tebe. Il ciclo iconografico riprende abbastanza convenzionalmente i precedenti della XVIII dinastia: Tuia, lasciata sola dalle dame del seguito, siede sul letto di fronte al dio Amon, il quale regge in una mano il simbolo \"ankh\" della vita e con l'altra tocca la donna. Il testo, estremamente danneggiato, descrive Tuia come: mentre la presenza di Amon cos\u00ec si segnala:\nIn questo modo, Ramses II ebbe modo di affermare di essere stato predestinato a regnare e soprattutto di essere egli medesimo un semidio. Anche altri reperti riaffermano la divinit\u00e0 dei natali del faraone: un rilievo nel Complesso templare di Karnak raffigura il piccolo Ramses allattato da una dea, mentre sia a Karnak che nel Tempio funerario di Seti I ad Abido si vede il dio Khnum, vasaio degli dei, intento a plasmare il corpo del futuro re. Un lungo testo risalente al 35\u00ba anno di regno di Ramses II, individuato ad Abu Simbel e a Karnak e intitolato \"La Benedizione di Ptah a Ramses II\", indica invece Ptah come padre celeste del sovrano: \nL'anziana Tuia era ancora in vita alla firma dell'importante trattato di pace egizio-hittita nel 21\u00ba anno di regno di Ramses II. La sua tomba, la QV80 nella Valle delle Regine, era pronta da tempo: si tratta di tre sale ipogee intagliate nella roccia e finemente decorate, terminante in un ambiente ipostilo. Tuia mor\u00ec, sessantenne, intorno al 22\u00ba anno di regno del figlio (1258/1257 a.C.). Le sue bare furono deposte in un prezioso sarcofago in granito rosa. Nota in vita come Mut-Tuia, \"post mortem\" fu nota semplicemente come Tuia, forse a suggerire che la sua morte avrebbe posto fine a una \"status\" di divinit\u00e0 vivente (Mut era la dea-madre, regina di tutti gli dei).\n\"Grandi spose reali\".\nLe molte mogli di Ramses II furono le prime spose reali della XIX dinastia, comparabili al moderno concetto di \"regina consorte\", a divenire tali al momento del matrimonio: sia il padre che il nonno di Ramses II si sposarono quando i loro destini regali non erano ancora chiari e prevedibili. La maggior parte delle \"Grandi spose reali\" della storia egizia altre non erano che le figlie del re precedente e quindi sorelle o sorellastre dei sovrani loro consorti: questa appare, perci\u00f2, come una tradizione consolidata, anche se la teoria secondo cui il diritto a regnare si sarebbe ottenuto esclusivamente sposando le figlie femmine di un faraone, e che per questo motivo un principe ereditario dovesse sposare le figlie del proprio padre, risulta oggi screditata. Sembra molto pi\u00f9 probabile, invece, che i matrimoni incestuosi all'interno della famiglia reale egizia, imitando le unioni del dio Osiride con la sorella Iside e di Seth con Nefti, mirassero a differenziare la famiglia reale dalle famiglie comuni enfatizzandone il diritto a emulare gli dei. L'egittologa britannica Joyce Tyldesley ha scritto al riguardo:\nRamses I e Seti I ebbero matrimoni convenzionali con nobildonne non immediatamente imparentate con loro, seguiti in ci\u00f2 da Ramses II quando questi si un\u00ec alla dama Nefertari. Inoltre, Ramses II spos\u00f2, o, pi\u00f9 correttamente, elev\u00f2 al rango di \"Grandi spose reali\" le proprie figlie Bintanath, Meritamon e Nebettaui (esattamente come Amenofi III che decenni prima aveva fatto lo stesso con le proprie figlie Sitamon, Iside e forse Henuttaneb). Sembra probabile che, spesso, tali legami tra padre e figlia all'interno della famiglia reale avessero fini meramente cerimoniali, senza necessariamente tradursi, pur con eccezioni, in relazioni sessuali.\nNefertari.\nNefertari-Meritmut (\"Bella Compagna-Amata da Mut\") \u00e8 ritenuta la pi\u00f9 importante e senza dubbio la pi\u00f9 amata fra le \"Grandi spose reali\" di Ramses II. Non si conoscono le sue vere origini, bench\u00e9 sia molto probabile che appartenesse, per nascita, all'aristocrazia. Presumibilmente fu una discendente del faraone Ay (regno: 1323\u20131319 a.C.), come ci indica un pomello con iscritto il nome del faraone e ritrovato nella tomba della regina; qualora ne fosse stata una figlia, e quindi sorella delle regine Nefertiti e Mutnodjemet, sarebbe vissuta sotto i regni di Horemheb, Ramses I e Seti I, sposando il futuro Ramses II all'et\u00e0 di almeno venticinque anni. Sembra del tutto improbabile che il giovanissimo principe possa essersi unito a una dama pi\u00f9 anziana di lui di dodici anni, \u00e8 quindi verosimile che re Ay fosse stato nonno, zio o prozio di Nefertari. Nacque probabilmente nella citt\u00e0 di Akhmim, come testimoniano diverse statue. Spos\u00f2 Ramses quando questi doveva avere circa quindici anni, anche la data precisa della loro unione non si \u00e8 conservata. Le fonti dell'epoca ne restituiscono l'immagine di una donna di grande intelligenza e bellezza, in grado sia di leggere che di scrivere i geroglifici egizi (abilit\u00e0 piuttosto rara per l'epoca). Mise le proprie conoscenze a servizio della diplomazia, mantenendo una corrispondenza con gli altri sovrani del suo tempo. Nefertari gener\u00f2 a Ramses II almeno sei figli, anche se gliene sono attribuiti fino a otto o anche dieci, fra cui il primogenito Amonherkhepshef e Meritamon, che divenne \"Grande sposa reale\" dopo la morte della madre; i primi figli di Nefertari nacquero certamente quando Ramses era ancora principe ereditario. Il sovrano dimostr\u00f2 il proprio favore verso Nefertari costruendo in suo onore il Tempio minore di Abu Simbel, deificandola e associandola alla dea Hathor. Un'iscrizione su quest'ultimo recita:\nIntorno al 24\u00ba anno di regno di Ramses II, Nefertari mor\u00ec in circostanze sconosciute, anche se una leggenda vuole che stesse navigando con la giovane figlia Meritamon, il visir Hekanakht e altri dignitari verso sud per inaugurare il Tempio di Abu Simbel, quando un malore l'avrebbe portata alla morte nell'inverno del 1255 a.C.\nLe sue tracce si perdono, infatti, dopo il ritorno dal viaggio dell'inaugurazione. La sua raffinatissima tomba, classificata come QV66, \u00e8 tra le pi\u00f9 grandi e spettacolari della Valle delle Regine, uno dei massimi traguardi artistici del lungo regno di Ramses II. Nel ruolo di regina principale le subentr\u00f2 Isinofret.\nIsinofret.\nBench\u00e9 Nefertari sia la pi\u00f9 celebre fra le mogli di Ramses II, anche Isinofret (\"Bella Iside\") ebbe un ruolo predominante all'interno della corte egizia. Le origini di Isinofret, cos\u00ec come quelle di Nefertari, sono dubbie e oggetto di varie ipotesi. La scoperta di figurine \"ushabti\" della principessa (non ancora regina) Bintanath, figlia di Isinofret, nella tomba menfita del faraone Horemheb ha portato a ipotizzare che Isinofret, i cui genitori sono ignoti, potesse essere figlia di tale faraone morto una quindicina di anni prima della ascesa di Ramses II al trono: il che risulta cronologicamente possibile. Isinofret appare come una figura sfocata e sfuggente: non si ha notizia di importanti eventi ai quali sia stata registrata la sua presenza, non le furono dedicati templi n\u00e9 statue; il suo nome compare, per esempio, accanto a quello del regale consorte su una perla d'oro e un'iscrizione cos\u00ec la descrive:\nSecondo alcuni studiosi, Nefertari collaborava con il marito nel risanamento delle controversie nella zona meridionale, mentre Isinofret si occupava delle questioni nella zona settentrionale. Da Isinofret, Ramses II ebbe vari figli, fra cui il \"Figlio Maggiore del Re\" Ramses, lo \"Scriba Reale\" Merenptah e Khaemuaset, Sommo sacerdote di Menfi. Nefertari diede al faraone il primo figlio maschio, Isinofret il secondo e la prima femmina. Ricevette il titolo di \"Grande sposa reale\" dopo la morte di Nefertari, cui sopravvisse per un decennio soltanto, morendo intorno al 34\u00ba anno di regno di Ramses II; la sua primogenita Bintanath (\"Figlia della dea Anath\") divenne \"seconda regina\". La tomba di Isinofret nella Valle delle Regine, attestata in documenti degli operai delle tombe reali, non \u00e8 mai stata rinvenuta. Il ruolo di regina principale pass\u00f2 cos\u00ec alla primogenita di Isinofret, Bintanath, mentre la figlia maggiore della defunta Nefertari, Meritamon, dovette cederle il passo quale \"seconda regina\". Tutto sommato, furono i figli di Isinofret a ottenere i successi maggiori (su tutti Merenptah, che raggiunse i trono) rispetto a quelli di Nefertari, molti dei quali morti in giovane et\u00e0.\nBintanath, Meritamon, Nebettaui, Henutmira.\nRamses II ebbe anche altre \"Grandi spose reali\", oltre a un gran numero di spose minori e semplici concubine che gli generarono una vastissima prole. Furono sue \"Grandi spose reali\" le figlie Meritamon, Bintanath, Nebettaui e Henutmira (che altri ritengono, per\u00f2, sua sorella o sorellastra); elev\u00f2 inoltre a questo altissimo rango la principessa straniera Maathorneferura, figlia del re ittita Hattu\u0161ili III.\nLe principesse Bintanath e Meritamon, esponenti della generazione successiva alle ormai defunte Isinofret e Nefertari, loro madri, presero per prime possesso della funzione regale femminile in Egitto. Bintanath era una delle figlie che Ramses II ebbe da Isinofret e fu elevata al rango di \"Grande sposa reale\" dopo la morte della madre. La sua posizione nel cerimoniale di corte non fu solamente formale, dal momento che diede a padre-marito una figlia, Bintanath II: la fanciulla, di cui Ramses II fu sia padre che nonno, compare nelle scene della tomba di Bintanath nella Valle dei Re. Bintanath sopravvisse sicuramente al faraone, dal momento che compare fra le spose del successore Merenptah. Bintanath divise il ruolo di sposa principale, nel cerimoniale, con la sorellastra Meritamon, ma le due dame furono presto affiancate da una principessa straniera di nome Maathorneferura. Meritamon, pur onorata da statue pregiatissime quali, forse, la cosiddetta \"Statua della Regina Bianca\" e monumentali come il suo colosso scoperto ad Akhmim nel 1981, sembra scomparire improvvisamente dalle fonti antiche, venendo sostituita dalla principessa e quindi \"Grande sposa reale\" Nebettaui, della quale si hanno poche notizie.\nMaathorneferura.\nIl matrimonio con Maathorneferura (\"La Verit\u00e0 \u00e8 la bellezza di Ra\", oppure \"Horus vede la bellezza di Ra\" o \"Colei che appartiene al Falco che \u00e8 lo splendore visibile di Ra\") nacque invece a scopi diplomatici, quale una mossa politica per suggellare il Trattato di pace con gli Ittiti; la principessa era figlia del loro re Hattu\u0161ili III. Una lunga iscrizione redatta per l'occasione e riprodotta ad Abu-Simbel, Elefantina, Aksha e altrove (una versione abbreviata fu posta nel Tempio di Mut a Karnak) recita:\nPer vari anni Maathorneferura condivise pienamente gli onori tributati alle sue \"omologhe\" Meritamon, Bintanath e Nebettaui; statue e amuleti riproducono la sua effigie come regina a tutti gli effetti. Quando dovette avere 40 o 50 anni fu per\u00f2 mandata ad abitare nel grande harem di Miuer, presso Ninsu, nel Fayyum, a circa 200 chilometri da Pi-Ramses. Fu raggiunta in Egitto da una sorella pi\u00f9 giovane, anch'ella destinata a sposare Ramses II. Gli archivi reali di Boghazkoy hanno restituito la copia di una lettera che il re Hattu\u0161ili III invi\u00f2 a Ramses II in risposta all'annuncio che Maathorneferura aveva generato una bambina:\nFigli.\nRamses ebbe un numero incredibile di figli, avuti dalle molteplici mogli. I nomi di molti di questi non sono ricordati, specialmente quelli avuti da mogli minori. Quelli spesso raffigurati sono circa ventisei. In loro onore Ramses fece costruire una tomba accanto alla sua nella quale conservare le loro salme, la famosa (e misteriosa) tomba KV5. Molti di essi infatti non sopravvissero al padre, che mor\u00ec in et\u00e0 molto tarda.\nNei templi di Abu Simbel e di Luxor vengono raffigurati i figli del sovrano in file ordinate, probabilmente secondo ordine di nascita. Ramses comand\u00f2 agli artisti di raffigurare i propri figli come protagonisti di atti eroici. Nel tempio di Abu Simbel e nel Ramesseum sono rappresentati i principi come \"piccoli Ramses\", mentre scalano mura, corrono sui carri da guerra, attaccano il nemico.\nAmonherkhepshef.\nIl primogenito, generato dall'unione con Nefertari, nacque quando Seti I era ancora in vita. Non appena il padre sal\u00ec al trono divenne, quale primo nato, principe ereditario. Grazie ad una stele ritrovata nella zona del Delta orientale possiamo conoscere i ruoli che gli vennero assegnati, come ad esempio quello di comandante delle truppe egiziane. Originalmente fu chiamato Amonheruenemef (\"Amon \u00e8 insieme alla sua mano destra\") Cambi\u00f2 il nome in Amonherkhepshef (\"Amon e con il suo forte braccio\") al momento della salita al trono del padre e della sua conseguente nomina a principe della corona. Potrebbe aver cambiato nome ancora una volta, intorno al 20\u00ba anno di regno del padre, sostituendo al dio Amon il dio Seth (Setherkhepeshef). Secondo una diversa lettura dei dati in nostro possesso Setherkhepeshef potrebbe essere stato un figlio di Amonherkhepshef oppure un altro figlio di Ramses II. Insieme al fratellastro Khaemuaset partecip\u00f2 alla battaglia di Qade\u0161. Non riusc\u00ec a divenire re poich\u00e9 mor\u00ec prima del padre, fra i 40 e i 45 anni d'et\u00e0. Il suo corpo \u00e8 probabilmente sepolto nella tomba KV5.\nKhaemuaset.\nNacque da Isinofret quando Ramses II era ancora molto giovane. Era ritenuto, ancora molti anni dopo la sua morte, come uno dei pi\u00f9 grandi intellettuali del suo tempo. Spos\u00f2 una donna chiamata Nebnufret e combatt\u00e9, insieme al padre e al fratello Amonherkhepshef, nella battaglia di Qade\u0161 e nelle spedizioni in Nubia. Non ottenne comunque titoli militari, decidendo di dedicarsi alla religione. Si associ\u00f2 dapprima al culto di Ptah e in seguito a quello di Osiride, divenendo assistente del sommo sacerdote a Menfi. Quando questi mor\u00ec Khaemuaset prese il suo posto e contribu\u00ec alla costruzione di alcuni monumenti edificati dal padre, quale ad esempio il Ramesseum. Grazie all'aiuto di Ramses restaur\u00f2 alcuni fra i maggiori capolavori d'Egitto, come le Piramidi di Giza. Fu protagonista di diverse processioni ed eventi, come il seppellimento delle statue del dio toro Api o le feste sed in onore del padre. Dopo la morte di suo fratello Ramses, divenne principe ereditario ma mor\u00ec dopo poco tempo. Il suo posto venne preso da Merenptah che successe a Ramses come sovrano. Khaemuaset venne sepolto, con molta probabilit\u00e0, nella zona settentrionale dell'Egitto. Nel 1851 Auguste Mariette scopr\u00ec la mummia di un uomo molto importante del periodo e l'attribu\u00ec, senza alcuna certezza, a Khaemuaset.\nRamses (principe).\nIl figlio maggiore avuto da Isinofret, definito da alcuni studiosi come \"Ramses jr.\", partecip\u00f2 alla battaglia di Qade\u0161 e divenne generale delle truppe egiziane. Durante una sosta presso Menfi, dove il fratello Khaemuaset svolgeva la funzione di sacerdote del dio Ptah, partecip\u00f2 alla solenne processione di sepoltura delle statuette del dio Api. Dopo la morte del fratellastro, Amonherkhepshef, primogenito di Ramses, divenne principe reggente all'et\u00e0 di 25 anni. Mor\u00ec quando ne aveva cinquanta e non riusc\u00ec dunque a sopravvivere al padre.\nFigli minori.\nRehirkepeshef - generato con Nefertari, divenne luogotenente dell'esercito egiziano, comandante della cavalleria e primo auriga del padre partecipando alla battaglia di Qade\u0161; un rilievo nel tempio di Karnak rende noto che avrebbe sposato la sconosciuta Uadjyt-kha'ti.\nMontuherkepshef - scriba reale e comandante della cavalleria; un'iscrizione di Luxor lo chiama \"Montuheruenemef\".\nNebenkhurru - comandante delle truppe egiziane, presente alla battaglia di Qade\u0161 e in altre nel Vicino Oriente.\nMeriamon - conosciuto anche come Ramses-Meriamon, presente a Qade\u0161 e all'assedio di Dapur, fu sepolto nella tomba KV5 (ove furono rinvenuti i suoi vasi canopi).\nSeti - primo ufficiale dell'esercito del padre, presente a Qade\u0161 e a Dapur, fu sepolto nella tomba KV5.\nSetepenra - presente soltanto a Qade\u0161, non sopravvisse al padre.\nMeryre - generato con Nefertari.\nHorhiruenemef - presente a Qade\u0161, \u00e8 raffigurato mentre mostra i prigionieri al padre.\nMeriatum - generato con Nefertari divenne sommo sacerdote a Heliopolis per circa vent'anni. Nella seconda decade di regno del padre, visit\u00f2 la penisola del Sinai.\nSimontu - spos\u00f2 Iryet, figlia di un capitano siriano.\nSeth-her-khepeshef - generato con Nefertari.\nFiglie.\nMeritamon (\"Amata da Amon\"): nacque da Ramses II e Nefertari e insieme alla sorella Bintanath fu elevata al rango di \"Grande sposa reale\". Meritamon infatti \u00e8 ritratta insieme al padre durante le celebrazioni all'interno del Tempio maggiore di Abu Simbel dove occupa, inoltre, il quarto posto nella processione delle figlie. \u00c8 sepolta nella tomba QV68 della Valle delle Regine.\nBaketmut (\"Ancella di Mut\"): \u00e8 ritratta all'interno del Tempio maggiore di Abu Simbel, al secondo posto nella processione delle figlie. Secondo alcuni studiosi sarebbe stata figlia della regina Nefertari, ma di lei non si sa quasi nulla.\nNefertari II (\"Bella compagna\"): figlia di Ramses II e Nefertari, occupa il quinto posto nella processione delle figlie, ad Abu Simbel, e potrebbe aver sposato il fratello maggiore Amonherkhepshef; \u00e8 altres\u00ec possibile che si tratti di due donne omonime.\nNebettaui (\"Signora delle Due Terre\"): occupa il quinto posto nella processione delle figlie, ad Abu Simbel. Fu elevata al rango di \"Grande sposa reale\". \u00c8 sepolta nella tomba QV60 nella Valle delle Regine\nIsinofret II (\"Bella Iside\"): figlia di Ramses II e della seconda \"Grande sposa reale\" Isinofret, potrebbe trattarsi della \"Isinofret\" andata in sposa al fratello Merenptah, destinato a sopravvivere al padre e a succedergli sul trono; sarebbe divenuta cos\u00ec \"Grande sposa reale\" di quest'ultimo. Secondo alcuni, la moglie di Merenptah non sarebbe stata lei bens\u00ec un'omonima figlia di Khaemuaset.\nInterpretazioni bibliche.\nL'eventuale storicit\u00e0 del racconto dell'Esodo e del suo ipotetico legame con Ramses II continua ad attirare l'attenzione popolare, bench\u00e9 non esistano prove archeologiche a supporto di quest'ultima associazione. \u00c8 opinione della grande maggioranza dei moderni studiosi della Bibbia che le vicende del Libro dell'Esodo abbiano trovato la loro formulazione definitiva nel periodo successivo all'esilio babilonese (VI secolo a.C.), anche se le tradizioni da cui deriverebbero sarebbero rintracciabili nei profeti dell'VIII secolo a.C. Nel controverso dibattito sorto fra credenti e studiosi della Bibbia, sin da tempi remoti, su chi fosse stato realmente il faraone cui Mos\u00e8 richiese la libert\u00e0 per il proprio popolo nel Libro dell'Esodo, fu il vescovo greco Eusebio di Cesarea (265\u2013340 d.C.) il primo a identificare Ramses II come probabile \"faraone dell'Esodo\". La sua tesi venne confutata o accolta, da diversi studiosi, in tempi diversi con diverse motivazioni. I critici dicono infatti che Ramses II non mor\u00ec annegato fra le acque del Mar Rosso (n\u00e9 il testo dell'Esodo afferma che il faraone persecutore sarebbe affogato con il suo esercito):\nInoltre alcuni confutarono la tesi di Eusebio poich\u00e9 nessun documento del periodo ramesside registra catastrofi naturali riconducibili alle celebri \"piaghe d'Egitto\", bench\u00e9 negli anni siano state formulate numerose ed eterogenee ipotesi. Negli anni' 70 molti studiosi, fra cui George Mendenhall, associarono l'arrivo degli israeliti in terra di Canaan all'arrivo dei cosiddetti \"Habiru\" (in egizio: \"\u02c1pr.w\", traslitterabile \"'apiru\"), evento testimoniato da alcuni documenti del Nuovo Regno (come le \"Lettere di Amarna\") e del periodo del Ramses II, come ad esempio il trattato di pace con gli Hittiti. Testi della met\u00e0 del regno di Ramses II parlano dei\nAlcuni studiosi ritengono che, pi\u00f9 che un'etnia o una trib\u00f9, il termine \"Habiru\" designasse una classe sociale: si sarebbe trattato di un gruppo privo di una lingua comune e di leggi e confinato ai margini della societ\u00e0, composto perlopi\u00f9, stando ai testi antichi, di fuorilegge, mercenari e schiavi. Per\u00f2, gli Habiru scomparvero dalle fonti egizie solamente all'epoca di Ramses IV (1155\u20131149 a.C.): il resoconto di una grande spedizione mineraria allo Uadi Hammamat, nel 1152/1151 a.C., enumera 8368 uomini, fra cui 5000 soldati, 2000 servitori del Tempio di Amon, 800 Habiru e 130 scalpellini e cavapietre sotto il comando personale del \"Primo Profeta di Amon\" allora in carica, Ramessenakht.\nL'unico documento che riporta la storia di Mos\u00e8 e del suo conflitto con un anonimo sovrano egizio, identificato tramite il nome proprio di \"Faraone\" \u00e8 la Bibbia; in particolare, il collegamento con Ramses II deriva da un passo secondo cui gli israeliti avrebbero costruito, per il re, le citt\u00e0 di \"Pitom\" e \"Ramses\":\nIl nome di quest'ultima sembra infatti avere un'assonanza con quello della citt\u00e0 di Pi-Ramses, fondata da Seti I come residenza estiva e in seguito ampliata dal figlio come capitale del proprio regno (vedi \"Attivit\u00e0 edilizia\"). L'egittologo scozzese Kenneth Kitchen, specialista dell'epoca Ramses II, nel suo saggio \"Pharaoh Triumphant. The Life and Times of Ramesses II, King of Egypt\" (1982), ha scritto riguardo agli Habiru:\nIl collegamento tra le figure di Mos\u00e8 e Ramses II \u00e8 stato inoltre sviluppato in numerose opere letterarie e cinematografiche. Il regista Cecil B. DeMille colleg\u00f2 queste due figure nelle proprie opere cinematografiche \"I dieci comandamenti\", del 1923, e \"I dieci comandamenti\", del 1956, mentre lo scrittore Christian Jacq, autore di ben cinque romanzi sulla vita di Ramses II (\"Il grande romanzo di Ramses\"), ha dedicato alcuni capitoli allo scontro fra il sovrano e il profeta-condottiero biblico. Nel film televisivo \"Mos\u00e8\", il re egizio che si scontra con Mos\u00e8 \u00e8, invece, Merenptah, il tredicesimo figlio e successore di Ramses II.\nNella cultura di massa.\nRamses II ispir\u00f2 al poeta inglese Percy Bysshe Shelley (1792\u20131822) la poesia \"Ozymandias\". Diodoro Siculo, nel I secolo a.C., riport\u00f2 la frase di un basamento di una statua del faraone:\nShelley parafras\u00f2 questa frase nella sua poesia. La vita di Ramses II ha ispirato molte opere letterarie, fra cui la saga dello scrittore francese Christian Jacq, \"Il grande romanzo di Ramses\", in cinque romanzi; il fumetto \"Watchmen\", in cui il personaggio di Adrian Veidt si serve di Ramses II come ispirazione per il proprio alter-ego Ozymandias; il romanzo di Norman Mailer \"Antiche ser\"e (\"Ancient Evenings\"), in larga parte relativo al regno di Ramses II, bench\u00e9 dalla prospettiva di personaggi coevi a Ramses IX; in \"La Mummia\", romanzo storico e horror di Anne Rice avente Ramses II come protagonista; il romanzo storico \"Ramsete e il sogno di Kadesh\" di Bruno Tacconi (1985).\nCome il faraone dell'Esodo.\nRamses II compare nelle vesti dell'originariamente anonimo faraone dell'Esodo. Fu calato per la prima volta in tale ruolo dallo scrittore tedesco Thomas Mann nella sua novella \"La legge\" (\"Das Gesetz\"), del 1944. Come personaggio secondario, Ramses II compare in \"So Moses Was Born\" (1952) della britannica Joan Grant: un affresco della vita di Ramses II e delle vicende di Bintanath, Tuia, Nefertari e Mos\u00e8 narrato in prima persona dal fratello Nebunefer. Nella saga di Rick Riordan \"The Kane Chronicles\", Ramses II \u00e8 antenato dei protagonisti Sadie e Carter Kane.\nIn ambito cinematografico, Charles de Rochefort e Yul Brynner interpretarono Ramses II nel suo scontro con Mos\u00e8 rispettivamente nel film \"I dieci comandamenti\" del 1923 e nell'omonima pellicola del 1956, entrambi diretti dallo statunitense Cecil B. DeMille. In questi film, Ramses II \u00e8 il principale antagonista ed \u00e8 ritratto come un tiranno autoritario e arrogante, geloso della preferenza che suo padre accorda a Mos\u00e8. Il Ramses II del film d'animazione del 1998 \"Il principe d'Egitto\" condivide le medesime caratteristiche dell'antagonista delle pellicola di DeMille, oltre a riproporne l'intreccio.\nBibliografia.\nin italiano\nin inglese\nin francese\nin tedesco"}
{"id": "1431627", "revid": "773636", "url": "https://it.wikipedia.org/wiki?curid=1431627", "title": "Oratorio di San Giuseppe al Ponte", "text": "L'oratorio di San Giuseppe al Ponte era una chiesa di Pontedera.\nOggi rimangono solo i resti di questa chiesa seicentesca, posta sulla salita del ponte napoleonico.\nL'oratorio \u00e8 composto da un'aula centrale, con un altare tardo-barocco, e da una cappella sul lato est, insieme ad una piccola sacrestia. Sono sopravvissute solo le mura laterali ed il soffitto della piccola cappellina, intitolata alla Madonna del divino aiuto. I tetti vennero danneggiati gravemente durante l'ultima guerra mondiale, a seguito degli intensi cannoneggiamenti subiti nell'estate del 1944. Nel corso degli ultimi decenni le intemperie e l'incuria hanno fatto cadere ci\u00f2 che restava della copertura.\nNel 2007 la porta in legno \u00e8 stata sostituita con una vetrata ed \u00e8 ora possibile osservare l'interno della vecchia chiesa. Per l'occasione sono stati collocati al suo interno alcune opere dello scultore Nado Canuti."}
{"id": "1431629", "revid": "773636", "url": "https://it.wikipedia.org/wiki?curid=1431629", "title": "Chiesa del Sacro Cuore ai Villaggi", "text": "La chiesa del Sacro Cuore ai Villaggi \u00e8 una chiesa di Pontedera.\n\u00c8 una chiesa moderna, eretta nel secondo dopoguerra per rispondere alle rinnovate esigenze parrocchiali del villaggio Piaggio, in sostituzione della vecchia chiesetta posta al centro del villaggio stesso. Dal precedente oratorio proviene la statua lignea del Sacro Cuore di Mario Bertini, del 1954.\nAttualmente \u00e8 retta da don Angelo Cuter."}
{"id": "1431637", "revid": "767487", "url": "https://it.wikipedia.org/wiki?curid=1431637", "title": "Giovent\u00f9 perduta (film 1948)", "text": "Giovent\u00f9 perduta \u00e8 un film del 1948 diretto da Pietro Germi. Vinse il Nastro d'argento per miglior film a soggetto.\nTrama.\nL'involontario spettatore di una rapina in un bar viene ucciso, perch\u00e9 ha visto in faccia i banditi. Marcello Mariani, ispettore di polizia, infiltratosi nell'ambiente universitario romano, cui conducono alcuni indizi raccolti sul luogo dell'omicidio, conosce Luisa, figlia di un docente, che lo introduce in famiglia. L'ispettore nota i comportamenti anticonvenzionali e l'ampia disponibilit\u00e0 di denaro di Stefano, fratello di Luisa.\nDopo una infruttuosa rapina alla cassa dell'universit\u00e0 (momentaneamente vuota) nel corso della quale un custode \u00e8 stato ferito, questi, prima di morire, afferma di essere riuscito a ferire un membro della gang. Luisa, all'oscuro dei compiti del compagno, gli racconta della lesione ad un braccio subita da Stefano la notte precedente. I sospetti del poliziotto si rafforzano e, nella nuova situazione creatasi, tronca la relazione con la donna. Nel corso di una lezione di statistica, il padre professore di Stefano, affronta l'argomento della criminalit\u00e0 giovanile con abbondanza di grafici, numeri e recenti fatti di cronaca, tratti dalla realt\u00e0.\nMaria, impiegata universitaria e amica di Stefano sin da bambina, ha trovato sul luogo della rapina un accendino con le iniziali del giovane, per il quale nutre tuttora una forte devozione. Senza nutrire alcun sospetto nei suoi confronti \u00e8 decisa, a consegnarlo alla polizia. Su pressione della banda, Maria dopo essere stata attirata in un luogo isolato, viene uccisa a freddo da Stefano. L'assassino, avvertendo di essere ormai pedinato dalla polizia, decide di passare definitivamente nella clandestinit\u00e0, dopo essersi procurato il denaro necessario, rapinando una bisca annessa al night da lui abitualmente frequentato.\nMa l'ispettore Mariani, grazie alle confidenze di Luisa, \u00e8 a conoscenza del posto e della relazione di Stefano con Stella, una cantante del locale. Con altri agenti attende Stefano e gli altri membri della banda all'uscita del night. Dopo una sparatoria, il giovane fuorilegge cerca di fuggire facendosi scudo della sorella. Mariani lo affronta disarmato e quando Stefano minaccia di ucciderlo, Luisa reagisce e Stefano cade colpito dagli agenti davanti agli occhi della sorella. Tocca a lei comunicare la notizia agli ignari genitori e, prima di entrare in casa, lascia Marcello con un \"arrivederci\".\nDistribuzione.\nIl film fu distribuito nelle sale cinematografiche italiane il 2 aprile del 1948.\nIl film nella corrente neorealista.\nAlla sua uscita il film fu considerato in modo quasi unanime come espressione del nascente neorealismo. Ennio Flaiano scriveva: \u00ab\"Giovent\u00f9 perduta\"... \u00e8 un film eccezionale: combacia a tal punto con la realt\u00e0 da lasciarci pensosi\u00bb e ancora: \u00abfilm come questo di Germi sono...antiromanzi che intendono condurre alla realt\u00e0\u00bb. In un articolo sull\"'Unit\u00e0\" del 18 gennaio 1948, il cui oggetto era la censura stabilita in un primo momento nei confronti del film, Umberto Barbaro accusava l'Azione Cattolica di agire \u00abcontro i migliori film italiani, contro i film della scuola neorealistica\u00bb.\nPer la crudezza di alcune scene, in particolare quelle della rapina all'universit\u00e0, che sarebbero scomparse dalle pellicole, la proiezione del film al pubblico era stata vietata. Il provvedimento fu revocato a seguito di una lettera inviata da Pietro Germi a Giulio Andreotti e co-firmata da una trentina di colleghi.\nIl film era prodotto dalla Lux Film, \u00abforse l'unica che tenter\u00e0 una programmazione industriale della corrente neorealista\u00bb."}
{"id": "1431639", "revid": "773636", "url": "https://it.wikipedia.org/wiki?curid=1431639", "title": "Oratorio della Madonna di Ripaia", "text": "L'oratorio della Madonna di Ripaia \u00e8 un luogo di culto cattolico in stile romanico, posto nella frazione di Treggiaia del comune di Pontedera.\nStoria e descrizione.\nCostruito nel secolo XIII, l'edificio presenta una semplice facciata a capanna con un portale in pietra serena. Nella lunetta soprastante persiste tuttora l'immagine affrescata, ma sbiadita, della \"Madonna con Bambino\", con in alto una bifora con tre colonnine. L'oratorio fu ampliato nel 1696, con la costruzione dell'abside e del piccolo campanile, mentre nella seconda met\u00e0 dell'Ottocento fu oggetto di un restauro completo. Nel 1992 la chiesa \u00e8 stata nuovamente restaurata.\nAll'interno si conserva la preziosa immagine della \"Madonna con Bambino tra san Lorenzo e san Bartolomeo\", venerata con l'appellativo di \"Madonna di Ripaia\". Il dipinto \u00e8 stato recentemente attribuito al Maestro di San Torp\u00e8, pittore attivo a Pisa nella prima met\u00e0 del secolo XIV."}
{"id": "1431641", "revid": "767487", "url": "https://it.wikipedia.org/wiki?curid=1431641", "title": "G\u014dtsu", "text": " \u00e8 una citt\u00e0 giapponese della prefettura di Shimane."}
{"id": "1431642", "revid": "110157", "url": "https://it.wikipedia.org/wiki?curid=1431642", "title": "Hamada (Shimane)", "text": " \u00e8 una citt\u00e0 giapponese della prefettura di Shimane."}
{"id": "1431643", "revid": "1865216", "url": "https://it.wikipedia.org/wiki?curid=1431643", "title": "Izumo", "text": " \u00e8 una citt\u00e0 giapponese della prefettura di Shimane, nota per la tipica pasta chiamata \"soba di Izumo\" e il suo santuario shintoista. Le divinit\u00e0 del tempio sono invocate a propiziazione di matrimoni e a protezione dei figli."}
{"id": "1431644", "revid": "110157", "url": "https://it.wikipedia.org/wiki?curid=1431644", "title": "Masuda", "text": " \u00e8 una citt\u00e0 giapponese della prefettura di Shimane.\nHa dato i natali alla wrestler Manami Toyota."}
{"id": "1431645", "revid": "2208340", "url": "https://it.wikipedia.org/wiki?curid=1431645", "title": "Matsue", "text": " \u00e8 una citt\u00e0 giapponese, capoluogo della prefettura di Shimane.\nLa citt\u00e0 \u00e8 sul lago Nakaumi ed \u00e8 collegata con la vicina Sakaiminato attraverso quello che \u00e8 considerato il ponte pi\u00f9 pericoloso al mondo, il Ponte Eshima Ohashi."}
{"id": "1431646", "revid": "767487", "url": "https://it.wikipedia.org/wiki?curid=1431646", "title": "\u014cda", "text": " \u00e8 una citt\u00e0 giapponese della prefettura di Shimane."}
{"id": "1431647", "revid": "767487", "url": "https://it.wikipedia.org/wiki?curid=1431647", "title": "Unnan", "text": " \u00e8 una citt\u00e0 giapponese della prefettura di Shimane."}
{"id": "1431648", "revid": "767487", "url": "https://it.wikipedia.org/wiki?curid=1431648", "title": "Yasugi", "text": " \u00e8 una citt\u00e0 giapponese della prefettura di Shimane. In questa citt\u00e0 si trova il famoso Adachi Museum of Art con un giardino botanico di notevole interesse naturalistico, artistico e culturale."}
{"id": "1431649", "revid": "767487", "url": "https://it.wikipedia.org/wiki?curid=1431649", "title": "Cielo sulla palude", "text": "Cielo sulla palude \u00e8 un film italiano del 1949 diretto da Augusto Genina, basato sulla vicenda di Maria Goretti. Vinse il Nastro d'argento al miglior regista.\nTrama.\nLa famiglia di Luigi Goretti, bracciante agricolo, trova alloggio e lavoro nel casolare abitato dai coloni Serenelli, padre e figlio, in una malsana zona paludosa, vicino a Nettuno. Il giovane Alessandro Serenelli \u00e8 preso da una passione morbosa per la figlia maggiore di Luigi, Maria. Dapprima cerca di attrarla con qualche gentilezza, poi tenta di usarle violenza e, respinto, giunge al punto di minacciarla. All'ennesimo rifiuto, il ragazzo l'aggredisce: la poveretta muore dopo atroci sofferenze sopportate con ferma fede e dopo aver perdonato il suo assassino.\nDistribuzione.\nIl film venne distribuito nel circuito cinematografico italiano il 24 novembre del 1949.\nRiconoscimenti.\nIl film \u00e8 stato selezionato tra i 100 film italiani da salvare."}
{"id": "1431652", "revid": "599013", "url": "https://it.wikipedia.org/wiki?curid=1431652", "title": "Alain Caveglia", "text": "Carriera.\nHa iniziato la sua carriera nel Gueugnon, prima di trasferirsi al . Dal 1994 al 1996 gioc\u00f2 al Le Havre, mentre pass\u00f2 le successive tre stagioni all'Olympique Lyonnais. Nel 1999 firm\u00f2 per il Nantes. Chiuse la carriera nel 2002, al Le Havre.\nIl 7 agosto 1997 realizza la sua prima rete stagionale contro il Rennes (0-3)."}
{"id": "1431653", "revid": "767487", "url": "https://it.wikipedia.org/wiki?curid=1431653", "title": "Adam Asnyk", "text": "Partecip\u00f2 alla rivoluzione del 1864 e fu tra i maggiori poeti polacchi della sua generazione. Le sue opere pi\u00f9 importanti sono: \"Il sogno delle tombe\" (1865) e \"Sui Tatra\" (1871).\n\u00c8 stato seppellito nella cripta della chiesa di San Michele Arcangelo e San Stanislao (Ska\u0142ka) di Cracovia, dove oggi riposa con altri grandi intellettuali polacchi suoi contemporanei e non: il Premio Nobel per la Letteratura Czes\u0142aw Mi\u0142osz, Ludwik Solski, Stanis\u0142aw Wyspia\u0144ski, J\u00f3zef Ignacy Kraszewski e Lucjan Siemie\u0144ski."}
{"id": "1431656", "revid": "224230", "url": "https://it.wikipedia.org/wiki?curid=1431656", "title": "Gian Matteo Matteotti", "text": ""}
{"id": "1431658", "revid": "438678", "url": "https://it.wikipedia.org/wiki?curid=1431658", "title": "Processo alla citt\u00e0", "text": "Processo alla citt\u00e0 \u00e8 un film del 1952 diretto da Luigi Zampa, ispirato alla vicenda del processo Cuocolo alla camorra napoletana nel primo Novecento.\nTrama.\nSulla spiaggia di Torre Annunziata viene ritrovato il cadavere di Gennaro Ruotolo e a casa quello della moglie, entrambi assassinati. Le indagini della Polizia, condotte dal delegato Perrone, si infrangono contro un muro di omert\u00e0. Il Giudice Antonio Spicacci pensa quindi a una archiviazione, ma questa conclusione non lo convince e trova nel Procuratore del Re un incoraggiamento a continuare l'inchiesta.\nLa vicenda arriva ad una svolta con l'arresto del ladruncolo Luigi Esposito, che si trovava nella localit\u00e0 in cui \u00e8 avvenuto il delitto di Ruotolo. Messo alle strette Esposito rivela dei particolari, sperando cos\u00ec di poter ottenere il visto per emigrare in America con la fidanzata Nunziatina. Si arriva alla scoperta di un bordello di lusso, che risulta essere di propriet\u00e0 dei coniugi Ruotolo, nel quale lavora Liliana Ferrari, una prostituta amica di un camorrista.\nCostei ammette di aver partecipato nel giorno dell'omicidio, a Pozzuoli, ad un pranzo che Spicacci e Perrone ricostruiscono: seppur tra mille reticenze. Si convincono che quella era una riunione di capi camorristi nella quale era stata decisa l'uccisione di Ruotolo, ritenuto un traditore per aver inviato alle autorit\u00e0 delle lettere anonime contro un suo concorrente.\nL'inchiesta si allarga verso persone sempre pi\u00f9 in vista della citt\u00e0, cosicch\u00e9 Spicacci si trova contro la \u201cNapoli bene\u201d, ed anche sua moglie si allontana. Emergono contrasti tra il giudice ed il delegato Perrone che, preferendo metodi pi\u00f9 spicci, fa liberare un detenuto sospettato di essere l'autore del delitto, per usarlo come esca, ma costui viene eliminato da uno dei capi camorristi.\nPer varie circostanze di tale delitto appare colpevole Luigi Esposito, che viene fermato mentre sta per salire sulla nave per l'America. Tentando di sottrarsi alla cattura, egli perde la vita. Questa morte ingiusta convince il giudice Spicacci, che prima aveva esitato, ad accusare tutti gli \u201cinsospettabili\u201d, veri responsabili del delitto Ruotolo: sar\u00e0 quel \u201cprocesso alla citt\u00e0\u201d che porter\u00e0 alla sbarra un sistema di potere criminale con vaste complicit\u00e0.\nRealizzazione del film.\nSoggetto e sceneggiatura.\nIl soggetto del film fu elaborato su iniziativa di Francesco Rosi. Egli stesso ha raccontato: \u00abTrovai su una bancarella due libri, introvabili, sul processo Cuocolo. Era un'idea che gi\u00e0 circolava nel cinema (\u2026) Per nessun intellettuale napoletano era un fatto sconosciuto. Su quel materiale cominciammo a scrivere, io e Giannini. [Il film] lo doveva fare Giannini, poi, non so perch\u00e9, ho saputo che l'avrebbe fatto Zampa\u00bb. \u00abMi diedero da leggere queste pagine \u2013 raccont\u00f2 il regista - le approvai ed accettati di far il film\u00bb. Alla sceneggiatura lavor\u00f2 un nutrito gruppi di scrittori, tra cui Diego Fabbri che forniva alla \"Film Costellazione\", societ\u00e0 produttrice d'ispirazione cattolica, \u00able garanzie ideologiche offerte dalla sua presenza\u00bb. Quando il film fu presentato al Festival di Locarno, Zampa descrisse il suo film come \u00abla storia di una istruttoria giudiziaria, che presenta la visione di un ampio retroscena umano e sociale. Per quanto l'azione sia fissata in una determinata epoca \u2013 i primi anni del \u2018900 \u2013 lo sviluppo della vicenda coglie situazioni e condizioni tutt'altro che sorpassate\u00bb.\nProduzione.\nLe riprese del film, inizialmente denominato \"Processo ad una citt\u00e0\", furono realizzate negli stabilimenti di Cinecitt\u00e0; durarono circa due mesi e terminarono all'inizio del mese di maggio 1952. Gli esterni furono girati a Napoli.\nIl regista ricord\u00f2 in particolare le sue numerose visite ad un teatro popolare situato vicino alla Stazione, con gli attori che recitavano tra un boccone e l'altro del pranzo.\nNel corso delle riprese vi furono straripanti dimostrazioni di popolarit\u00e0 in particolare per il protagonista Amedeo Nazzari.\nLa cantante Nilla Pizzi, trionfatrice del Festival di Sanremo, forn\u00ec la sua voce a Silvana Pampanini quando costei intona la canzone \"Tradimento\", presentata come uno degli indizi utilizzati dal giudice Spicacci per sostenere le sue accuse.\nRapporti con la censura.\nNonostante l'argomento delicato, il film non ebbe problemi con la censura, a quel tempo molto rigida. Fu soltanto avanzato qualche rilievo sulla figura del Delegato di Pubblica Sicurezza con la richiesta di moderare la violenza del suo agire, per la preoccupazione di garantire il buon nome delle forze dell'ordine. A parte questo furono espressi complimenti al film per la \u00abintelligenza ed abilit\u00e0 tecnica degli autori della sceneggiatura\u00bb. Anche la severa critica di matrice cattolica, rappresentata dal Centro Cattolico Cinematografico, lo ritenne \u00abun lavoro nobile, misurato e coraggioso, bench\u00e9 inadatto ai giovani per l'indole dell'argomento.\nAccoglienza.\nPresentazione.\n\"Processo alla citt\u00e0\" fu presentato in prima mondiale il 14 luglio 1952, nella serata di chiusura del Festival cinematografico di Locarno, con la presenza del regista e dell'interprete femminile Silvana Pampanini ricevendo, secondo le cronache del tempo, molti applausi e ottenendo \u00abun caldo successo [...] degno della pi\u00f9 autentica considerazione\u00bb, mentre il critico Guido Aristarco scrisse che \u00abquesta opera, diretta con cura ed attenzione, ci spinge a rivedere la posizione che prendemmo in passato nei confronti di questo regista (essendo) forse la migliore opera di Luigi Zampa, ricca di interessi umani, che offre una Napoli primo Novecento attendibile, e sequenze di effetto non del tutto esteriore\u00bb.\nSuccesso internazionale.\nDopo la prima ticinese, il film partecip\u00f2 a molte rassegne internazionali nelle quali venivano rappresentate antologie del miglior cinema italiano. Fu infatti inserita tra le pellicole (tra le quali \"Il cappotto\" di Lattuada, \"Altri tempi\" di Blasetti, \"Europa '51\" di Rossellini, \"Umberto D.\" di De Sica) che presero parte alla \u201cSettimana del Film Italiano\u201d che si svolse alla Little Carnegie Hall di New York dal 6 al 12 ottobre 1952.\nSuccessivamente, nel giugno 1953, \"Processo alla citt\u00e0\" fu inviato a rappresentare il cinema italiano al Festival di Berlino, dove venne riconosciuto tra i film che avevano \u00abmeglio contribuito all'affermazione di ideali democratici, di libert\u00e0 e fratellanza\u00bb.\nL'anno successivo esso partecip\u00f2 anche alla \u201cSettimana del Cinema Italiano\u201d che si tenne a Buenos Aires nel gennaio 1954.\nCritica.\n\"Processo alla citt\u00e0\" fu ben accolto dalla critica. Il \"Corriere della Sera\" scrisse di una \u00abrealizzazione pittoresca e scorrevole tale da far s\u00ec che l'interesse del film, spesso a carattere dialettale, non diminuisca un solo momento\u00bb, mentre \"La Stampa\" lo descrisse come un \u00abfilm complesso e difficile che richiedeva nel regista una sensibilit\u00e0 davvero fuori dal consueto. Zampa si \u00e8 impegnato a fondo nell'impresa offrendoci quello che pu\u00f2 essere considerato il maggior successo della sua carriera\u00bb.\nRetrospettivamente, quasi tutti i critici hanno espresso valutazioni positive e alcuni di essi lo hanno indicato quale migliore opera in assoluto del regista. \u00abFilm teso, \u2013 secondo il \"Catalogo Bolaffi\" \u2013 vigoroso, civile e coraggioso, impegnato, realizzato anche sul piano dello spettacolo con forza drammatica e \"suspense\"; preannuncia i film civili di Francesco Rosi (\"La sfida\", \"Le mani sulla citt\u00e0\"), che infatti \u00e8 tra gli sceneggiatori di questo film\u00bb. Giudizio condiviso anche da Piero Pruzzo ed Enrico Lancia: \u00abFilm serio, civile, solido e soggiogante, che mette a fuoco, forse meglio di precedenti opere in chiave satirica, le qualit\u00e0 di Zampa\u00bb; e confermato da Giampiero Brunetta, che definisce l'opera un \u00abFilm di forte struttura drammatica, \"Processo alla citt\u00e0\" fa sentire tutta la carica di indignazione civile che pervade il regista in quegli anni e trova il modo per rendere, grazie ad una meticolosa ricostruzione del passato, una limpida visione in trasparenza del presente\u00bb.\nAltri giudicano questo film con uno sguardo pi\u00f9 ampio. \"Il Cinema, grande storia illustrata\" scrive: \u00abZampa ebbe dal 1946 al 1952 il suo periodo d'oro. N\u00e9 manc\u00f2 di derivare ispirazione dall'estero, specie in Francia, dove cerc\u00f2 suggerimento per il riuscito \"Processo alla citt\u00e0\" nella produzione di dotati polemisti come Cayatte, in guerra contro la prassi della giustizia\u00bb. Ispirazione straniera e \u00abmodelli americani\u00bb sono evocati anche da \"Il Mereghetti\" che giudica \"Processo alla citt\u00e0\" privo dei \u00abcedimenti macchiettistici di altri film del regista, qui pi\u00f9 solido e controllato, capace di rendere con rigore le complicit\u00e0 di potenti e camorra\u00bb.\nRisultato commerciale.\nIl film registr\u00f2 un buon risultato economico, con un incasso di 378 milioni di lire dell'epoca. Ci\u00f2 consent\u00ec a \"Processo alla citt\u00e0\" di attestarsi attorno al 25\u00ba posto della classifica relativa ai 144 film italiani usciti nel corso del 1953, anno in cui il campione al botteghino, con circa un miliardo e mezzo di incasso, risult\u00f2 \"Don Camillo\" di Duvivier, anche se il record lo consegu\u00ec Tot\u00f2 che, mettendo insieme ben tre pellicole uscite sugli schermi in quello nello stesso anno (\"Tot\u00f2 a colori\", \"Tot\u00f2 e le donne\" e \"Tot\u00f2 e i re di Roma\"), riusc\u00ec ad assommare l'eccezionale \u2013 per quei tempi\u00a0\u2013 incasso complessivo di poco meno di 1 miliardo e 700 milioni di lire.\nRiconoscimenti.\nPer \"Processo alla citt\u00e0\" Zampa ottenne dapprima la Grolla d'oro del \u201cPremio St. Vincent per il Cinema\u201d, quale migliore regista italiano dell'anno; successivamente gli fu attribuito il Nastro d\u2019argento per la regia con la motivazione del \u00abcomplesso degli elementi che hanno contribuito alla attendibile evocazione di un'epoca e di una societ\u00e0\u00bb.\nLa realt\u00e0 storica.\nLa vicenda del processo Cuocolo, a cui il film di Zampa si ispir\u00f2, si svolse in realt\u00e0 in maniera alquanto diversa, e lo stesso Zampa precis\u00f2 che \u00absbaglierebbe chi credesse di trovare in questo film la rievocazione del processo Cuocolo. Quel famoso processo ha fornito lo spunto al soggettista ed agli sceneggiatori per declinare una situazione\u00bb. Tutto era iniziato nel 1906 con l'omicidio di Gennaro Cuocolo e di sua moglie; le indagini che seguirono, condotte, a giudizio di molti in modo irregolare, portarono dopo cinque anni ad un processo, che si tenne a Viterbo. Gli imputati furono quasi tutti condannati, ma molti giuristi avanzarono dubbi sulla regolarit\u00e0 dell'iter processuale; tra questi l'avvocato calabrese Rocco Salomone che, ancora nel 1938, tent\u00f2 invano di avviare una revisione del processo. Nonostante la lunga indagine e voci ricorrenti, in quella sede processuale non emersero mai prove di collusione tra camorra e mondo politico-istituzionale."}
{"id": "1431659", "revid": "110157", "url": "https://it.wikipedia.org/wiki?curid=1431659", "title": "Sixty Six to Timbuktu", "text": "Sixty Six to Timbuktu \u00e8 il dodicesimo album da solista di Robert Plant.\nIn questa raccolta di due dischi si pu\u00f2 ripercorrere la carriera di Robert Plant delle prime registrazioni realizzate nel 1966 sino a quella realizzata nel 2003 durante una performance al \"Festival nel Deserto\" di Mali.\nPubblicato nel 2003, nel primo disco sono presenti canzoni tratte dai precedenti album solisti, mentre nel secondo sono contenute varie rarit\u00e0 e demo, tra cui \"Our song\" versione inglese de \"La musica \u00e8 finita\" di Umberto Bindi."}
{"id": "1431660", "revid": "287204", "url": "https://it.wikipedia.org/wiki?curid=1431660", "title": "Gotsu", "text": ""}
{"id": "1431661", "revid": "287204", "url": "https://it.wikipedia.org/wiki?curid=1431661", "title": "Jacopo IV Appiano", "text": "Biografia.\nAlla morte di Jacopo III prese il potere il giovane figlio Jacopo IV, in un primo tempo sotto la reggenza materna che pilot\u00f2 il matrimonio del figlio: questi nel 1476 spos\u00f2 Vittoria Todeschini Piccolomini d'Aragona (Napoli, 1460 - Piombino, 1518), figlia di Antonio Todeschini Piccolomini d'Aragona e di Maria d'Aragona, seguendo la tradizionale alleanza familiare con la corte napoletana.\nCome molti altri principi minori, per vivere si mise al servizio degli stati italiani pi\u00f9 potenti. Fu cos\u00ec Capitano delle Armate del Re di Napoli dal 1479 al 1483, di quelle dei Marchesi d\u2019Este fino al 1485, di quelle della Repubblica di Firenze nel 1485, di quelle della Repubblica di Siena fino al 1498, Governatore d'Armi delle Armate della Repubblica di Firenze fino al 1501, nello stesso anno fu anche Capitano delle Armate del Re di Francia, e infine Generale delle Armate del Re d'Aragona nel 1507.\nDopo quasi trent'anni di regno tranquillo e senza scosse, in linea con gli avvenimenti italiani, lo stesso trono degli Appiano vacill\u00f2: Jacopo IV perse lo stato ad opera di Cesare Borgia. Avvisato dell'arrivo del Borgia (1501), Jacopo si rifugi\u00f2 a Genova, dando disposizioni al fratello Gherardo di proteggere la citt\u00e0. Cesare Borgia conquist\u00f2 senza troppa difficolt\u00e0 tutti i paesi e i castelli dello Stato per poi sferrare l'assalto alla Capitale: le cronache riportano di un assedio di circa tre mesi, al termine dei quali la citt\u00e0, carente di viveri, si arrese. Il 3 settembre Cesare Borgia, con i suoi Vitellozzo Vitelli e Gianpaolo Baglione entrano trionfanti dalla Porta a Terra. Il 21 febbraio 1502 Papa Alessandro VI (padre di Cesare Borgia) e la sua Corte visitarono Piombino, intrattenendovisi due settimane. Grandi feste e banchetti in una citt\u00e0 che ancora portava i segni del duro assedio di pochi mesi prima, furono a carico della Comunit\u00e0. Il Papa, che volle invitare nel Palazzo di Cittadella le pi\u00f9 belle ragazze piombinesi, vi tenne in compagnia di suo figlio Cesare ed alcuni cardinali una sfarzosa festa privata. In questo periodo, il pontefice tenne una messa solenne nella chiesa di Sant'Antimo, riconsacrandola ed attribuendovi una seconda intitolazione, a Sant'Agostino, in onore dei padri agostiniani che vi officiavano. In questa ricorrenza, il papa don\u00f2 anche alla chiesa una pisside d'oro, andata dispersa. Alla morte di Alessandro VI, nel 1503 (18 agosto), Cesare Borgia dovette abbandonare la Signoria di Piombino e l'anno seguente Iacopo IV rientr\u00f2 in possesso del suo Stato con grande giubilo del popolo.\nMemore dello smacco ricevuto, per avere una base pi\u00f9 stabile al proprio potere politico, Jacopo IV si avvicin\u00f2 alla Corte Imperiale divenendo, per volere di Massimiliano I, Principe del Sacro Romano Impero con diploma imperiale dell'8 novembre 1509 e quindi, per estensione del titolo principesco sul cognome, primo Appiano principe in Piombino. Questo titolo non va confuso con quello di Principe di Piombino, che fa riferimento al feudo.\nSotto la Signoria di Iacopo IV si ha pi\u00f9 volte nella citt\u00e0 di Piombino il soggiorno di Niccol\u00f2 Machiavelli, negli anni 1498, 1500, 1504, 1507, che lavor\u00f2 per ragioni diplomatiche tra gli Stati di Piombino e Firenze e di Leonardo da Vinci nel 1502 e 1504; il genio di Vinci soggiorn\u00f2 alla corte dell'Appiani e fu molto laborioso, progettando opere e scrivendo trattati di varia natura, nei campi dell'ingegneria militare, idraulica, civile, come si pu\u00f2 tuttora leggere nel testo \"Codice di Madrid II\". Sono da attribuire a Leonardo i bastioni semicircolari a difesa esterna della Cittadella (ancora esistenti); sempre nel campo difensivo apport\u00f2 modifiche alle fortificazioni del Castello. In materia idraulica progett\u00f2 un sistema di dighe, mai realizzato, per la bonifica del lago di Piombino e il riutilizzo dell'acqua del fiume Cornia. Nel 1504 dipinse un'opera ad olio presso lo Scalo della Tarsinata al Porticciolo di Marina intitolata \"Ombre Verdi\", andata perduta.\nMatrimonio e discendenza.\nJacopo IV nel 1476 spos\u00f2 per questioni dinastiche Vittoria Todeschini Piccolomini d'Aragona (Napoli, 1460 \u2013 Piombino, 1518), figlia di Antonio Todeschini Piccolomini d'Aragona e di Maria d'Aragona, seguendo la tradizionale alleanza familiare con la corte napoletana. I due ebbero in tutto cinque figli."}
{"id": "1431663", "revid": "767487", "url": "https://it.wikipedia.org/wiki?curid=1431663", "title": "Una gita scolastica", "text": "Una gita scolastica \u00e8 un film del 1983, diretto da Pupi Avati.\nSelezionato in concorso per la 40\u00aa Mostra internazionale d'arte cinematografica di Venezia.\nTrama.\nLaura, ormai ottantaquattrenne, ritrova la foto di classe di terza liceo e rivive in una sorta di dormiveglia che prelude alla sua morte, l'emozione di un momento speciale della giovent\u00f9, al termine dell'anno scolastico del 1914, alla vigilia della Prima guerra mondiale: la gita scolastica di tre giorni, concessa in premio alla sua classe, la terza G, la migliore del liceo. I trenta allievi, maschi e femmine, guidati dal professore di italiano e accompagnati dalla professoressa di disegno, attraverseranno a piedi l'Appennino da Bologna a Firenze passando per Sasso Marconi e Porretta Terme.\nLa ragazza, non brutta ma un po' scialba, \u00e8 innamorata di Angelo, il pi\u00f9 bello della classe (conteso da tutte le compagne), e tenter\u00e0 invano di conquistarlo; si accontenter\u00e0, alla fine, di avere dal suo amato una attenzione di facciata che la render\u00e0 felice per il resto della gita, grazie a un regalo (l'orologio da tasca ereditato dal padre).\nIl timido e impacciato professor Balla \u00e8 innamorato della collega Serena, che lo porter\u00e0 a riscoprire i propri sentimenti e a meditare sulla sua dichiarata \"paura delle donne\". Serena \u00e8 intenzionata a tradire in questa occasione, per ripicca, il marito adultero; ma dopo aver illuso Balla, avr\u00e0 un'avventura con uno degli alunni. A gita conclusa, il professore, in forza del suo amore e nonostante la delusione subita, la difender\u00e0 dalle accuse delle autorit\u00e0 scolastiche e si allontaner\u00e0 con lei; preludio, forse, a una vita insieme.\nProduzione.\nIl film \u00e8 stato girato tra Bologna (Piazza San Domenico, tomba di Rolandino de Passeggeri) e luoghi emiliani quali Porretta Terme, le vecchie Terme di Porretta, il Castello Manservisi di Castelluccio e il Santuario della Madonna del Faggio fino al Lago Scaffaiolo.\nColonna sonora.\nSono presenti i brani \"A tu per tu\" e \"L'incanto\", composti da Riz Ortolani e Jaja Fiastri e cantati da Rossana Casale."}
{"id": "1431669", "revid": "290948", "url": "https://it.wikipedia.org/wiki?curid=1431669", "title": "Distretto di Mongar", "text": "Mongar \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey orientale.\nGeografia.\nAl confine con il distretto di Bumthang \u00e8 situato il Thrumshing La, il secondo valico pi\u00f9 alto del Paese che attraversa l'impervia catena montuosa del Donga.\nMunicipalit\u00e0.\nIl distretto consta di diciassette gewog (raggruppamenti di villaggi):"}
{"id": "1431673", "revid": "6923", "url": "https://it.wikipedia.org/wiki?curid=1431673", "title": "Guerra dei Nove Anni", "text": ""}
{"id": "1431674", "revid": "438678", "url": "https://it.wikipedia.org/wiki?curid=1431674", "title": "Storia di ragazzi e di ragazze", "text": "Storia di ragazzi e di ragazze \u00e8 un film del 1989, scritto e diretto da Pupi Avati. Vinse il Nastro d'Argento al miglior regista.\nTrama.\nPorretta Terme, 1936: Silvia ed Angelo, due giovani di diversa estrazione sociale, sono prossimi al matrimonio e hanno organizzato un pranzo celebrativo, che secondo tradizione deve essere di ben venti portate, per permettere alle loro due famiglie di conoscersi. Il felice evento ha luogo nella magione dei familiari di Silvia, agiati contadini e proprietari terrieri, mentre Angelo insieme alla madre, alla sorella e alla zia, borghesi di Bologna, arriva direttamente il giorno della festa. Il pranzo, monumentale ed organizzato senza badare a spese, diviene uno scenario in cui vengono messe a confronto le due famiglie, appartenenti a due mondi diversi, creando non poco imbarazzo ai due futuri sposi. Nonostante alcuni screzi e piccoli incidenti, la giornata si rivela riuscita, con Angelo e la famiglia che ritornano in treno a Bologna."}
{"id": "1431679", "revid": "767487", "url": "https://it.wikipedia.org/wiki?curid=1431679", "title": "Fatti di gente perbene", "text": "Fatti di gente perbene \u00e8 un film del 1974 diretto da Mauro Bolognini, liberamente ispirato al celebre caso di cronaca dei primi del Novecento noto come \"Delitto Murri\", avvenuto a Bologna nell'agosto del 1902.\nTrama.\nLinda Murri, figlia dello stimato cattedratico laico e radicale Augusto Murri, si riunisce al marito Francesco Bonmartini dopo una separazione legale, per il bene dei figli, ma vive infelicemente a causa dei continui ricatti del marito. Tullio, fratello di lei, convinto che la sorella sia in pericolo di vita, decide di organizzare l'assassinio del cognato.\nDapprima, con la complicit\u00e0 di Carlo Secchi, amante di Linda, e della guardarobiera di lei, Rosa Bonetti, al contempo amante di Tullio, si organizza per avvelenarlo con il curaro. Coinvolto l'amico Pio Naldi, si reca a casa di Bonmartini, mentre la moglie e i figli si trovano a Venezia. Qui, Naldi, in seguito a una crisi di coscienza, decide di non aiutare Tullio nell'assassinio, cos\u00ec quest'ultimo si decide per pugnalare il cognato e inscenare un omicidio a scopo di rapina.\nIl giudice Stanzani, poco convinto che il delitto sia avvenuto per mano di una prostituta a scopo di rapina, come invece suggerito da Tullio Murri, \u00e8 anche un cattolico convinto e apertamente avversario della laicit\u00e0 dello stimato Augusto Murri. Viene cos\u00ec lentamente a scoprire la verit\u00e0 sul delitto e trascinare in carcere a uno a uno tutti i complici, che verranno alla fine condannati. La stampa conservatrice e cattolica approfitta del caso per montare uno scandalo contro socialisti e laici, cos\u00ec da favorire la campagna elettorale in favore della destra.\nProduzione.\nUna delle fonti utilizzate per la ricostruzione dei fatti \u00e8 stata il libro \"Il delitto Murri\" di Enzo Rossi Roiss.\nI bambini figli di Linda Murri sono stati impersonati da Kim Rossi Stuart e dalla sorella Loretta, accreditati nei titoli di coda."}
{"id": "1431681", "revid": "389761", "url": "https://it.wikipedia.org/wiki?curid=1431681", "title": "Riflesso di Hering-Breuer", "text": "Il riflesso di Hering-Breuer \u00e8 un riflesso respiratorio capace di bloccare il processo d'inspirazione nel momento in cui venga superato un VC(volume corrente) di 0,8 litri. Va dunque ad attivare l'off-switch inspiratorio.\nAnatomia.\nIl circuito neurale che controlla i riflessi di Hering-Breuer coinvolge alcune regioni del sistema nervoso centrale, ed entrambi i sensori dei componenti motori del nervo vago.\nL'arco riflesso di Hering-Breuer comprende:\nA livello della pleura viscerale e della muscolatura liscia bronchiale sono presenti specifici tensocettori (\"Stretch Receptors\") definiti SAR capaci di rilevare le variazioni della distensione del sistema polmonare. Con il superamento di VC&gt;0,8 litri ed il conseguente stiramento del polmone, i SAR sono attivati e scaricano, attraverso il nervo Vago (X), verso il Gruppo Respiratorio Pontino (GRP, costituito da Centro Pneumotassico e Centro Apneustico) e verso il Gruppo Respiratorio Dorsale (GRD) del Bulbo. Attraverso il nervo Vago vengono dunque: inibiti il Centro Apneustico ed il GRD, mentre \u00e8 attivato il Centro Pneumotassico il quale, scaricando verso i due precedenti nuclei ne indurr\u00e0 un'ulteriore inibizione. Il GRD, responsabile dell'attivazione dell'inspirazione e dell'attivazione del GRV(Gruppo Respiratorio Ventrale, anch'esso deputato all'attivazione dello stesso processo respiratorio), essendo stato inattivato, non potr\u00e0 stimolare i muscoli inspiratori e si avr\u00e0 di conseguenza il blocco dell'inspirazione.\nQuesta regolazione nervosa \u00e8 affiancata da una regolazione umorale che avviene attraverso variazioni di pCO2, e pH del sangue agiscono direttamente sui centri respiratori. La via riflessa avviene grazie alla presenza, in formazioni chiamate glomi carotidei e aortici (formazioni vascolari arteriose che si trovano alle biforcazioni delle carotidi e dell'arco aortico), di chemocettori sensibili alle variazioni di pH e di pCO2 nel sangue. Un aumento di pCO2 o una diminuzione di pH stimolano questi recettori che inviano impulsi nervosi che eccitano il centro inspiratorio, determinando un aumento della ventilazione polmonare. Le fibre afferenti di questo riflesso decorrono nei nervi di Hering per i glomi carotidei e nei vaghi per i glomi aortici."}
{"id": "1431682", "revid": "1865216", "url": "https://it.wikipedia.org/wiki?curid=1431682", "title": "Atami", "text": " \u00e8 una citt\u00e0 giapponese della prefettura di Shizuoka. Il nome significa letteralmente \"Oceano caldo\", poich\u00e9 l'area sorgerebbe sopra una caldera vulcanica. Atami \u00e8 infatti ricca di , che hanno reso storicamente la citt\u00e0 particolarmente nota. Il clima \u00e8 inoltre marittimo, con estati calde e umide.\nAmministrazione.\nGemellaggi.\nAtami \u00e8 gemellata con:"}
{"id": "1431685", "revid": "110157", "url": "https://it.wikipedia.org/wiki?curid=1431685", "title": "Fujieda", "text": " \u00e8 una citt\u00e0 giapponese della prefettura di Shizuoka."}
{"id": "1431686", "revid": "12290", "url": "https://it.wikipedia.org/wiki?curid=1431686", "title": "Le cronache di Sarah Connor", "text": ""}
{"id": "1431687", "revid": "110157", "url": "https://it.wikipedia.org/wiki?curid=1431687", "title": "Fujinomiya", "text": " \u00e8 una citt\u00e0 giapponese della prefettura di Shizuoka."}
{"id": "1431688", "revid": "767487", "url": "https://it.wikipedia.org/wiki?curid=1431688", "title": "Fukuroi", "text": " \u00e8 una citt\u00e0 giapponese della prefettura di Shizuoka."}
{"id": "1431689", "revid": "767487", "url": "https://it.wikipedia.org/wiki?curid=1431689", "title": "Gotemba", "text": " \u00e8 una citt\u00e0 giapponese della prefettura di Shizuoka.\nAttrazioni.\nNei pressi della citt\u00e0 vi \u00e8 un grande \"resort\", ove \u00e8 presente una delle campane pi\u00f9 grandi del mondo, la \"Gotemba Bell\", fusa nel 2006 e pesante 36.200\u00a0kg.\nGotemba nella letteratura.\nNei pressi di Gotemba si svolgono molti degli avvenimenti narrati nella seconda parte del romanzo \"Il tempio dell'alba\", scritto nel 1970 da Yukio Mishima."}
{"id": "1431690", "revid": "2208340", "url": "https://it.wikipedia.org/wiki?curid=1431690", "title": "It\u014d", "text": " \u00e8 una citt\u00e0 giapponese della prefettura di Shizuoka."}
{"id": "1431691", "revid": "962319", "url": "https://it.wikipedia.org/wiki?curid=1431691", "title": "Izu (Shizuoka)", "text": " \u00e8 una citt\u00e0 giapponese della prefettura di Shizuoka.\nStoria.\nIl 1\u00ba aprile 2004 le citt\u00e0 di Amagiyugashima, Nakaizu, Shuzenji e Toi, tutte citt\u00e0 del distretto di Tagata, formarono la citt\u00e0 di Izu."}
{"id": "1431692", "revid": "123971477", "url": "https://it.wikipedia.org/wiki?curid=1431692", "title": "Izunokuni", "text": " \u00e8 una citt\u00e0 giapponese della prefettura di Shizuoka."}
{"id": "1431694", "revid": "307923", "url": "https://it.wikipedia.org/wiki?curid=1431694", "title": "Drepung", "text": ""}
{"id": "1431695", "revid": "767487", "url": "https://it.wikipedia.org/wiki?curid=1431695", "title": "Kakegawa", "text": " \u00e8 una citt\u00e0 giapponese della prefettura di Shizuoka, servita dalla stazione di Kakegawa. Vi si svolgeva il torneo tennistico Kakegawa Challenger."}
{"id": "1431696", "revid": "767487", "url": "https://it.wikipedia.org/wiki?curid=1431696", "title": "Kikugawa", "text": " \u00e8 una citt\u00e0 giapponese della prefettura di Shizuoka."}
{"id": "1431699", "revid": "767487", "url": "https://it.wikipedia.org/wiki?curid=1431699", "title": "Kosai", "text": " \u00e8 una citt\u00e0 giapponese della prefettura di Shizuoka."}
{"id": "1431702", "revid": "767487", "url": "https://it.wikipedia.org/wiki?curid=1431702", "title": "Makinohara", "text": " \u00e8 una citt\u00e0 giapponese della prefettura di Shizuoka."}
{"id": "1431703", "revid": "1865216", "url": "https://it.wikipedia.org/wiki?curid=1431703", "title": "Mishima (Shizuoka)", "text": " \u00e8 una citt\u00e0 giapponese della prefettura di Shizuoka."}
{"id": "1431704", "revid": "123294048", "url": "https://it.wikipedia.org/wiki?curid=1431704", "title": "Numazu", "text": " \u00e8 una citt\u00e0 giapponese della prefettura di Shizuoka."}
{"id": "1431706", "revid": "438678", "url": "https://it.wikipedia.org/wiki?curid=1431706", "title": "Questa specie d'amore", "text": "Questa specie d'amore \u00e8 un film di Alberto Bevilacqua del 1972, tratto dal suo omonimo romanzo Premio Campiello 1966. Vinse il David di Donatello per il miglior film in ex aequo con \"La classe operaia va in paradiso\".\nTrama.\nGiovanna e Federico sono una coppia in crisi: lei lo tradisce e tuttavia quando il padre di lui, vecchio antifascista, viene a trovare il figlio, \u00e8 in grado di far ritrovare ad entrambi i valori di fede e morale che avevano perduto."}
{"id": "1431707", "revid": "767487", "url": "https://it.wikipedia.org/wiki?curid=1431707", "title": "Omaezaki", "text": " \u00e8 una citt\u00e0 giapponese della prefettura di Shizuoka.\nAmministrazione.\nGemellaggi.\ncontea Uljin"}
{"id": "1431708", "revid": "1865216", "url": "https://it.wikipedia.org/wiki?curid=1431708", "title": "Shimada", "text": " \u00e8 una citt\u00e0 giapponese della prefettura di Shizuoka."}
{"id": "1431711", "revid": "2208340", "url": "https://it.wikipedia.org/wiki?curid=1431711", "title": "Shimoda", "text": " \u00e8 una citt\u00e0 giapponese della prefettura di Shizuoka."}
{"id": "1431712", "revid": "767487", "url": "https://it.wikipedia.org/wiki?curid=1431712", "title": "Susono", "text": " \u00e8 una citt\u00e0 giapponese della prefettura di Shizuoka."}
{"id": "1431713", "revid": "110157", "url": "https://it.wikipedia.org/wiki?curid=1431713", "title": "Yaizu", "text": " \u00e8 una citt\u00e0 giapponese della prefettura di Shizuoka.\nAmministrazione.\nGemellaggi.\nYaizu \u00e8 gemellata con:"}
{"id": "1431714", "revid": "125760908", "url": "https://it.wikipedia.org/wiki?curid=1431714", "title": "Dimenticare Venezia", "text": "Dimenticare Venezia \u00e8 un film del 1979 diretto da Franco Brusati.\nTrama.\nNicky e Marta, fratello e sorella, si riuniscono nella loro vecchia casa nella campagna veneta: lui arriva col suo giovane compagno, Picchio (Sandro), e tutti insieme programmano di trascorrere una domenica a Venezia. Tutto per\u00f2 inizia rapidamente ad andare male: la mattina della gita Marta, ex cantante lirica, \u00e8 colpita da infarto e muore dopo una breve agonia. La tragedia spinge Nicola (Nicky) a isolarsi e a rinunciare anche al rapporto amoroso con Sandro.\nCritica.\n\u00c8 un film giudicato generalmente in modo positivo, come pellicola d'autore raffinata ed intima, formalmente elegante, con un montaggio articolato, una colonna sonora ricercata e una squadra di attori ammirevole. Si presenta come un film sulla memoria, sulla scoperta del sesso, sulla paura di invecchiare, sul potere della morte di sciogliere i legami tra le persone; un film in cui l'omosessualit\u00e0 di 4 personaggi \u00e8 forse legata al rifiuto di crescere e di emanciparsi dal mondo dell'infanzia e dell'adolescenza: temi, questi, indagati con tono personale e con accenti crepuscolari e mitteleuropei, in cui si riconoscono influenze di Bergman, Visconti e, a tratti, Fellini. Alcuni critici vi hanno per\u00f2 scorto alcune insistenze ripetitive, un'atmosfera artificiale ed esangue e dialoghi preziosi e poco plausibili, oltre che una narrazione a flashback scontata e alla lunga stucchevole. I temi sono decisamente pruriginosi. Resta comunque, a detta dei critici, una delle opere pi\u00f9 rappresentative di Brusati."}
{"id": "1431715", "revid": "80598", "url": "https://it.wikipedia.org/wiki?curid=1431715", "title": "Fivelandia 2", "text": "Fivelandia 2 \u00e8 il terzo album di Cristina D'Avena, pubblicato da Five Record Srl e distribuito da C.G.D. Messaggerie Musicali SpA.\nIl disco.\nL'album \u00e8 il secondo capitolo della collana Fivelandia e contiene le sigle dei cartoni animati andati in onda sulle reti Mediaset nel periodo intorno alla pubblicazione. Esso \u00e8 stato pubblicato in musicassetta e vinile e nel 2006 \u00e8 stato pubblicato in CD, prima in versione doppia e successivamente singola.\nLa copertina dell'album riporta Uan e Five su un pianoforte con i loghi di Italia 1 e Canale 5.\nLa versione di \"Puffi la la la\" pubblicata nell'album \u00e8 diversa da quella pubblicata precedentemente su sul 45 giri, in quanto nuovamente interpretata e arrangiata.\nTracce.\nLato A\nLato B\nDifferenze con la ristampa.\nA differenza della ristampa del primo volume, per Fivelandia 2 tutte le canzoni sono rimaste invariate. La ristampa differisce solamente nella grafica.\nFivelandia Reloaded - Volume 2.\nA cominciare da dicembre 2018, Rti ha iniziato a pubblicare delle versioni ridotte degli album originali. Per quanto riguarda il volume 2, delle 12 tracce presenti nella ristampa, ne sono state pubblicate solo 7. La copertina dell'album \u00e8 molto simile a quella della ristampa su CD con la differenza che viene aggiunta la scritta \"Reloaded\" e i loghi di Five e Uan."}
{"id": "1431716", "revid": "767487", "url": "https://it.wikipedia.org/wiki?curid=1431716", "title": "Steffen Iversen", "text": "Biografia.\n\u00c8 il figlio di Odd, anche lui calciatore.\nCaratteristiche tecniche.\nIversen \u00e8 un attaccante che unisce tecnica e forza. \u00c8 dotato di buona visione di gioco e di un altrettanto buono tocco di palla. Fu paragonato da Gerry Francis a J\u00fcrgen Klinsmann, nel gioco e nei movimenti.\nCarriera.\nGiocatore.\nClub.\nRosenborg.\nIversen ha iniziato la carriera professionistica con la maglia del Rosenborg. Ha debuttato nell'Eliteserien il 21 aprile 1995, nel successo per 6-0 sul Kongsvinger: l'attaccante \u00e8 subentrato a Tom K\u00e5re Staurvik nel corso del secondo tempo della sfida. Ha segnato il primo gol in campionato della sua carriera il 16 maggio dello stesso anno, nel successo per 5-2 sullo Stab\u00e6k.\nTottenham Hotspur.\nIversen \u00e8 stato ingaggiato dal Tottenham un mese dopo aver compiuto vent'anni, in cambio di 23.000.000 di corone. Il trasferimento \u00e8 stato criticato dall'allora allenatore del Rosenborg Nils Arne Eggen, che ha ritenuto il calciatore troppo giovane per trasferirsi all'estero. Ha scelto la maglia numero 18, precedentemente indossata da J\u00fcrgen Klinsmann. Ha debuttato nella Premier League in data 7 dicembre 1996, nel successo per 2-1 degli \"Spurs\" sul Coventry City. Il norvegese non ha impiegato molto tempo per conquistare un posto in squadra, diventando un titolare entro la fine della prima stagione.\nWolverhamtpon Wanderers.\nIl 1\u00ba agosto 2003, il Wolverhampton ha reso noto l'ingaggio di Iversen, che ha firmato un contratto annuale. Il norvegese era legato ancora al Tottenham per un'altra stagione, ma il club londinese ha accettato di rilasciarlo in anticipo. Ha debuttato con la maglia dei \"Wolves\" in data 16 agosto, schierato titolare nella sconfitta per 5-1 in casa del Blackburn: \u00e8 stato per\u00f2 lui a siglare la rete della bandiera per la squadra, su assist di Shaun Newton.\nV\u00e5lerenga.\nA fine luglio 2004, Iversen \u00e8 tornato in patria per giocare nel V\u00e5lerenga. Ha firmato cos\u00ec per la squadra per cui ha giocato suo padre Odd. Ha dichiarato di voler riconquistare la Nazionale norvegese, rientrando nel suo paese natio. Il 2 agosto ha potuto esordire in squadra, schierato titolare nel pareggio per 1-1 contro il Brann. L'11 settembre \u00e8 arrivata la prima rete, nella vittoria per 1-4 maturata sul Rosenborg. Il V\u00e5lerenga ha disputato una grande stagione, quell'anno, e Iversen ne \u00e8 stato riconosciuto come il maggiore artefice. Infatti, il club di Oslo \u00e8 arrivato a pari punti con il Rosenborg all'ultima giornata, con le squadre appaiate al primo posto in classifica. \u00c8 stato soltanto il maggior numero di reti segnate a premiare il Rosenborg, piuttosto che il V\u00e5lerenga.\nIl successo finale \u00e8 stato per\u00f2 rimandato soltanto di una stagione. Il V\u00e5lerenga, infatti, ha spezzato nel campionato 2005 il dominio del Rosenborg, durato per tredici stagioni consecutive. Iversen ha giocato 21 partite ed ha realizzato 7 reti in quella stagione, contribuendo cos\u00ec alla conquista del titolo. Il suo allenatore, Kjetil Rekdal, si \u00e8 congratulato per le prestazioni del calciatore, ma ha aperto subito degli spiragli ad una sua possibile partenza.\nIl primo ritorno al Rosenborg.\nNei primi mesi del 2006, Iversen \u00e8 tornato a giocare per il Rosenborg. Si \u00e8 legato al club con un contratto triennale. L'allora allenatore della squadra, Per-Mathias H\u00f8gmo, ne ha elogiato l'ingaggio nella conferenza stampa di presentazione. Ha vestito quindi nuovamente la maglia del club, per la prima volta, il 9 aprile: ha sostituito Vidar Riseth nel pareggio per 3-3 in casa del Lillestr\u00f8m. Il 17 aprile \u00e8 andato a segno con un calcio di rigore che ha sancito il definitivo 3-0 sullo Start. Nel corso dell'anno, la societ\u00e0 ha ceduto Frode Johnsen e Thorstein Helstad, facendo di Iversen il principale attaccante della rosa. Il Rosenborg ha vinto il campionato (quarta volta in carriera per Iversen) e l'attaccante ha contribuito con 12 reti nelle ultime 12 gare, contribuendo notevolmente a questo successo.\nIl campionato 2007 \u00e8 stato per\u00f2 pi\u00f9 complicato. Iversen non \u00e8 riuscito infatti a raggiungere uno stato di forma accettabile per diverso tempo e gli \u00e8 stato perci\u00f2 preferito Yssouf Kon\u00e9. In seguito, per\u00f2, entrambi i calciatori hanno trovato spazio. Il momento clou della sua stagione, comunque, \u00e8 arrivato nella Champions League 2007-2008: \u00e8 stato autore della doppietta che ha permesso al Rosenborg di superare il Valencia al Mestalla.\nNell'Eliteserien 2008, Iversen non ha potuto giocare con regolarit\u00e0 a causa di alcuni infortuni. Nonostante questo, per\u00f2, \u00e8 stato il miglior marcatore stagionale del club, per il terzo anno consecutivo. Si \u00e8 presentato in piena forma per l'inizio del campionato seguente, dove ha costituito una coppia offensiva importante con il nuovo acquisto Rade Prica. I due hanno avuto grandi meriti per il successo finale del Rosenborg, che \u00e8 tornato a vincere l'Eliteserien a distanza di due anni dalla precedente. Iversen ha segnato anche nel successo per 0-2 in casa del Molde, in data 27 settembre: questa vittoria ha permesso al Rosenborg di aggiudicarsi matematicamente il campionato.\nLa stagione seguente \u00e8 stato influenzata dalla trattativa per il suo rinnovo contrattuale (l'accordo allora in vigore sarebbe scaduto al termine dell'anno). Sebbene le parti fossero distanti, Iversen \u00e8 rimasto un punto cardine della squadra: sia sotto la guida di Erik Hamr\u00e9n che sotto quella del sostituto Nils Arne Eggen, l'attaccante \u00e8 stato sempre considerato come un titolare. Ha giocato infatti tutte le 30 partite di campionato, di cui 24 dal primo minuto. Ha segnato 14 reti, nuovamente decisive per il trionfo finale del Rosenborg ed \u00e8 stato, ancora una volta, miglior marcatore del club.\nNonostante la volont\u00e0 di rinnovargli il contratto da parte del Rosenborg, Iversen ha voluto lasciare il club e si \u00e8 svincolato al termine del 2010.\nCrystal Palace.\nIl 3 gennaio 2011 \u00e8 stato comunicato sul sito del Crystal Palace il suo trasferimento a parametro zero alla societ\u00e0 inglese, firmando un contratto valido fino al termine della stagione in corso. La scelta \u00e8 stata motivata con la volont\u00e0 condivisa con la famiglia di trasferirsi a vivere a Londra, anche al termine della carriera. Il giorno stesso ha debuttato in squadra, schierato titolare nel successo per 1-0 contro il Preston North End: \u00e8 stato proprio Iversen a decidere il match, grazie ad una rete su colpo di testa. Il 5 maggio \u00e8 stata annunciata dal manager Dougie Freedman la permanenza del norvegese per un'altra stagione, poich\u00e9 Iversen ha sfrtuttato la clausola che gli permetteva di rimanere al club nel caso venisse raggiunta la salvezza.\nIl secondo ritorno al Rosenborg.\nIl 15 febbraio 2012 \u00e8 stato reso noto il suo ritorno al Rosenborg. L'8 novembre successivo, ha annunciato il proprio ritiro dall'attivit\u00e0 agonistica, al termine della stagione. Ha chiuso l'annata con 32 presenze e 8 reti, tra campionato, Coppa di Norvegia ed Europa League.\nIl ritorno in campo.\nDopo aver lasciato il Rosenborg, si \u00e8 ritirato effettivamente dall'attivit\u00e0 agonistica. Il 29 settembre 2013, per\u00f2, l'Herd ha reso noto d'aver trovato un accordo con il giocatore, che sarebbe cos\u00ec tornato a calcare i campi da gioco per il finale di stagione. Il 12 ottobre, \u00e8 stato schierato in campo nella sfida contro lo Spjelkavik, vinta per 5-1.\nNazionale.\nIversen ha giocato 23 partite per la , con 17 reti. Ha esordito il 25 aprile 1995, subentrando a Rune Stakkeland nella vittoria per 5-0 sul Lussemburgo. Ha segnato il primo gol il 15 agosto dello stesso anno, nella sconfitta per 3-4 contro la Repubblica Ceca. Con questa squadra, ha partecipato al campionato europeo Under-21 1998, dove gli scandinavi hanno conquistato la medaglia di bronzo: Iversen ha segnato infatti una doppietta nel 2-0 inflitto all'Olanda, nella finale per il 3\u00ba posto.\nIl 14 ottobre 1998, Iversen ha debuttato per la Nazionale maggiore del suo paese: \u00e8 andato infatti a sostituire Alf-Inge H\u00e5land nel pareggio per 2-2 contro l', in un mach valido per le qualificazioni al . Il 20 maggio 1999 ha siglato la prima marcatura, nell'amichevole vinta per 6-0 contro la . Il suo esordio in Nazionale \u00e8 stato relativamente tardivo perch\u00e9 si trovava dietro, nelle scelte del commissario tecnico, Ole Gunnar Solskj\u00e6r e Tore Andr\u00e9 Flo. \u00c8 stato cos\u00ec schierato in una posizione di centrocampista esterno, oppure da ala, per le esigenze della squadra. Nonostante giocasse spesso fuori posizione, per\u00f2, ha segnato delle reti importanti per la corsa alla qualificazione all'Europeo 2000: la prima di queste \u00e8 arrivata il 30 maggio 1999, sancendo la vittoria per 1-0 sulla .\nLa Norvegia si \u00e8 qualificato per l'Europeo 2000. Il primo incontro nella competizione lo ha disputato contro la : gli scandinavi si sono imposti per 1-0, con Iversen che ha approfittato di un lungo rinvio del portiere Thomas Myhre per beffare di testa un colpevole Jos\u00e9 Francisco Molina, segnando la rete che ha sancito il successo della squadra. La Nazionale non ha superato per\u00f2 la fase a gironi.\nNel 2001, quattro calciatori si sono rifiutati di sottoscrivere l'accordo di sponsorizzazione riguardante la selezione norvegese: Tore Andr\u00e9 Flo, Ole Gunnar Solskj\u00e6r, Ronny Johnsen e lo stesso Steffen Iversen. I giocatori hanno ritenuto infatti che questi contratti dessero troppo potere alla federazione e poca libert\u00e0 per l'individuo. La federazione ha risposto inizialmente vietandone la convocazione. Successivamente, per\u00f2, i quattro hanno firmato un accordo, con le clausole del contratto che sono state ammorbidite.\nLa selezione ha fallito la qualificazione al . Nelle qualificazione per l'Europeo che si sarebbe disputato due anni dopo, per\u00f2, la Norvegia \u00e8 giunta fino ai play-off, disputati contro la Spagna. Iversen \u00e8 andato a segno nella sconfitta della gara d'andata, persa per 2-1. Gli scandinavi sono stati battuti 0-3 al ritorno, non riuscendo ad accedere alla fase finale del torneo. La campagna di qualificazione per il Mondiale 2006 non \u00e8 stata pi\u00f9 fortunata, perch\u00e9 la Norvegia non ha ottenuto la qualificazione.\nIl 21 novembre 2007, Iversen ha segnato una tripletta contro : il terzo gol gli ha permesso di raggiungere, a 19 reti, il padre Odd nella classifica dei marcatori della Nazionale norvegese. Il 6 settembre 2008 ha realizzato una doppietta all': la seconda \u00e8 stata la 1100\u00aa rete della storia della selezione.\nAllenatore.\nIl 4 dicembre 2015, l'Haugar ha annunciato sul proprio sito internet che Iversen sarebbe diventato il nuovo allenatore della squadra, a partire dal 1\u00ba gennaio 2016.\nIl 1\u00ba dicembre \u00e8 stato reso noto che Iversen sarebbe diventato l'allenatore del Trygg/Lade, dal 1\u00ba gennaio 2018.\nStatistiche.\nPresenze e reti nei club.\n\"Statistiche aggiornate al 5 dicembre 2015.\""}
{"id": "1431718", "revid": "767487", "url": "https://it.wikipedia.org/wiki?curid=1431718", "title": "Celluloide (film)", "text": "Celluloide \u00e8 un film del 1996 diretto da Carlo Lizzani, tratto dall'omonimo romanzo del 1983 di Ugo Pirro.\nTrama.\nIl film racconta in maniera romanzata la genesi del film \"Roma citt\u00e0 aperta\", capolavoro del cinema neorealista, a partire dalle difficolt\u00e0 incontrate dal suo regista Roberto Rossellini, dall'amico e sceneggiatore Sergio Amidei e da tutta la troupe prima e durante le riprese, passando poi per la tiepida reazione della critica la sera della \"prima\", fino al successo raggiunto tramite l'intervento provvidenziale di un militare americano che porta una copia del film a New York.\nProduzione.\nA Sabrina Ferilli era stato offerto il ruolo di Anna Magnani, ma ha rifiutato. Le riprese sono cominciate l'8 maggio 1995 a Roma.\nAccoglienza.\nIncassi.\nCostato 6 miliardi e mezzo di lire, il film ne ha incassate appena 293,6 milioni."}
{"id": "1431723", "revid": "438678", "url": "https://it.wikipedia.org/wiki?curid=1431723", "title": "Marianna Ucr\u00eca", "text": "Marianna Ucr\u00eca \u00e8 un film del 1997, diretto da Roberto Faenza, tratto dal romanzo \"La lunga vita di Marianna Ucr\u00eca\" (1990) di Dacia Maraini.\nTrama.\nNel 1743, a Palermo, il duca Signoretto porta invano la nipote tredicenne Marianna Ucria, che essendo muta comunica tramite una lavagnetta, ad assistere a un'impiccagione, sperando che l'esecuzione possa restituirle la parola. In seguito la madre della ragazza, Maria, costringe la figlia a sposare l'anziano zio Pietro, fratello di Maria e cugino del defunto marito, con il quale nei successivi quattro anni Marianna mette al mondo tre figlie femmine e infine l'agognato figlio maschio.\nIn seguito il precettore dei figli, Grass, le insegna la lingua dei segni, la introduce a un nuovo ideale filosofico, l'illuminismo, ma soprattutto le instilla l'autostima e la voglia di indipendenza dal marito. Il rapporto fra Marianna e Grass, per\u00f2, \u00e8 ostacolato dal fratello minore della ragazza, un sacerdote, che convince il cognato ad allontanare il precettore dal palazzo.\nMarianna, per\u00f2, ormai \u00e8 risoluta. Essendo stata iniziata alla modernit\u00e0 da Grass, la donna si rifiuta di concedersi ancora al marito. L'uomo addolorato uccide con le proprie mani la capretta Sisina che tanto amava e muore subito dopo. Rimasta vedova, Marianna si riappropria della sua esistenza, con un atteggiamento nuovo che comprende anche una relazione con Saro, fratello della serva Fila, ma soprattutto nella ricerca delle ragioni del suo mutismo, che risiedono in un segreto che la famiglia le ha sempre taciuto: la violenza sessuale subita proprio ad opera di Pietro quand'era una bambina.\nCritica.\nIl film \u00e8 stato accolto con favore dalla critica per la cura dei costumi, degli esterni e degli interni, ma anche per la fotografia e la recitazione. Tuttavia, la critica ha sottolineato il libero adattamento del film rispetto al romanzo."}
{"id": "1431724", "revid": "287204", "url": "https://it.wikipedia.org/wiki?curid=1431724", "title": "Marianna Ucria", "text": ""}
{"id": "1431726", "revid": "148107", "url": "https://it.wikipedia.org/wiki?curid=1431726", "title": "Acido fluorosilicico", "text": "L'acido fluorosilicico \u00e8 un acido complesso molto instabile, composto da fluoro e silicio.\nViene prodotto per reazione dell'acido fluoridrico con la silice:\nQuesto acido, in forma anidra, si decompone rapidamente in tetrafluoruro di silicio e in acido fluoridrico, tuttavia in soluzione \u00e8 abbastanza stabile. \u00c8 un prodotto di scarto dell'industria dei fertilizzanti, pericoloso per l'ambiente; \u00e8 utilizzato, in piccole quantit\u00e0, nella fluorazione delle acque potabili."}
{"id": "1431728", "revid": "1318658", "url": "https://it.wikipedia.org/wiki?curid=1431728", "title": "Mulini della valle del Derwent", "text": "Il termine Mulini della valle del Derwent indica un patrimonio dell'umanit\u00e0 situato lungo il fiume Derwent nel Derbyshire, in Inghilterra, iscritto nella lista UNESCO nel 2001. Le fabbriche attuali, i \"mulini\", nacquero qui nel diciottesimo secolo al fine di applicare la nuova tecnologia per la filatura del cotone sviluppata da Richard Arkwright. La creazione di stabilimenti industriali in campagna implic\u00f2 la costruzione di numerose case per i lavoratori.\nIl sito raccoglie i mulini delle comunit\u00e0 di Cromford, Belper, Milford, Darley Abbey e John Lombe, oltre ad altri 867 edifici elencati nei \"listed buildings\". Altre nove strutture sono considerate Scheduled Ancient Monuments.\nNel Working Textile Museum, presso il mulino di Richard Arkwright, vi sono in mostra circa 680\u00a0000 bobine."}
{"id": "1431734", "revid": "729019", "url": "https://it.wikipedia.org/wiki?curid=1431734", "title": "Megumi Kudo", "text": "Ha lottato per la maggior parte della sua carriera nella Frontier Martial Arts Wrestling.\nCarriera.\nLa sua carriera inizi\u00f2 all'et\u00e0 di 16 anni, quando venne ingaggiata dalla All Japan Women's Pro-Wrestling, ma l'esperienza termin\u00f2 circa due anni dopo a causa dei pochi miglioramenti mostrati sul ring. Kudo torn\u00f2 al suo vecchio lavoro di maestra d'asilo.\nTuttavia la sua passione per il wrestling non svan\u00ec del tutto e nel 1990 riusc\u00ec ad ottenere un ingaggio dalla FMW. Guadagn\u00f2 velocemente una grande notoriet\u00e0 lottando nei match pi\u00f9 importanti della card; la sua veloce ascesa venne attribuita alla sua bellezza, ma in realt\u00e0 Kudo dimostr\u00f2 sensibili miglioramenti delle proprie abilit\u00e0. Divenne la wrestler di punta della divisione femminile della FMW e una delle pi\u00f9 famose lottatrici donna in tutto il Giappone.\nSi ciment\u00f2 in svariate tipologie di match, in particolare nei violentissimi Barbed Wire Death Match. I feud pi\u00f9 importanti li ebbe con Shark Tsuchiya, Combat Toyoda e Sumie Sakai.\nIl 29 aprile 1997 affront\u00f2 Shark Tsuchiya in un \"No ropes 200V double hell double barbed wire barricade double landmine glass crush death match\", suo match d'addio. Rese vacanti i due titoli detenuti nella cerimonia di ritiro, il 13 giugno 1997.\nDopo il ritiro dall'attivit\u00e0 professionistica ha lavorato in svariati programmi televisivi, commentando anche vari match di wrestling. Ha anche condotto un programma radiofonico settimanale.\nNel 1992, inoltre, pubblic\u00f2 un CD musicale intitolato \"Keep on Running\".\n\u00c8 sposata con Hido Takayama, un wrestler conosciuto durante il periodo passato nella FMW.\nTitoli e riconoscimenti.\nFrontier Martial Arts Wrestling"}
{"id": "1431745", "revid": "12120088", "url": "https://it.wikipedia.org/wiki?curid=1431745", "title": "Basket Varese", "text": ""}
{"id": "1431747", "revid": "110157", "url": "https://it.wikipedia.org/wiki?curid=1431747", "title": "Kanuma", "text": " \u00e8 una citt\u00e0 giapponese della prefettura di Tochigi, che conta pi\u00f9 di 100.000 abitanti. Questa citt\u00e0 fu fondata il 10 ottobre 1948, e deve la sua importanza al fatto di essere sulla strada principale tra Tokyo e Nikk\u014d."}
{"id": "1431749", "revid": "767487", "url": "https://it.wikipedia.org/wiki?curid=1431749", "title": "M\u014dka", "text": " \u00e8 una citt\u00e0 giapponese della prefettura di Tochigi.\nStoria.\nLa citt\u00e0 \u00e8 stata fondata il 1\u00ba ottobre 1954."}
{"id": "1431751", "revid": "767487", "url": "https://it.wikipedia.org/wiki?curid=1431751", "title": "Nasukarasuyama", "text": " \u00e8 una citt\u00e0 giapponese della prefettura di Tochigi."}
{"id": "1431752", "revid": "1791", "url": "https://it.wikipedia.org/wiki?curid=1431752", "title": "Mooka", "text": ""}
{"id": "1431754", "revid": "116340809", "url": "https://it.wikipedia.org/wiki?curid=1431754", "title": "Acido ferrocianidrico", "text": "L'acido ferrocianidrico \u00e8 un acido tetraprotico inorganico, composto da uno ione ferro(II), legato a sei ioni CN- e a quattro H+.\nUno dei suoi sali, il ferrocianuro ferrico, \u00e8 famoso per essere il componente principale del colore blu di Prussia. Si decompone per esposizione all'aria."}
{"id": "1431755", "revid": "149587", "url": "https://it.wikipedia.org/wiki?curid=1431755", "title": "Parco naturale Vedrette di Ries - Aurina", "text": ""}
{"id": "1431756", "revid": "1543377", "url": "https://it.wikipedia.org/wiki?curid=1431756", "title": "Starnuto riflesso fotico", "text": "Lo starnuto riflesso fotico, anche noto come fotoptarmosi, riflesso eliociliosternuteogenico o sindrome ACHOO (dall'acronimo inverso in lingua inglese \"Autosomal dominant Compelling Helio-Ophthalmic Outburst\", in italiano \u00abscoppio elio-oftalmico autosomico dominante compulsivo\u00bb) \u00e8 una condizione genetica a trasmissione autosomica dominante caratterizzata da parossismi di starnuto in seguito all'esposizione a forti fonti di luce.\nEpidemiologia e storia.\nLa sindrome era nota gi\u00e0 al tempo degli antichi greci e nel 350 a.C. circa il filosofo Aristotele fu uno dei primi a descrivere questo strano fenomeno nel \"Libro dei problemi\", ipotizzandone i possibili motivi per cui guardare il sole fa starnutire una persona: \"Perch\u00e9 il calore del sole provoca starnuti?\" Egli ipotizz\u00f2 che il calore del sole provocasse una sudorazione all'interno del naso, tale da provocare uno starnuto per rimuovere l'umidit\u00e0.\nNel 1626, nell'opera \"Sylva sylvarum\", il filosofo inglese Francesco Bacone confut\u00f2 la teoria di Aristotele affrontando il sole ad occhi chiusi, il che non provoca la normale risposta dello starnuto. Bacon intu\u00ec quindi che gli occhi avevano un ruolo chiave nel provocare lo starnuto fotico. Egli ipotizz\u00f2 che guardare la luce del sole facesse lacrimare gli occhi, e poi che l'umidit\u00e0 procedesse a penetrare nel naso e lo irritasse, causando uno starnuto.\nAnche se plausibile, gli scienziati in seguito stabilirono che anche la teoria di Bacone non era corretta perch\u00e9 gli starnuti indotti dal sole si verificano troppo rapidamente dopo l'esposizione alla luce solare, mentre la lacrimazione degli occhi \u00e8 un processo pi\u00f9 lento, quindi non poteva giocare un ruolo nello scatenare il riflesso. Oggi l'attenzione scientifica si \u00e8 concentrata principalmente su un'ipotesi proposta nel 1964 da Henry Everett, che fu il primo a chiamare gli starnuti indotti dalla luce come \"effetto dello starnuto fotico\". Poich\u00e9 il sistema nervoso trasmette i segnali ad un ritmo estremamente veloce, il dottor Everett ha ipotizzato che la sindrome sia collegata al sistema nervoso umano e che la stessa fosse forse causata dalla confusione dei segnali nervosi. La base genetica dello starnuto fotico rimane ancora poco chiara, e non sono stati trovati e studiati singoli geni per questa condizione. Tuttavia, la condizione si verifica spesso all'interno della stessa famiglia, suggerendo cos\u00ec che lo starnuto indotto dalla luce sia un tratto ereditario, autosomico dominante. Uno studio del 2010 ha dimostrato una correlazione tra lo starnuto fotico e un polimorfismo mononucleotidico sul cromosoma 2.\nLa sindrome riguarda quasi il 15-35% della popolazione, con prevalenza nella razza caucasica e nelle donne. Esiste una correlazione statisticamente significativa tra l'insorgenza del riflesso e la presenza di setto nasale deviato. La maggior parte delle persone colpite reagisce con un massimo di tre starnuti consecutivi, con un intervallo fra essi inferiore ai 19 secondi.\nEziologia.\nSi ritiene che la sindrome possa essere causata da un'alterazione delle vie nervose che collegano il collicolo superiore alla porzione contenuta nel mesencefalo del nucleo del nervo trigemino. Altri ricercatori sostengono che le cause siano da imputarsi a una maggiore attivazione della corteccia visiva, correlata con l'attivazione del lobo dell'insula e dell'area somestesica secondaria.\nClinica.\nIl paziente presenta parossismi di starnuto quando passa dall'oscurit\u00e0 a una luce sufficientemente forte oppure a quella del sole: si parla in questo caso anche di \"riflesso eliociliosternuteogenico\".\nTrattamento.\nIl riflesso \u00e8 ancora poco compreso, tuttavia alcune ricerche hanno dimostrato che gli antistaminici usati per trattare la rinite dovuta alle allergie stagionali possono anche ridurre l'insorgenza di starnuti fotici nelle persone affette da entrambe le patologie.\nColoro che soffrono di starnuti fotici possono trovare sollievo schermandosi gli occhi o il viso con cappelli, sciarpe e occhiali da sole, oppure applicando una pressione trasversale sul prolabio con un dito.\nTra i potenziali pericoli vi \u00e8 la possibilit\u00e0 che i conducenti possano subire un incidente dovuto alla perdita di controllo del veicolo a seguito di uno starnuto causato, ad esempio, all'uscita da una galleria stradale in una giornata luminosa. Analogamente, i piloti di aerei possono essere a rischio."}
{"id": "1431757", "revid": "110157", "url": "https://it.wikipedia.org/wiki?curid=1431757", "title": "Nasushiobara", "text": " \u00e8 una citt\u00e0 giapponese della prefettura di Tochigi. \u00c8 la citt\u00e0 pi\u00f9 settentrionale della regione di Kant\u014d."}
{"id": "1431759", "revid": "110157", "url": "https://it.wikipedia.org/wiki?curid=1431759", "title": "Oyama", "text": " \u00e8 una citt\u00e0 giapponese della prefettura di Tochigi."}
{"id": "1431761", "revid": "767487", "url": "https://it.wikipedia.org/wiki?curid=1431761", "title": "Sakura (Tochigi)", "text": " \u00e8 una citt\u00e0 giapponese della prefettura di Tochigi."}
{"id": "1431762", "revid": "277947", "url": "https://it.wikipedia.org/wiki?curid=1431762", "title": "Sano", "text": " \u00e8 una citt\u00e0 giapponese della prefettura di Tochigi."}
{"id": "1431763", "revid": "767487", "url": "https://it.wikipedia.org/wiki?curid=1431763", "title": "Shimotsuke", "text": " \u00e8 una citt\u00e0 giapponese della prefettura di Tochigi."}
{"id": "1431764", "revid": "1833487", "url": "https://it.wikipedia.org/wiki?curid=1431764", "title": "Utsunomiya", "text": " \u00e8 una citt\u00e0 giapponese capoluogo della prefettura di Tochigi.\nSport.\nNel 1990 ha ospitato i Campionati del mondo di ciclismo."}
{"id": "1431765", "revid": "767487", "url": "https://it.wikipedia.org/wiki?curid=1431765", "title": "Yaita", "text": " \u00e8 una citt\u00e0 giapponese della prefettura di Tochigi."}
{"id": "1431766", "revid": "767487", "url": "https://it.wikipedia.org/wiki?curid=1431766", "title": "\u014ctawara", "text": " \u00e8 una citt\u00e0 giapponese della prefettura di Tochigi."}
{"id": "1431768", "revid": "92723", "url": "https://it.wikipedia.org/wiki?curid=1431768", "title": "Tauri (catena montuosa)", "text": "I Tauri (in tedesco \" Tauern\") sono una catena montuosa dell'Austria meridionale e, in minima parte, dell'Italia.\nClassificazione.\nPartizione delle Alpi.\nSecondo la Partizione delle Alpi del 1925 i Tauri si trovavano nelle Alpi orientali ed erano una parte delle pi\u00f9 estese Alpi Noriche.\nSOIUSA.\nSecondo la Suddivisione Orografica Internazionale Unificata del Sistema Alpino (SOIUSA) del 2005 i Tauri costituiscono le seguenti due sezioni delle Alpi (su un totale di 36):\nCaratteristiche generali.\nSono una catena scistoso-cristallina della parte meridiana delle Alpi Orientali. \u00c8 delimitato a nord dalle valli del Salzach e dell'Enns, a sud dalla Drava e ad est dalla Mura. Il gruppo si divide in due sottogruppi:\nGli Alti Tauri sono pi\u00f9 estesi ed elevati e raggiungono quasi i 3.800\u00a0m con il monte Gro\u00dfvenediger (3.674\u00a0m), il Gro\u00dfglockner (3.797\u00a0m) che \u00e8 la vetta pi\u00f9 alta dell'Austria, che giungono fino al Radstadpass (1.738\u00a0m) e costituiscono la parte occidentale del sistema. \nIl versante settentrionale \u00e8 ristretto e ripido, umido e boscoso con centri abitati radi e la popolazione dedita all'allevamento del bestiame. Il versante meridionale \u00e8 meno ripido, pi\u00f9 popoloso e adatto alle coltivazioni.\nI Bassi Tauri raggiungono la maggior elevazione con l'Hochgolling (2863\u00a0m) che si estendono fino al Schoberpass (849\u00a0m) e il loro versante meridionale \u00e8 per la maggior parte coperto da boschi di abeti e scarsamente popolato. Sul versante settentrionale le colture sono pi\u00f9 estese per quanto anche qui predomini il bosco. Invece zona dei Tauri di Radstadt era ricca di miniere, ora esaurite, di rame, nichel, ferro, arsenico, zinco, grafite e magnesite."}
{"id": "1431772", "revid": "2012894", "url": "https://it.wikipedia.org/wiki?curid=1431772", "title": "Tonchino", "text": "Il Tonchino (in vietnamita \"\u0110\u00f4ng Kinh\" o \"Tong King\"; in francese \"Tonkin\") \u00e8 una regione del Vietnam settentrionale, confinante a nord con le province cinesi del Yunnan e del Guangxi, a ovest con il Laos, a sud con l'Annam settentrionale e a est con il Mar Cinese Meridionale (Golfo del Tonchino).\nComprende la pianura e il delta del Fiume Rosso con i suoi affluenti (Sang Lo) e le regioni montuose circostanti.\nStoria.\nPopolato da popolazioni di stirpe vietnamita, gi\u00e0 nel III secolo a.C. il Tonchino entr\u00f2 nell'orbita politica cinese: attorno al 208 a.C. venne conquistato assieme all'Annam settentrionale ed and\u00f2 a costituire il regno del Nam-Viet, annesso alla Cina nel 111 a.C. La regione torn\u00f2 indipendente nel 939, andando a costituire la base dello Stato vietnamita, ed assunse il nome di Dai-Viet, lanciandosi alla conquista del Champa e dell'Impero Khmer.\nDopo il 1545 il regno si divise tra il nord (Tonchino e Annam settentrionale), sotto la famiglia L\u00ea, e il sud (Annam centro-meridionale e Cocincina), dominato dalla dinastia Nguy\u1ec5n. Nel XVII secolo venne raggiunto dai primi mercanti europei (portoghesi, olandesi e inglesi) e dai primi missionari cristiani della Societ\u00e0 per le missioni estere di Parigi che formarono nel Tonchino delle solide comunit\u00e0, sopravvissute anche alle dure persecuzioni del XVIII secolo.Nel 1802 i regni vietnamiti vennero riunificati sotto Nguyen-Anh, dello stato del sud, che assunse il titolo di imperatore ed il nome di Gialong. Nell'agosto del 1883 il sovrano Tu-Duc, terzo successore di Gialong, fu costretto a riconoscere il protettorato francese (1883-1954) e ad accettare un regime speciale per il Tonchino. Tuttavia, quando i francesi iniziarono l'occupazione del basso Tonchino, le loro truppe incontrarono la resistenza di alcune bande irregolari (Bandiere Nere, Bandiere Gialle) e dei Cinesi, che occuparono l'alto Tonchino. La Cina venne sconfitta nella guerra con la Francia del 1884-1885 e il Tonchino divenne la regione settentrionale della Indocina francese.\nOccupato dai giapponesi durante la Seconda guerra mondiale (1941-1945), il Tonchino fu teatro di numerosi tentativi di insurrezione contro il dominio francese (1946-1954) e durante la Guerra del Vietnam - il cui \"casus belli\" fu un incidente verificatosi proprio nel golfo del Tonchino - fu la principale regione del Nord."}
{"id": "1431773", "revid": "200568", "url": "https://it.wikipedia.org/wiki?curid=1431773", "title": "Sale complesso", "text": "Un sale complesso \u00e8 un sale che, dissociandosi, si separa in ioni diversi da quelli che formerebbero i composti semplici da cui \u00e8 composto.\nUn esempio \u00e8 l'esacloroplatinato di sodio, di formula Na2PtCl6: questo sale \u00e8 composto formalmente da cloruro di sodio NaCl e cloruro di platino PtCl4. In soluzione, si dissocia in questo modo:\nquindi in modo diverso da come si dissocerebbero i suoi componenti semplici:\nL'anione PtCl62\u2212 \u00e8 un complesso, quindi \"sale complesso\" \u00e8 sinonimo di \"composto di coordinazione\".\nI sali complessi non sono da confondersi con i sali doppi, i quali ionizzano esattamente come i loro componenti."}
{"id": "1431774", "revid": "287204", "url": "https://it.wikipedia.org/wiki?curid=1431774", "title": "Otawara", "text": ""}
{"id": "1431775", "revid": "163662", "url": "https://it.wikipedia.org/wiki?curid=1431775", "title": "Idiologo", "text": "L'idiologo (in latino Idiologus, dal greco \"idios logos\") era una carica della magistratura tolemaica, mantenuta nell'Egitto sotto dominazione romana.\nLe sue competenze ci sono state tramandate da Strabone (\"Geografia\", 17.1.12) e grazie ad un frammento papiraceo detto \"Forma Idiologi\" ritrovato nel Fayy\u00fbm, presso l'antica Teadelfia (Batn Harit), e ora conservato a Berlino. \nL'idiologo era uno dei magistrati pi\u00f9 importanti, si occupava della gestione e amministrazione delle \"res nullius\" (letteralmente: cose di nessuno), era responsabile di tutte le fonti di reddito irregolari o occasionali, ivi comprese le cose o le propriet\u00e0 confiscate, i proventi delle multe e altro ancora.\nIn queste materie l'idiologo aveva anche competenza giurisdizionale per delega del prefetto.\nNella successiva et\u00e0 adrianea, o sotto la dinastia dei Severi, l'idiologo accentr\u00f2 anche un'altra importante funzione: quella di sacerdote-capo, chiamato a sovrintendere alle cose sacre."}
{"id": "1431777", "revid": "188116", "url": "https://it.wikipedia.org/wiki?curid=1431777", "title": "Carlos Cu\u00e9llar", "text": "Carriera.\nCu\u00e9llar muove i suoi primi passi calcistici ad un certo livello nel Numancia, dopo aver giocato nel Calahorra. Dopo due stagioni al Numancia, viene ingaggiato da un club della Primera Divisi\u00f3n, l'Osasuna. Nel club di Pamplona rimane per quattro stagioni, diventando titolare fisso al centro della difesa.\nIl 15 giugno 2007 firma con i Rangers Glasgow, club della SPL. Il suo trasferimento \u00e8 costato al club scozzese 2,37 milioni di \u00a3. In seguito \u00e8 divenuto titolare al centro della difesa dei Protestanti di Glasgow. Ha indossato la casacca numero 24 ed \u00e8 anche andato a segno per due volte nel campionato 2007-2008, contro Gretna e Inverness.\nIl 12 agosto 2008 ha firmato per l'Aston Villa. Il 2 luglio 2012 firma un contratto biennale con il Sunderland, da cui successivamente passa al Norwich City, all'Almeria e al Maccabi Petah Tiqwa."}
{"id": "1431782", "revid": "827882", "url": "https://it.wikipedia.org/wiki?curid=1431782", "title": "Dolores", "text": ""}
{"id": "1431784", "revid": "228587", "url": "https://it.wikipedia.org/wiki?curid=1431784", "title": "Miyoshi", "text": ""}
{"id": "1431785", "revid": "1843886", "url": "https://it.wikipedia.org/wiki?curid=1431785", "title": "Sale doppio", "text": "Un sale doppio \u00e8 il prodotto dell'unione di due sali semplici aventi l'anione in comune e il catione diverso, o, pi\u00f9 raramente, il contrario.\nMolto raramente si possono incontrare sali doppi aventi sia l'anione, sia il catione diversi.\nEsempi.\nEsempi di sale doppio sono:\nRiconoscimento.\nI sali doppi, contrariamente ai sali complessi, si dissociano in soluzione in modo esattamente uguale a come farebbero i sali semplici che lo compongono. Pi\u00f9 semplicemente i sali doppi sono riconoscibili in quanto hanno due metalli.\nAd esempio, il potassio magnesio solfato, si dissocia in questo modo:\nesattamente come se si solubilizzassero il solfato di potassio ed il solfato di magnesio:\ncome si pu\u00f2 notare, in questo caso l'anione SO42\u2212 \u00e8 in comune, mentre sono presenti due cationi, il potassio ed il magnesio."}
{"id": "1431786", "revid": "110157", "url": "https://it.wikipedia.org/wiki?curid=1431786", "title": "Sindrome di Austrian", "text": "La sindrome di Austrian \u00e8 un'entit\u00e0 nosologica caratterizzata dalla compresenza di polmonite, meningite ed endocardite causate da infezione da \"Streptococcus pneumoniae\".\nDeve il suo nome al medico statunitense Robert Austrian.\nEpidemiologia.\nSi tratta di una condizione rara, ma grave, della quale l'alcolismo rappresenta il fattore predisponente principale.\nClinica.\nQuesta condizione clinica \u00e8 spesso associata a un coinvolgimento della valvola aortica, che pu\u00f2 portare a insufficienza valvolare e a scompenso cardiaco.\nTrattamento.\nIl trattamento, a base di antibiotici, unito a una diagnosi precoce e ad un eventuale intervento chirurgico cardiaco, \u00e8 un grado di fornire una prognosi favorevole, evitando esiti letali. Tuttavia la letalit\u00e0 rimane molto elevata, e ."}
{"id": "1431789", "revid": "110157", "url": "https://it.wikipedia.org/wiki?curid=1431789", "title": "Anan (Tokushima)", "text": " \u00e8 una citt\u00e0 giapponese della prefettura di Tokushima.\nLa citt\u00e0 \u00e8 stata costituita il 20 marzo 2006 unendo le preesistenti citt\u00e0 di Hanoura e Nakagawa."}
{"id": "1431790", "revid": "74801", "url": "https://it.wikipedia.org/wiki?curid=1431790", "title": "Awa (Tokushima)", "text": " \u00e8 una citt\u00e0 giapponese della prefettura di Tokushima."}
{"id": "1431791", "revid": "1543377", "url": "https://it.wikipedia.org/wiki?curid=1431791", "title": "Dipartimento di Carazo", "text": " \nIl dipartimento di Carazo \u00e8 uno dei 15 dipartimenti del Nicaragua, il capoluogo \u00e8 la citt\u00e0 di Jinotepe."}
{"id": "1431792", "revid": "767487", "url": "https://it.wikipedia.org/wiki?curid=1431792", "title": "Komatsushima", "text": " \u00e8 una citt\u00e0 giapponese della prefettura di Tokushima."}
{"id": "1431794", "revid": "767487", "url": "https://it.wikipedia.org/wiki?curid=1431794", "title": "Mima", "text": " \u00e8 una citt\u00e0 giapponese della prefettura di Tokushima."}
{"id": "1431795", "revid": "110157", "url": "https://it.wikipedia.org/wiki?curid=1431795", "title": "Miyoshi (Tokushima)", "text": " \u00e8 una citt\u00e0 giapponese della prefettura di Tokushima."}
{"id": "1431796", "revid": "110157", "url": "https://it.wikipedia.org/wiki?curid=1431796", "title": "Tokushima", "text": " \u00e8 una citt\u00e0 giapponese capoluogo dell'omonima prefettura di Tokushima."}
{"id": "1431797", "revid": "767487", "url": "https://it.wikipedia.org/wiki?curid=1431797", "title": "Yoshinogawa", "text": " \u00e8 una citt\u00e0 giapponese della prefettura di Tokushima."}
{"id": "1431798", "revid": "1305772", "url": "https://it.wikipedia.org/wiki?curid=1431798", "title": "Dipartimento di Chinandega", "text": " \nIl dipartimento di Chinandega \u00e8 uno dei 15 dipartimenti del Nicaragua, il capoluogo \u00e8 la citt\u00e0 di Chinandega."}
{"id": "1431803", "revid": "78273", "url": "https://it.wikipedia.org/wiki?curid=1431803", "title": "Union Sportive Colomiers rugby", "text": ""}
{"id": "1431806", "revid": "1318658", "url": "https://it.wikipedia.org/wiki?curid=1431806", "title": "Francesco Restelli", "text": "Biografia.\nValente avvocato (si form\u00f2 alla scuola del Romagnosi), partecip\u00f2 al congresso degli scienziati a Milano nel 1845 ove present\u00f2 uno studio su fenomeni economico-sociali, suscitando vivo interesse.\nNel 1848 partecip\u00f2 attivamente alle cinque giornate di Milano. Venne successivamente inviato dal governo provvisorio di Milano in missione a Venezia, pure insorta e liberata, al fine di promuovere l'annessione del Veneto e della Lombardia allo stato sabaudo.\nTornato a Milano, assieme a Manfredo Fanti resse il Comitato di pubblica difesa, che subentr\u00f2 al provvisorio gabinetto della Lombardia nel luglio dello stesso anno.\nCon il ritorno degli austriaci a Milano, fu costretto all'esilio a Lugano. Quivi scrisse con Pietro Maestri \"Gli ultimi tristissimi casi di Milano narrati dal Comitato di Pubblica Difesa\".\nIn seguito si rec\u00f2 a Genova e a Firenze e amnistiato dal governo austriaco, pot\u00e9 tornare definitivamente in Lombardia nel 1854. A Milano non rinunci\u00f2 all'impegno politico mandando tra l'altro a Napoleone III un rapporto sulle condizioni dello spirito pubblico in Lombardia.\nRiprese l'attivit\u00e0 politica nelle file della destra storica; fu infatti deputato dal 1861 per varie legislature e Vicepresidente della Camera nel 1871, '73 e '74."}
{"id": "1431808", "revid": "228587", "url": "https://it.wikipedia.org/wiki?curid=1431808", "title": "Canalicchio (Collazzone)", "text": "Canalicchio \u00e8 una frazione del comune di Collazzone (PG).\nIl paese, che conta 9 abitanti, si trova sulle colline a nord di Collazzone (distante 11\u00a0km), circondato da boschi, al di l\u00e0 della valle solcata dal torrente Puglia. Dista circa 2,5\u00a0km dalla vicina Casalalta e si trova a 420 \nStoria.\nIl paese nasce come castello longobardo intorno al X-XI secolo: probabilmente fu costruito dalla comunit\u00e0 di servi e domestici che gravitava attorno al monastero benedettino di San Fortunato, spostatisi sul colle vicino. Col passare del tempo, le diverse fortificazioni che erano state costruite si fusero in un unico borgo. Nel 1326 le mura del castello vennero ricostruite ed il paese assunse il nome attuale.\nEconomia e manifestazioni.\nOgni anno il 1\u00ba maggio si svolge la \"Fiaccolata\" in onore dei patroni ss. Filippo, Giacomo e il vescovo Sant'Atanasio, una processione che nella tradizione dovrebbe propiziare i raccolti e l'annata agricola. Essa consiste nell'accensione di grandi tronchi di pino lavorati e asciutti, che vengono poi portati a spalla per 700 m fino alla chiesa di San Fortunato. Da li, poi, si fa ritorno verso il paese.\nIl paese \u00e8 noto per la presenza di una rinomata struttura alberghiera: nel 2005 ha ospitato le nozze tra la soubrette Alessia Merz ed il calciatore Fabio Bazzani ."}
{"id": "1431810", "revid": "1543377", "url": "https://it.wikipedia.org/wiki?curid=1431810", "title": "Dipartimento di Chontales", "text": " \nIl dipartimento di Chontales \u00e8 uno dei 15 dipartimenti del Nicaragua, il capoluogo \u00e8 la citt\u00e0 di Juigalpa."}
{"id": "1431811", "revid": "149587", "url": "https://it.wikipedia.org/wiki?curid=1431811", "title": "Birkirkara", "text": ""}
{"id": "1431813", "revid": "149587", "url": "https://it.wikipedia.org/wiki?curid=1431813", "title": "Bir\u017cebbu\u0121a", "text": ""}
{"id": "1431822", "revid": "1543377", "url": "https://it.wikipedia.org/wiki?curid=1431822", "title": "Dipartimento di Estel\u00ed", "text": " \nIl dipartimento di Estel\u00ed \u00e8 uno dei 15 dipartimenti del Nicaragua, il capoluogo \u00e8 la citt\u00e0 di Estel\u00ed."}
{"id": "1431824", "revid": "1714743", "url": "https://it.wikipedia.org/wiki?curid=1431824", "title": "Hedwig d'Asburgo", "text": "Biografia.\nFamiglia.\nHedwig era la figlia secondogenita di Rodolfo I d'Asburgo, e della sua prima moglie, Gertrude di Hohenberg. Gli Asburgo non hanno avuto un ruolo importante nella storia fino al momento in cui il padre di Edvige, conte Rodolfo, fu eletto re dei Romani nel 1273, da allora in poi la famiglia divenne una delle pi\u00f9 potenti dinastie dominanti nel Sacro Romano Impero.\nCome le sue sorelle, Hedwig divenne una pedina della politica matrimoniale del padre. Tre anni dopo la morte della madre, nel 1281, Rodolfo si rispos\u00f2 con Isabella di Borgogna. \nMatrimonio.\nDopo la battaglia di Marchfeld, Rodolfo desiderava fare pace con il re di Boemia, e per fare questo aveva bisogno di far sposare almeno una delle sue figlie con un membro della dinastia dei P\u0159emyslidi. La sorella minore di Hedwig, Guta era sposata con il re Venceslao II di Boemia, figlio del defunto re Ottocaro II.\nNel 1279 Hedwig spos\u00f2 il margravio Otto VI (detto \"il piccolo\") di Brandeburgo, il cui fratello maggiore Otto V, fungeva da guardiano del re Venceslao. Hedwig e Otto VI si sposarono nella residenza degli Asburgo a Vienna.\nLa coppia potrebbe aver avuto un figlio morto giovane. Nel 1285 o nel 1286, suo marito rinunci\u00f2 a tutte le richieste al Margraviato di Brandeburgo in favore di suo fratello e si un\u00ec ai Cavalieri Templari. Edvige mor\u00ec circa nel 1303; fu sepolta nell'abbazia cistercense di Lehnin."}
{"id": "1431825", "revid": "149587", "url": "https://it.wikipedia.org/wiki?curid=1431825", "title": "Gudja", "text": ""}
{"id": "1431826", "revid": "118560223", "url": "https://it.wikipedia.org/wiki?curid=1431826", "title": "Sismano", "text": "Sismano \u00e8 una frazione del comune di Avigliano Umbro, in provincia di Terni.\nIl piccolo borgo medievale si trova a 13\u00a0km da Todi e a 5\u00a0km da Avigliano, a un'altitudine di 433 m s.l.m. Il censimento Istat del 2001, ha rilevato 17 residenti nel centro storico, a fronte di una popolazione complessiva rilevata in 308 abitanti sull'intero territorio della frazione.\nStoria.\nAnticamente, il borgo era indicato con i nomi di \"Susmano\", \"Sosmano\" e \"Submano\", toponimi forse derivanti dalla \"gens Sisimia\".\n\u00c8 sovrastato da una grande rocca fortificata con due torri semicircolari, le cui origini risalgono all'XI secolo.\nNel 1324, nei dintorni del castello si svolse una sanguinosa battaglia tra todini e perugini, con i loro alleati.\nNel 1340 la struttura fu ulteriormente fortificata e si trov\u00f2 al centro di contese tra gli Atti ed i Chiaravalle, famiglie del tuderte che si combattevano per la supremazia.\nDal 1393 al 1500 si susseguirono vari eventi cruenti, a partire dalla decapitazione di Catalano Atti; nel 1462 era propriet\u00e0 di Matteo di Chiaravalle; solo nel 1500 Alessandro VI risolse la diatriba in favore degli Atti, signori di Todi. Nel 1575 accadde un altro evento di sangue, con l'uccisione di Eleonora Atti da parte del marito Orso II Orsini.\nTra i proprietari del piccolo castello vi \u00e8 stato, nel XIII secolo, Benedetto Caetani, futuro pontefice col nome di Bonifacio VIII (il papa che sub\u00ec la vicenda dello schiaffo di Anagni).\nIl 10 aprile del 1607, il castello e la circostante tenuta furono acquistati da Bartolomeo Corsini (1545-1613), esponente della famiglia fiorentina dei principi Corsini, che ne acquis\u00ec la signoria insieme a quelle di Casigliano e Civitella. Nel 1629, tutti e tre i borghi furono eretti a marchesato da papa Urbano VIII: primo marchese ne fu Filippo Corsini (1578-1636).\nTra i marchesi di Sismano vi fu Lorenzo Corsini, futuro papa Clemente XII\nLa propriet\u00e0, nel XXI secolo, \u00e8 ancora in mano a una discendente diretta dei Corsini. Dagli anni 2000 il castello \u00e8 stato adibito a residenza d'epoca.\nEconomia e manifestazioni.\nAd Ottobre 2018 \u00e8 stato re-inaugurato l'impianto di calcio a 7 seguito del rifacimento del campo di gioco in erba sintetica.\nA Giugno vi si svolge la \"Sagra della Strappatella Contadina\", piatto tipico della taverna paesana.\nA Settembre si festeggia la Madonna Addolorata, in localit\u00e0 San Giovenale.\nA Novembre si svolge la manifestazione \"Sapori d'Autunno,\" con taverna legata ai prodotti del periodo."}
{"id": "1431827", "revid": "486946", "url": "https://it.wikipedia.org/wiki?curid=1431827", "title": "Fischione di Chiloe", "text": ""}
{"id": "1431828", "revid": "1543377", "url": "https://it.wikipedia.org/wiki?curid=1431828", "title": "Dipartimento di Granada", "text": " \nIl dipartimento di Granada \u00e8 uno dei 15 dipartimenti del Nicaragua, il capoluogo \u00e8 la citt\u00e0 di Granada."}
{"id": "1431829", "revid": "92719", "url": "https://it.wikipedia.org/wiki?curid=1431829", "title": "Codone settentrionale", "text": ""}
{"id": "1431832", "revid": "1610933", "url": "https://it.wikipedia.org/wiki?curid=1431832", "title": "Codone di Eaton", "text": ""}
{"id": "1431833", "revid": "125285723", "url": "https://it.wikipedia.org/wiki?curid=1431833", "title": "Anna d'Asburgo (1280-1328)", "text": "Biografia.\nSpos\u00f2 in prime nozze a Graz, nel settembre del 1295, Ermanno, margravio di Brandeburgo, che mor\u00ec nel gennaio 1308. Nel 1310 Anna si rispos\u00f2 con Enrico VI di Slesia (\"il Buono\"), duca di Breslavia."}
{"id": "1431834", "revid": "92719", "url": "https://it.wikipedia.org/wiki?curid=1431834", "title": "Codone dal becco giallo", "text": ""}
{"id": "1431836", "revid": "1305772", "url": "https://it.wikipedia.org/wiki?curid=1431836", "title": "Lele Mora", "text": "Coinvolto in numerosi procedimenti giudiziari e in inchieste di grande impatto mediatico, \u00e8 stato condannato per evasione fiscale, bancarotta fraudolenta e favoreggiamento della prostituzione per una pena complessiva di 6 anni e 1 mese di reclusione che Mora ha scontato in affidamento alla comunit\u00e0 Exodus di Don Antonio Mazzi.\nCarriera.\nInizia la sua carriera come insegnante presso l'IPSAR Luigi Carnacina di Bardolino. Nel 1975 apre a Verona il \"Lele Club,\" primo locale gay della Penisola. Nel 1978 inizia a fare l'assistente per Patty Pravo, Loredana Bert\u00e8 e Nilla Pizzi. A fine anni Ottanta \u00e8 PR per un beauty center di Verona, che trasforma in un ritrovo di vip, calciatori e showgirl. Nel 2000 apre a Milano la \"LM Managements\". Estende l'iniziale attivit\u00e0 di manager sportivo anche al mondo della musica e dello spettacolo, e affianca all'attivit\u00e0 di agente l'organizzazione di \"eventi\" aziendali, divenendo lui stesso showman e uomo immagine. Cura l'immagine di molti artisti, proponendoli nell'ambito televisivo e delle sponsorizzazioni come testimonial. \nTra i personaggi che sono o sono stati in passato sotto contratto con la sua agenzia vi sono Simona Ventura, Alberto Castagna, Alda D'Eusanio, Luisa Corna, Maria Teresa Ruta, Antonella Elia, Marco Balestri, Mirca Viola, Naike Rivelli, Christian De Sica, A\u00edda Y\u00e9spica, Remo Girone, Sabrina Ferilli, Valeria Marini, Walter Nudo, Costantino Vitagliano, Cecilia Capriotti, Rocco Casalino, Fabrizio Corona e l'ex-Presidente della Camera Irene Pivetti.\nNella stagione 2008 avvia il progetto \"Lele Mora House\" prestando il nome ad un famoso locale di Desenzano del Garda su richiesta della gestione dell'epoca. Il locale riscuote un grande successo e ospita star internazionali come Paris Hilton. Il 3 aprile 2008 il locale subisce un incendio doloso, la stessa notte in cui Lele Mora viene assolto dalle accuse che gli erano state rivolte durante il caso di Vallettopoli. Dopo alcuni mesi, viene ritenuto colpevole dell'incendio il responsabile della sicurezza del parcheggio del \"Sesto Senso\", un'altra discoteca di Desenzano (anch'essa andata a fuoco). Tuttavia, assieme al presunto incendiario, vengono indagati anche Leo Peschiera e altri cinque suoi soci, tutti gestori del \"Lele Mora House\", i quali avrebbero precedentemente malmenato il sospettato dell'incendio al locale da loro gestito.\nMora non ha mai nascosto le sue forti simpatie per il nazifascismo, essendo stato ripreso nel documentario cinematografico \"Videocracy - Basta apparire\" nell'atto di sfoggiare con il proprio videofonino alcune immagini fasciste e pi\u00f9 svastiche naziste, oltre che una suoneria sulle note di Faccetta nera.\nIl 27 settembre 2010 Lele Mora, interrogato dai pm nell'ambito dell'inchiesta relativa al crac della Corona's srl, disse: \"\"Ebbi una relazione con Corona, spesi per lui circa 2 milioni di euro nel periodo 2004-2006. I soldi provenivano da fatture false. Gli ho comprato 8 autovetture a partire da una Audi cabriolet per arrivare alla Bentley Continental. Anche l'appartamento a Milano in via De Cristoforis gliel'ho comprato io, o meglio, ho rifornito Corona di circa 1 milione 500 mila euro in contanti che doveva utilizzare per l'acquisto dell'appartamento\".\"\nNel marzo del 2013 ha presentato al circolo della stampa di Milano il libro \"La mia verit\u00e0\" sui 407 giorni trascorsi in carcere per bancarotta fraudolenta. L'incontro \u00e8 stato introdotto da Platinette, che Mora ha scelto come agente. Per l'occasione ha parlato di Fabrizio Corona (\"\u00c8 malato, soffre di disturbo bipolare\") e di Silvio Berlusconi (\"Non lo sento e non lo vedo dal 7 gennaio 2011; come capita spesso ai re \u00e8 un uomo molto solo che si \u00e8 circondato di persone sbagliate. Forse lo sono stato anch'io\").\nNel gennaio del 2017 entra a far parte dello staff della tennista Camila Giorgi e a settembre torna a fare l'agente di Simona Ventura, Claudio Lippi e della modella Cicelys Zelies. Nel settembre del 2019 annuncia di avere un tumore maligno situato tra polmoni e reni.\nProcedimenti giudiziari.\nSpaccio di droga.\nNel 1989 viene arrestato a Verona per spaccio di droga e messo in custodia cautelare in carcere.\nIl 30 marzo 1990 il Tribunale Penale di Verona lo condanna a 3 anni e 4 mesi di reclusione per spaccio di droga, pena poi ridotta in appello a un anno e sei mesi.\nEvasione fiscale.\nNel 2000 Mora viene condannato dal fisco per evasione fiscale di 5 miliardi di lire.\nNel febbraio del 2008 viene nuovamente condannato, sempre per evasione fiscale, per 5,6 milioni di euro. Lele Mora e Mirko Mora (rappresentante legale della \"LM Managements\" e figlio di Lele) tra il 2003 e il 2004 hanno scaricato come spese legate alle loro attivit\u00e0 cifre relative a spese che l'agenzia delle entrate ha ritenuto di carattere personale o comunque non legate alla loro attivit\u00e0 commerciale. Tra queste spese si annoverano regali ad amici e collaboratori, viaggi pagati a persone non legate alla loro societ\u00e0, affitti di residenze in Sardegna e cene personali. In questo modo la societ\u00e0 ha potuto dichiarare guadagni quasi inesistenti, in frode al fisco. Gli stessi Lele e Mirko Mora dichiaravano stipendi annuali inferiori ai 10.000 euro pur vivendo in una casa con un affitto di 220.000 euro annui.\nPur facendo ricorso contro tali pronunce, nel febbraio 2008 Mora viene condannato al pagamento di 30.000 euro, per debiti verso il fisco e spese legali.\nSuccessivamente, lo stesso Lele Mora, ha rilasciato dichiarazioni all'ANSA secondo cui: \"In relazione alle notizie diffuse in modo fuorviante dalle maggiori emittenti televisive e pubblicate da alcune testate giornalistiche italiane si vuole sottolineare che io stesso ho ricevuto la notizia del rigetto del ricorso, da parte della 5\u00aa Sezione della Commissione Tributaria Provinciale di Bergamo, solo poche ore prima che queste fossero divulgate. Tengo a precisare che la giustizia tributaria prevede tre gradi di giudizio. I miei commercialisti stanno gi\u00e0 predisponendo il ricorso in Commissione Regionale. Sono certo che la Commissione Tributaria Regionale sar\u00e0 pi\u00f9 attenta al giudizio in merito al ricorso che ci apprestiamo a presentare. Inoltre spero che tengano conto del tipo di attivit\u00e0 svolta dalla LM Management S.r.l., cosa non fatta n\u00e9 dall'Ente accertatore, n\u00e9 dalla Commissione Tributaria Provinciale di Bergamo. Infine voglio chiarire che la deduzione di costi, che per il tipo di attivit\u00e0 svolta sono a nostro giudizio inerenti e pertanto deducibili, non \u00e8 sintomo di evasione come reso pubblico dai mass media\".\nVallettopoli.\nIl 12 marzo 2007 gli viene notificato, dal pm di Potenza Henry John Woodcock, il divieto d'espatrio in base a intercettazioni telefoniche nell'ambito della indagine definita dalla stampa come \"Vallettopoli\", divieto poi revocato l'11 maggio seguente. Il 29 febbraio 2008 Lele Mora viene prosciolto dalle accuse riguardanti nello specifico le presunte estorsioni effettuate da Fabrizio Corona ai danni di alcuni VIP. Il pm ha chiesto l'archiviazione per l'agente dei vip.\nCorona invece viene prima condannato, nel 2011, a 1 anno e 5 mesi di carcere per le tentate estorsioni nei confronti dei calciatori Coco e Adriano, poi condannato nel 2013 a 5 anni per l'estorsione a David Trezeguet con entrambe le sentenze passate in giudicato e infine arrestato a Cascais e estradato in Italia nel gennaio del 2013 dopo una latitanza durata sei giorni.\nBancarotta fraudolenta ed evasione fiscale.\nDopo che la LM Managements viene dichiarata fallita dal Tribunale di Milano nel giugno del 2010, Lele Mora viene iscritto nel registro degli indagati per bancarotta fraudolenta ed evasione fiscale.\nIl 29 luglio 2010 gli viene notificato l'avviso di chiusura delle indagini preliminari. I finanzieri del Nucleo di Polizia Tributaria della Guardia di Finanza di Milano contestano a Mora ed altri sette imputati (tra cui Fabrizio Corona) un'evasione fiscale di 17 milioni di euro, frutto di una serie di false fatture emesse da un imprenditore genovese, tale Marcello Silvestri, il quale, grazie ad alcuni prestanome, avrebbe emesso fatture false per consentire a vari imprenditori (tra cui Mora e Corona) di ridurre il reddito imponibile delle rispettive societ\u00e0, abbassando quindi l'ammontare delle imposte dovute al Fisco. Secondo gli inquirenti milanesi la \"LM Management\" di Mora e la \"Corona's\", fallite rispettivamente nel 2010 e nel 2008, tra il 2005 e il 2007, avrebbero evaso rispettivamente 4 e 3,8 milioni di euro. Mora avrebbe poi distratto personalmente circa 8,5 milioni di euro dalle casse della sua societ\u00e0 che sarebbero stati trasferiti all'estero e mai rintracciati dai pm che per questo hanno acceso delle rogatorie in Svizzera.\nIl 17 dicembre seguente viene chiesto il rinvio a giudizio.\nIl Giudice dell'udienza preliminare di Milano, il 28 aprile 2011, d\u00e0 ragione ai legali di Lele Mora dichiarando l'incompetenza territoriale dei magistrati milanesi a decidere. Il processo viene quindi trasferito a Bergamo mentre Corona viene condannato a 4 anni di carcere.\nIl 20 giugno seguente Mora viene arrestato e tenuto in stato di detenzione presso il carcere di Opera, \"stanti le descritte professionalit\u00e0 criminali e capacit\u00e0 economica di origine illecita 'doppiate' dall'attivit\u00e0 di drenaggio di denaro anche successiva alla dichiarazione di fallimento\" delle sue societ\u00e0. \nMora ha cos\u00ec deciso di patteggiare la condanna a 4 anni e 3 mesi. Il tutto viene ratificato il 4 novembre dal Gup di Milano Elisabetta Meyer. La sentenza \u00e8 cos\u00ec passata in giudicato.\nIl 29 marzo 2012 Lele Mora si accorda con la Procura di Bergamo per un ulteriore patteggiamento a 7 mesi di carcere che, in continuazione sommati a quelli previsti dagli altri processi a suo carico, avrebbero fatto un totale di 4 anni e 10 mesi di carcere. Il Gup si sarebbe pronunciato il 26 settembre seguente ma gi\u00e0 il 1\u00ba agosto il tribunale di sorveglianza dispone la sua scarcerazione in attesa della pronuncia sulla richiesta di affidamento in prova ai servizi sociali, avanzata dai suoi legali. Lele Mora a partire da settembre viene affidato alla comunit\u00e0 Exodus di Don Mazzi mentre a Corona, in secondo grado, il 7 giugno era stata ridotta leggermente la pena a 3 anni e 10 mesi.\nFavoreggiamento della prostituzione.\nNell'ottobre 2010, insieme a Emilio Fede, Mora \u00e8 coinvolto nello scandalo che vede al suo centro la minorenne marocchina \"Ruby\". Pare che siano stati proprio i due a presentare la giovane al Presidente del Consiglio Silvio Berlusconi.\nNel gennaio 2011 Mora \u00e8 indagato dalla Procura della Repubblica per favoreggiamento della prostituzione insieme a Silvio Berlusconi, Emilio Fede e Nicole Minetti relativamente al \"caso Ruby\".\nIl 19 luglio 2013 Mora, assieme ai due co-imputati nell'ambito del processo \"Ruby bis\", \u00e8 condannato dal Tribunale di Milano a 7 anni di reclusione per favoreggiamento della prostituzione e all'interdizione a vita dai pubblici uffici. Mora rinuncia al ricorso in secondo grado.\nIl 13 novembre 2014 la Corte d'Appello gli riconosce la continuazione con la pena a 4 anni e 3 mesi gi\u00e0 patteggiata per bancarotta arrivando complessivamente a 6 anni e un 1 mese di reclusione, pena che Mora sta scontando in affidamento alla comunit\u00e0 Exodus di Don Mazzi per la quale si occupa dell'orto e vende abiti al mercato, lavorando inoltre per la societ\u00e0 del figlio per 1200 euro al mese.\nAl 2015 deve scontare ancora 2 anni ai servizi sociali con delle precise restrizioni: pu\u00f2 andare solo in Lombardia e Veneto e non pu\u00f2 lavorare nello spettacolo. Il 23 maggio 2018 Emilio Fede viene assolto in appello per l'accusa di bancarotta della societ\u00e0 di Lele Mora."}
{"id": "1431837", "revid": "92719", "url": "https://it.wikipedia.org/wiki?curid=1431837", "title": "Codone dalle guance bianche", "text": ""}
{"id": "1431840", "revid": "767487", "url": "https://it.wikipedia.org/wiki?curid=1431840", "title": "Aux Deux Magots", "text": "Aux Deux Magots \u00e8 un album discografico del gruppo musicale svedese Secret Service, pubblicato nel 1987 dalla Sonet.\nDescrizione.\nUltimo disco registrato dai Secret Service prima dello scioglimento, \"Aux Deux Magots\" fu realizzato con una formazione inedita che vide Mats Lindberg (gi\u00e0 ingegnere del suono in alcuni album prodotti da H\u00e5kansson) e Anders Hansson (proveniente dal gruppo Otitis) sostituire Tonny Lindberg, Leif Pauls\u00e9n e Leif Johansson.\nDall'album sono stati estratti quattro singoli tra cui \"I'm So I'm So I'm So\" (in cui il gruppo si avvale della collaborazione di Lilli &amp; Sussie, duo prodotto da Norell e H\u00e5kansson) e \"The Way You Are\" in cui H\u00e5kansson duetta con Agnetha F\u00e4ltskog. La title-track dell'album \u00e8 l'unico brano musicale interamente strumentale pubblicato dai Secret Service."}
{"id": "1431841", "revid": "92719", "url": "https://it.wikipedia.org/wiki?curid=1431841", "title": "Alzavola dal becco rosso", "text": ""}
{"id": "1431843", "revid": "92719", "url": "https://it.wikipedia.org/wiki?curid=1431843", "title": "Alzavola della Sonda", "text": ""}
{"id": "1431844", "revid": "92719", "url": "https://it.wikipedia.org/wiki?curid=1431844", "title": "Alzavola punteggiata", "text": ""}
{"id": "1431845", "revid": "92719", "url": "https://it.wikipedia.org/wiki?curid=1431845", "title": "Alzavola delle Auckland", "text": ""}
{"id": "1431846", "revid": "92719", "url": "https://it.wikipedia.org/wiki?curid=1431846", "title": "Anatra nera africana", "text": ""}
{"id": "1431847", "revid": "92719", "url": "https://it.wikipedia.org/wiki?curid=1431847", "title": "Anatra di Meller", "text": ""}
{"id": "1431850", "revid": "92719", "url": "https://it.wikipedia.org/wiki?curid=1431850", "title": "Anatra dal becco giallo", "text": ""}
{"id": "1431853", "revid": "125285745", "url": "https://it.wikipedia.org/wiki?curid=1431853", "title": "Enrico il Gioioso", "text": ""}
{"id": "1431854", "revid": "56620", "url": "https://it.wikipedia.org/wiki?curid=1431854", "title": "La bambina Babilonia", "text": "La bambina Babilonia \u00e8 il primo romanzo per ragazzi della scrittrice Anna Russo, pubblicato nell'aprile 2005 dalla casa editrice Salani.\nHa vinto il Premio Stefano Gaj Tach\u00e9 2007 ed \u00e8 stato segnalato al premio Cento del 2005.\nIl testo affronta, con tono leggero e ironico, temi complessi come i problemi profondi dei bambini non ascoltati, l'interculturalit\u00e0 e di diritti dei pi\u00f9 piccoli.\nTrama.\nAlice \u00e8 considerata una bambina terribile, anzi cattiva. Vive da sola in una grande casa nel sud della Francia e all'apparenza la solitudine non le pesa, anzi pare che la auspichi. Ma non \u00e8 cos\u00ec. In realt\u00e0 non sa con chi parlare. Ha una famiglia in cui ognuno parla una lingua diversa. Una madre che parla solo russo, nonch\u00e9 un dialetto lappone di difficile comprensione, un padre che parla solo giapponese, e una fantomatica tata che secondo i genitori dovrebbe parlare un po' tutte le lingue, e invece per Alice \u00e8 muta come un pesce. \u00c8 difficile non diventare un bambino terribile in una situazione del genere.\nIl nonno lappone sconvolge l'esistenza della piccola presentandosi a casa con la sua incredibile muta di venti cani da slitta: tutti rigorosamente uguali."}
{"id": "1431856", "revid": "38120", "url": "https://it.wikipedia.org/wiki?curid=1431856", "title": "Crazy train", "text": ""}
{"id": "1431865", "revid": "125176159", "url": "https://it.wikipedia.org/wiki?curid=1431865", "title": "Federico d'Asburgo", "text": "Biografia.\nNato a Vienna il 31 marzo 1347, mor\u00ec a soli 15 anni, nel 1362, in un incidente di caccia."}
{"id": "1431867", "revid": "287204", "url": "https://it.wikipedia.org/wiki?curid=1431867", "title": "Abbazia di Sant'Agostino", "text": "Labbazia di Sant'Agostino \u00e8 un'abbazia benedettina situata a Canterbury, nel Kent, Regno Unito. Ospita i resti di sant'Agostino di Canterbury.\nStoria antica.\nNell'anno 597, Agostino arriv\u00f2 in Inghilterra, inviato qui da papa Gregorio I, in quello che oggi viene chiamata \"missione di risveglio\". Il re del Kent in quel periodo era Ethelbert, che si spos\u00f2 con una cristiana, Bertha. A prescindere dal fatto che sia stato influenzato dalla moglie, gli venne permesso di fondare un monastero subito fuori dalle mura di Canterbury. Tre chiese anglosassoni sono ancora in piedi, e sono dedicate rispettivamente a san Pancrazio, Pietro e Paolo, ed infine a Maria. Il periodo sassone \u00e8 ben mostrato nella chiesa di San Pancrazio, mentre le altre due sono state ricostruite dai Normanni fondendole in una sola struttura. Uno dei principali obbiettivi dell'abbazia era quello di fungere da luogo di sepoltura per i re del Kent e per l'arcivescovo di Canterbury. Nel 978 un nuovo edificio pi\u00f9 grande venne dedicato dall'arcivescovo Dunstan ai santi Pietro, Paolo e Agostino.\nXI secolo.\nDopo la conquista normanna, in questo monastero venne creato l'arazzo di Bayeux, su commissione di Oddone di Bayeux, fratellastro di Guglielmo il Conquistatore.\nXII secolo.\nA partire dal 1100 tutti i resti degli originali edifici anglosassoni scomparvero sotto un immenso edificio romanico, cui venne aggiunta una saletta nel 1154 che serviva per distribuire le elemosine ai poveri. Una parte venne ricostruita nel 1168 in seguito ad un incendio, il resto della struttura del dodicesimo secolo giunse immutato fino alla costruzione dell'abbazia.\nXIII secolo.\nDopo il 1250 l'abbazia venne sottoposta nuovamente a lavori di ammodernamento. Il chiostro, il lavacro e la cucina vennero completamente ricostruiti e venne aggiunta la nuova residenza dell'abate. Inoltre venne creato un nuovo salone.\nXIV secolo.\nUn nuovo portone merlato venne costruito nel 1309 completando cos\u00ec la corte interna. Sul lato settentrionale i monaci erano in grado di prendere ulteriori terreni, che fornivano altro spazio per una corte esterna con una serie di celle, forni e, nel 1320, un nuovo vigneto circondato da mura. Anche il lato orientale si espanse creando una serie di logge lungo il giardino fortificato. Un terremoto nel 1382 obblig\u00f2 a fare ulteriori lavori agli edifici, e nel 1390 venne eretta una struttura foritificata che resiste tuttora nei pressi della porta. L'ultimo pezzo aggiunto fu una Lady Chapel, ad est della chiesa.\nNel 1500 l'abbazia occupava un terreno molto esteso, e la sua biblioteca conteneva oltre 2000 volumi, un numero enorme per quel periodo. Molti di loro vennero scritti nel centro scrittorio dell'abbazia.\nDissoluzione.\nNel 1535 Enrico VIII chiuse tutti i monasteri sorpresi ad incassare annualmente meno di 100 sterline. L'abbazia sopravvisse a questa prima ondata di chiusure, visto che in quell'anno aveva raccolto ben 1.733 sterline. Ma il 30 luglio 1538 il destino dell'abbazia fu segnato dalla pi\u00f9 generale dissoluzione dei monasteri in Inghilterra voluta da Enrico VIII. L'abbazia venne smantellata nel corso dei successivi quindici anni, nonostante parte del sito venisse convertita in un palazzo, pronto per l'arrivo di Anna di Cl\u00e8ves dalla Francia.\nStoria moderna.\nIl palazzo venne affittato ad una stirpe di nobili, e nei primi anno del 1600 era sotto il controllo di Edoardo Lord Wotton, che assunse John Tradescant il Vecchio per creare giardini attorno ad esso. Si pensa che il palazzo sia sopravvissuto fino alla grande tempesta del 1703, che certamente caus\u00f2 molteplici danni alla struttura gi\u00e0 rovinata dell'abbazia.\nL'abbazia fu acquistata nel 1844 da Alexander Beresford Hope per farne un seminario.\nAttualmente \u00e8 un patrimonio dell'umanit\u00e0, e le rovine di questo importante edificio monastico costruito da sant'Agostino sono protetti dall'English Heritage.\nLe attuali rovine coprono buona parte della cattedrale, ed infatti nei suoi giorni migliori la chiesa competeva per grandezza con la cattedrale di Canterbury.\nIl santo ivi venerato \u00e8 cattolico e il suo culto ufficiale \u00e8 regolato dalla Chiesa cattolica."}
{"id": "1431872", "revid": "838137", "url": "https://it.wikipedia.org/wiki?curid=1431872", "title": "Dorneck", "text": ""}
{"id": "1431875", "revid": "155613", "url": "https://it.wikipedia.org/wiki?curid=1431875", "title": "Cimiteri ebraici di Livorno", "text": "I cimiteri ebraici di Livorno costituiscono una delle pi\u00f9 evidenti testimonianze della presenza, nella citt\u00e0 labronica, di una numerosa comunit\u00e0 ebraica, tra le pi\u00f9 importanti d'Italia.\nStoria.\nSul finire del XVI secolo, nell'ottica del popolamento della nuova citt\u00e0 di Livorno, il governo mediceo decret\u00f2 una serie di agevolazioni in favore degli ebrei provenienti dalla penisola iberica.\nQueste norme, passate alla storia come \"Leggi Livornine\", portarono ad un rapido accrescimento della citt\u00e0.\nNel 1601 gli ebrei erano 114, ma gi\u00e0 nel 1633 passarono a 3300: nel 1808 erano quasi 5000.\nIl \"Campaccio\".\nInizialmente i membri della nazione ebrea venivano sepolti a sud della citt\u00e0, lungo la spiaggia nella zona dell'attuale via della Bassata. Con la legge \"Livornina\" del 1593 era stata data loro autorizzazione ufficiale a realizzare un cimitero.\nSuccessivamente, nel 1600 ottennero un terreno nelle aree esterne alla Fortezza Nuova (attuale via Pompilia): oggi scomparso, il vecchio cimitero era noto anche come \"Campaccio\" ed era privo di recinzione.\nIl Cimitero Nuovo.\nNel 1694, il rapido incremento della comunit\u00e0 port\u00f2 alla realizzazione del Cimitero Nuovo, in un lotto tra l'odierna via Garibaldi e via Galilei (si veda la voce Stradario di Livorno).\nFu attivo fino agli anni trenta del XIX secolo, quando fu interdetto a causa della vicinanza alla citt\u00e0, che ormai contava circa 70.000 abitanti. Un secolo pi\u00f9 tardi l'area del cimitero fu espropriata, il cimitero fu smantellato e, nel secondo dopoguerra, qui fu costruito un vasto complesso scolastico. Alcune lapidi di pregevole fattura furono trasferite nel cimitero ebraico dei Lupi.\nAltri frammenti di lapidi, al momento della dismissione avvenuta dopo la promulgazione delle leggi razziali fasciste, furono impiegati come materiale da costruzione; nel 2011, durante la demolizione di alcune case popolari nei pressi di via della Padula, sono state rinvenute parti di tombe in marmo presumibilmente provenienti da questo luogo di sepoltura.\nIl cimitero di viale Ippolito Nievo.\nIl terzo cimitero sorse nei pressi della Barriera Garibaldi, proprio lungo la cinta daziaria della citt\u00e0 (oggi viale Ippolito Nievo).\nFu attivo dal 1840 al 1900 e, ancor oggi esistente, ospita numerosi monumenti funebri, quali i sepolcri di Elia Benamozegh, Israel Costa, delle famiglie Montefiore e Belforte, nonch\u00e9 la cappella della famiglia Attias. Risulta ricoperto da un'abbondante vegetazione a causa della scarsa manutenzione effettuata nel corso degli anni; sono tuttavia in programma opere di restauro, che al 2015 hanno portato al restauro del muro di cinta e del loggiato d'ingresso.\nIl cimitero dei Lupi.\nDal 1901 \u00e8 attivo un quarto cimitero in localit\u00e0 Santo Stefano ai Lupi, tra il cimitero comunale e la linea ferroviaria che collega la stazione di Livorno Centrale con quella di Calambrone. Fu realizzato su progetto dell'architetto Adriano Padova e ospita alcuni sepolcri seicenteschi provenienti dagli antichi cimiteri scomparsi; la foggia dei monumenti sepolcrali del Seicento, peraltro, si ritrova anche in diverse tombe di protestanti all'interno dell'Antico cimitero degli inglesi. Il cimitero dei Lupi \u00e8 ancora in uso e qui si trovano il mausoleo della famiglia Chayes e la tomba di Elio Toaff (1925 - 2015), rabbino capo della Comunit\u00e0 Ebraica di Roma.\nNel 1964, con lo smantellamento del cimitero degli Ebrei di Portoferraio che giaceva abbandonato da tempo, vi furono trasferite 33 tombe della fine del XVII secolo. Si tratta di piccole lapidi piramidali rettangolari con due facce, su una vi \u00e8 una scritta in ebraico e sull'altra in spagnolo, essendo gli ebrei di provenienza spagnola e portoghese in seguito alla espulsione del 1492. Di un'iscrizione ebraica in buono stato del 1704 il professor Mauro Perani ha effettuato una traduzione in italiano in quanto il lato spagnolo non \u00e8 leggibile."}
{"id": "1431877", "revid": "71155", "url": "https://it.wikipedia.org/wiki?curid=1431877", "title": "La Libert\u00e0 che guida il popolo", "text": "La Libert\u00e0 che guida il popolo (\"La Libert\u00e9 guidant le peuple\") \u00e8 un dipinto a olio su tela (260 x 325 cm) del pittore francese Eug\u00e8ne Delacroix, realizzato nel 1830 e conservato nel museo del Louvre a Parigi.\nContesto storico.\nNel 1829 il re di Francia Carlo X di Borbone, successore di Luigi XVIII, convoc\u00f2 al potere Jules de Polignac, capo della Congregazione, cui affid\u00f2 la guida di un governo clerical-reazionario. Questo nuovo governo adott\u00f2 una politica spiccatamente autoritaria, emanando una serie di provvedimenti legislativi con i quali venne ristabilita la censura, sciolse la Camera e var\u00f2 una nuova legge elettorale favorevole all'aristocrazia terriera. Queste disposizioni liberticide scatenarono la furia dei parigini che, dal 27 al 29 luglio 1830 (le cosiddette \u00abTre Gloriose Giornate\u00bb), si ribellarono contro l'autorit\u00e0 regia e alzarono le barricate nelle strade di Parigi: con il trionfare dell'insurrezione, Carlo X fu costretto a licenziare i suoi ministri, a revocare le ordinanze emesse e, infine, ad abdicare e a riparare in Inghilterra.\nFu proprio questo l'episodio che Eug\u00e8ne Delacroix volle immortalare nel suo dipinto, denominato \"La Libert\u00e9 guidant le peuple\" [La Libert\u00e0 che guida il popolo], completato nell'autunno del 1830.\nLa tela, esposta al Salon del 1831, fu acquistata per la cifra di 3.000 franchi dal governo francese (tra i 6000 e gli 8000\u20ac del 2006), che voleva esporla nella sala del Trono del palazzo del Lussemburgo come monito per il \u00abRe Borghese\u00bb Luigi Filippo, asceso al trono francese dopo la fuga di Carlo X. L'opera, tuttavia, venne giudicata troppo pericolosa e \u00abrivoluzionaria\u00bb e, pertanto, venne prudentemente confinata in un attico, sprofondando nell'oblio. Da quell'anno in poi fu esposta solo nel 1848, in occasione della Rivoluzione (ma solo per alcune settimane), e nel 1855 all'Esposizione Universale di Parigi, con il permesso del nuovo imperatore Napoleone III. Dal 1874, invece, l'opera fa parte delle collezioni del museo del Louvre, dove \u00e8 tuttora esposta.\nDescrizione.\n\"La Libert\u00e0 che guida il popolo\" raffigura tutte le classi sociali unite in lotta contro l'oppressore, guidate dalla personificazione speciale della Francia, Marianne, che in quest'opera assurge anche a simbolo della Libert\u00e0. Marianne \u00e8 colta nell'attimo in cui avanza sicura sulla barricata, sventolando con la mano destra il Tricolore francese (richiamando con evidenza i valori della rivoluzione del 1789) e impugnando con la sinistra un fucile con baionetta, a suggerire la sua diretta partecipazione alla battaglia. Indossa abiti contemporanei e anche un berretto frigio, assunto come simbolo dell\u2019idea repubblicana dai rivoluzionari gi\u00e0 nel 1789, ha il seno scoperto e i piedi nudi ed \u00e8 realistica sino alla peluria sotto le ascelle, particolare che non fu apprezzato dai contemporanei. Nella sua posa monumentale e impetuosa la Libert\u00e0 esorta il popolo a seguirla e a ribellarsi contro la politica reazionaria di Carlo X.\nLa Libert\u00e0 \u00e8 circondata da una folla tumultuosa, dove Delacroix ha riunito persone di tutte le et\u00e0 e le classi sociali. A destra della donna troviamo un ragazzino armato di pistole, simbolo del coraggio e della lotta dei giovani contro l'ingiustizia della monarchia assoluta. A sinistra, invece, \u00e8 visibile un intellettuale borghese con un elegante cilindro in testa e una doppietta da caccia in mano (tradizionalmente ritenuto un autoritratto dell'artista, ma forse si tratta di un ritratto di un suo amico d'infanzia, F\u00e9lix Guillemardet). Ai piedi della Libert\u00e0, invece, troviamo una giovane manovale con un grembiule di cuoio, che guarda la fanciulla piena di speranza, come se fosse l'unica in grado di restituire la dignit\u00e0 alla nazione francese.\nDietro questi personaggi iconici si dispiega una massa indistinta di uomini, fucili, e spade: la battaglia, tra l'altro, non \u00e8 priva di vittime. Alla base del quadro, infatti, giacciono tre cadaveri: a sinistra vi \u00e8 un insorto dal corpo seminudo, con il macabro particolare del calzino sfilato, mentre a destra troviamo un corazziere e una guardia svizzera, appartenenti alla guardia reale che combatt\u00e9 la rivoluzione di quei giorni. Dietro il fumo degli incendi e degli spari e la coltre di polvere sollevata dai rivoluzionari, inoltre, si intravedono le torri gemelle della cattedrale di Notre-Dame, che stanno a suggerire l'esatta collocazione geografica dell'episodio, ovvero Parigi.\nDue, in particolare, sono le fonti iconografiche consultate da Delacroix per la realizzazione della \"Libert\u00e0 che guida il popolo\". La prima \u00e8 la \"Venere di Milo\", statua ellenistica ritrovata nel 1820 ed esposta al Louvre nel 1821: le sue fattezze, infatti, ricordano molto da vicino quelle della Libert\u00e0. Delacroix si mostr\u00f2 assai sensibile anche alla \"Zattera della Medusa\" di Th\u00e9odore G\u00e9ricault, dalla quale riprese la composizione piramidale, i due uomini riversi in primo piano e il particolare del calzino sfilato del popolano di sinistra. Se, tuttavia, la tela di G\u00e9ricault rispecchiava lo sconforto e la disperazione dei Francesi dopo il tramonto dell'epopea napoleonica, la materia della \"Libert\u00e0 che guida il popolo\" ha un contenuto spiccatamente ottimistico: nel quadro di Delacroix, infatti, i parigini sono ritornati sulle barricate e sono fiduciosi in s\u00e9 stessi. Riportiamo di seguito un commento di Giulio Carlo Argan:\nI colori scuri dell'opera, infine, sono stemperati dalla luminosit\u00e0 dei tre colori repubblicani (blu, bianco, e rosso), che dalla bandiera sventolata dalla Libert\u00e0 si irradiano in tutta la scena, dalle cinture ai berretti, dalle vesti al sangue.\nRetaggio.\n\"La Libert\u00e0 che guida il popolo\", \u00abil primo quadro politico nella storia della pittura moderna\u00bb secondo Argan, ha avuto sin da subito una grandissima eco per via del suo contenuto acutamente simbolico e celebrativo della libert\u00e0, del patriottismo, e della centralit\u00e0 del popolo nella costruzione del destino di una nazione. Secondo Delacroix, infatti, il popolo \u00e8 in grado di incarnare un ideale superiore e di diventare protagonista della Storia: \u00e8 in questo modo che la pittura non si popola pi\u00f9 esclusivamente di figure mitologiche, eroiche o allegoriche, bens\u00ec anche di operai, manovali, artigiani, bambini e \u00abcanaglie\u00bb, come disse scandalizzato un commentatore dell'opera in riferimento al ragazzino con le due pistole.\nSi dice che Victor Hugo, nel delineare la figura di Gavroche ne \"I Miserabili\", si sia ispirato proprio al dipinto di Delacroix, precisamente al monello che compare a destra della Libert\u00e0: anche Auguste Bartholdi \u00e8 profondamente debitore della \"Libert\u00e0 che guida il popolo\" per la sua Statua della Libert\u00e0.\nL'immagine della \"Libert\u00e0\", in particolare, \u00e8 gradualmente assurta a simbolo dei diritti umani. Nel 1944, dopo la liberazione della Francia dal giogo nazista, comparve nei manifesti che celebravano la restituzione del paese alla libert\u00e0. Charles de Gaulle ne fece un uso prettamente politico, includendola nei suoi volantini per spingere l'elettorato a votare, cos\u00ec come Fran\u00e7ois Mitterrand, che se ne serv\u00ec nel 1981 per festeggiare la sua elezione a presidente della Repubblica. \"La Libert\u00e0 che guida il popolo\", in ogni caso, si \u00e8 profondamente radicata nell'immaginario collettivo, tanto da apparire nella copertina di un album dei Coldplay (\"Viva la vida or Death and All His Friends\"), sulla banconota da 100 franchi, e da esser scelta come immagine-simbolo della contestazione studentesca francese del 1968, del movimento dei diritti delle donne e della fazione repubblicana durante la guerra civile spagnola."}
{"id": "1431878", "revid": "12121458", "url": "https://it.wikipedia.org/wiki?curid=1431878", "title": "Varese basket", "text": ""}
{"id": "1431879", "revid": "2220366", "url": "https://it.wikipedia.org/wiki?curid=1431879", "title": "Riserva naturale orientata Isola di Lampedusa", "text": "La riserva naturale orientata Isola di Lampedusa \u00e8 un'area naturale protetta situata nel comune di Lampedusa e Linosa, in provincia di Agrigento, si trova sulla maggiore delle Isole Pelagie, in una zona di protezione speciale (ZPS) e sito di importanza Comunitaria, fra il Vallone dell'Acqua ad ovest e Cala Greca ad est, e comprende anche l'Isola dei Conigli. La riserva \u00e8 assegnata in gestione dall'assessorato Territorio e Ambiente della Regione Siciliana a Legambiente Sicilia.\nIl territorio.\nLampedusa \u00e8 la pi\u00f9 grande isola dell'arcipelago delle Pelagie, ha una superficie totale di 20 km\u00b2 ed uno sviluppo costiero di 40 km.\nQuesta isola, pi\u00f9 vicina all'Africa che all'Europa, in effetti \u00e8 parte della piattaforma continentale africana, e la flora e la fauna sono in parte originarie di questo continente e della sua regione maghrebina.\nGeologicamente, Lampedusa, \u00e8 costituita da depositi calcarei che risalgono al miocene medio-superiore ed in questo sito, allo scopo di tutelare l'ambiente naturale, particolarmente antropizzato nell'ultimo scorcio di secolo, la Regione Siciliana ha istituito, con DD.AA. 291/44, 16.5.95 - 533/44, 11.8.95, su una superficie di 369,68 ettari, una riserva regionale in una zona di protezione speciale (ZPS) e sito di importanza Comunitaria localizzandola fra il Vallone dell'Acqua e Cala Greca.\nCi\u00f2 in quanto sul territorio indicato esistono importanti specie faunistico - botaniche - ambientali e paesaggistiche che necessitano di particolare tutela, considerato il ristretto ecosistema.\nIl territorio della riserva comprende 12,12 ettari dell'isola di Lampedusa e ne fa parte anche l'Isola dei Conigli.\nFlora.\nUn tempo ricoperta da una fitta e diversificata macchia mediterranea, l'isola ha subito durante la colonizzazione borbonica la pressoch\u00e9 totale distruzione dell'originaria vegetazione, per rendere il suolo coltivabile ed assegnarlo ai coloni. Ci\u00f2 ha comportato un progressivo impoverimento del suolo, aggravato dai processi erosivi degli agenti atmosferici.Nonostante ci\u00f2 l'isola mantiene una straordinaria ricchezza floristica, con specie assenti nel resto del territorio italiano come il fior di tigre (\"Caralluma europaea\"), una pianta succulenta di origine magrebina, con infiorescenza stellata, presente in Europa unicamente nell'isola e nella Spagna meridionale, o come il fiordaliso acaule (\"Centaurea acaulis\"), una specie endemica del Nord Africa.\nAltre specie endemiche dell'isola sono la carota selvatica (\"Daucus lopadusanus\"), la camomilla selvatica (\"Anthemis arvensis\"), il limonio lampedusano (\"Limonium lopadusanum\") e inoltre \"Suaeda pelagica\" e \"Scilla dimartinoi\".\nIl paesaggio odierno della riserva \u00e8 dominato dalla gariga, con euforbia, lentisco, timo capocchiuto, camedrio e t\u00e8 siciliano che sovente lascia il posto ad ambienti di steppa mediterranea, ove troviamo asfodeli, l'endemico \"Allium lopadusanum\", varie asteracee (\"Pallenis spinosa\", \"Carlina sicula\", ecc.) e la scilla marittima (\"Drimia maritima\"); negli ambienti costieri prevalgono invece \"Euphorbia pinea\", \"Thymelaea irsuta\", \"Sedum sediforme\", \"Sedum dasyphyllum\", \"Capparis spinosa\" e \"Atriplex halimus\".\nL'antica macchia mediterranea sopravvive solo in alcuni valloni nelle parti pi\u00f9 interne della Riserva, dominati dall'euforbia arborescente (\"Euphorbia dendroides\"), con radi insediamenti di ginepro fenicio, carrubo e qualche olivastro. \nEsiste poi una zona di rimboschimento ove il Corpo Forestale della Regione Siciliana, ha effettuato un rimboschimento per la reintroduzione del pino d'Aleppo (\"Pinus halepensis\").\nFauna.\nLa fauna presenta numerose affinit\u00e0 con quella presente nelle vicine regioni nordafricane.\nTra i mammiferi si annoverano il topo domestico, il ratto nero e il mustiolo; rilevante inoltre la presenza di due specie di pipistrelli: il miniottero (\"Miniopterus schreibersi\") e il vespertilio maggiore (\"Myotis myotis\").\nDi particolare rilievo il contingente erpetologico con numerose specie di provenienza nordafricana. Le specie di rettili pi\u00f9 comuni sono il geco (\"Tarentola mauritanica\") ed il gongilo (\"Chalcides ocellatus\"); di notevole interesse la lucertola striata (\"Psammodromus algirus\"), una lucertola esclusiva dell'isolotto dei Conigli, unica stazione italiana di questo sauro; il colubro dal cappuccio (\"Macroprotodon cucullatus\"), presente in Italia solo a Lampedusa, e il colubro lacertino (\"Malpolon monspessulanus insignitus\"). Particolare importanza ha la presenza della tartaruga marina \"Caretta caretta\", che nidifica con regolarit\u00e0 sulla spiaggia dell'isola dei Conigli . L'unico anfibio presente \u00e8 infine il rospo smeraldino nord africano(\"Bufotes boulengeri\").\nMolto interessante anche l'avifauna dell'isola che vede presenti specie nidificanti come il gabbiano reale, che nidifica sull'isola dei Conigli con una popolazione di circa cento coppie, il gheppio, il falco della regina, il falco pellegrino, il marangone dal ciuffo, la berta maggiore e la berta minore; molte le specie migratorie che sostano a Lampedusa nel corso delle loro migrazioni verso l'Africa, tra cui la tortora, la balia nera, la pispola, il beccafico, il gruccione, la ghiandaia marina, la gallinella d\u2019acqua, la nitticora e tantissime altre.\nAnche tra gli insetti esistono specie che testimoniano le affinit\u00e0 tra la fauna lampedusana e quella del Nord-Africa, tra i quali gli endemici \"Pamphagus ortolaniae\", una grossa cavalletta priva delle ali, e lo \"Julodis onopordi lampedusanus\", un coleottero dalla livrea iridata.\nNumerose sono, inoltre, le specie per cui Lampedusa costituisce l'unica stazione italiana nota, tra cui \"Odontura borrei\", un ortottero presente, oltre che a Lampedusa, in Tunisia ed Algeria, e di numerosi coleotteri, tra cui \"Coccinella algerica\", \"Campalita algerica\" e \"Exochomus nigripennis\"."}
{"id": "1431880", "revid": "147575", "url": "https://it.wikipedia.org/wiki?curid=1431880", "title": "01 18 08", "text": ""}
{"id": "1431882", "revid": "1498232", "url": "https://it.wikipedia.org/wiki?curid=1431882", "title": "Parrocchie e dipendenze di Antigua e Barbuda", "text": "Le parrocchie e le dipendenze di Antigua e Barbuda sono la suddivisione territoriale di primo livello del Paese. Precisamente, sono istituite 6 parrocchie sull'isola di Antigua, mentre due dipendenze sono costituite, rispettivamente, dalle isole di Barbuda e Redonda."}
{"id": "1431883", "revid": "1305772", "url": "https://it.wikipedia.org/wiki?curid=1431883", "title": "Giovanni d'Asburgo", "text": "Biografia.\nI costanti problemi della successione.\nOgni famiglia dell'epoca, sia nobile che plebea, doveva affrontare l'alta mortalit\u00e0 infantile come un male inevitabile, sicch\u00e9 un considerevole numero di figli forniva migliori garanzie per la successione.\nNelle famiglie regnanti inoltre, i figli rappresentavano un patrimonio\ndi inestimabile valore per il proprio genitore: tramite l'esercizio della politica matrimoniale, era possibile stipulare alleanze con altre potenze straniere (da sfruttare nel momento del bisogno), arricchire (tramite le eredit\u00e0) i possedimenti del proprio casato e aumentarne. Un buon matrimonio poteva inoltre evitare lo scoppio di guerre e ingenti perdite di vite e somme di denaro.\nGiovanni e le speranze degli Asburgo.\nFerdinando e sua moglie Anna ebbero circa quindici figli di cui per\u00f2 solo quattro erano maschi, tra cui Giovanni. In realt\u00e0 quando il piccolo nacque, prematuro e gracile, Ferdinando aveva soltanto due figli maschi:\nAveva inoltre sei figlie da poter destinare alla politica matrimoniale:\nL'anno dopo la nascita di Giovanni nacque un'altra femmina:\nMorte.\nGiovanni visse per\u00f2 poco meno di un anno. La perdita del probabile successore comport\u00f2 un rischio in pi\u00f9 per gli Asburgo, bench\u00e9 alla morte del piccolo arciduca, Ferdinando avesse ancora due figli maschi su cui riporre le speranze di successione, a cui si aggiunse, un anno dopo la perdita, la nascita di un quarto figlio:\nNacquero in seguito altre tre femmine:"}
{"id": "1431884", "revid": "118225437", "url": "https://it.wikipedia.org/wiki?curid=1431884", "title": "Dino Frescobaldi", "text": "Personaggio molto vicino a Dante Alighieri, \u00e8 considerato uno dei maggiori esponenti dello stilnovismo: viene citato e lodato da Pietro Bembo e Boccaccio come \"assai famoso poeta\" stilnovista. Figlio di \"messer Lambertuccio Frescobaldi\", discendente della ricca famiglia fiorentina dei \"Frescobaldi\" (dediti al commercio).\nEssendo molto apprezzato dai contemporanei, i suoi sonetti e le sue canzoni sono circolate in grande numero, quindi il corpus \u00e8 piuttosto vasto. Amico di Dante, nel 1305 mand\u00f2 egli stesso al marchese Morello Malaspina, presso cui alloggiava Dante, i primi sette canti della Divina Commedia, pregando Dante che continuasse l'opera..\nDino Frescobaldi fu padre del poeta Matteo Frescobaldi."}
{"id": "1431885", "revid": "1429175", "url": "https://it.wikipedia.org/wiki?curid=1431885", "title": "Riflesso nervoso", "text": "Un riflesso nervoso \u00e8 una risposta automatica e involontaria dell'organismo, mediata dal sistema nervoso con la formazione di un arco riflesso che genera una risposta in seguito a uno stimolo proveniente dall'ambiente o dall'interno del corpo.\nTempo di risposta.\nIl tempo di risposta \u00e8 il tempo che intercorre tra il momento in cui l'apparato nervoso viene sottoposto ad uno stimolo e il momento in cui si realizza la risposta dell'organismo a tale stimolo, in seguito all'elaborazione dell'informazione da parte del cervello.\nA sua volta, il tempo di risposta \u00e8 costituito da due contributi:\nNegli umani il tempo di risposta agli stimoli visivi \u00e8 tipicamente fra i 150 e i 300 millesimi di secondo.\nTipologia.\nI riflessi nervosi si suddividono in viscerali o somatici a seconda che interessino funzioni vegetative o organi della vita di relazione. Tra questi ultimi si distinguono \nriflessi propriocettivi o profondi, attivati in seguito alla stimolazione di recettori detti propriocettori, e riflessi esterocettivi o superficiali innescati dalla stimolazione di altri recettori, detti esterocettori. \nI primi dipendono da un'unica sinapsi, che corrisponde ad un unico segmento spinale; i secondi, pi\u00f9 superficiali, dipendono invece da una moltitudine di sinapsi.\nNei neonati e nei bambini la valutazione di alcuni riflessi caratteristici, chiamati appunto riflessi neonatali, pu\u00f2 fornire al medico informazioni sul corretto sviluppo del sistema nervoso.\nI riflessi non sono una esclusivit\u00e0 dell'uomo. La ritroviamo anche in altri animali, anche se sono quasi tutti in comune, \u00e8 l'esempio del Riflesso di immersione che colpisce soprattutto i mammiferi marini.\nModalit\u00e0 di stimolazione.\nI riflessi nervosi possono essere valutati con particolari manovre per rilevare segni sospetti di lesioni del sistema nervoso centrale o periferico, fornendo informazioni sulle condizioni del segmento midollare sede del neurone intercalare.\nIn particolare, i riflessi propriocettivi muscolo-tendinei sono valutabili colpendo con un martelletto i tendini dei muscoli estensori in prossimit\u00e0 di una articolazione.\nI riflessi esterocettivi sono invece evocati stimolando la cute con una piccola punta o con un batuffolo di cotone.\nIperrefless\u00eca.\nL'iperrefless\u00eca \u00e8 un'eccessiva e incontrollata attivit\u00e0 dei riflessi che pu\u00f2 essere indicativa di un disturbo neuro-motorio superiore o di perdita delle capacit\u00e0 di controllo esercitata dai centri cerebrali su quelli spinali."}
{"id": "1431890", "revid": "773636", "url": "https://it.wikipedia.org/wiki?curid=1431890", "title": "Chiesa di San Giovanni dei Fieri", "text": "La chiesa di San Giovanni dei Fieri, chiamata nel XII secolo chiesa di San Giovannino, \u00e8 situata in via Pietro Gori a Pisa. La chiesa si trova sulla riva sinistra dell'Arno.\nStoria e descrizione.\nDi antica origine, fu completamente rinnovata nel 1614, su progetto di Cosimo Pugliani. All'inizio la chiesa era fra le propriet\u00e0 dell'Ordine di San Giovanni di Gerusalemme, che seguiva l'ospedale che faceva capo alla chiesa del Santo Sepolcro.\nLa monumentale facciata in marmo bianco ripete quelle delle chiese di San Matteo e di San Francesco.\nOggi \u00e8 adibita al culto della Chiesa avventista."}
{"id": "1431891", "revid": "648716", "url": "https://it.wikipedia.org/wiki?curid=1431891", "title": "Loggia dei Pescioni", "text": "La Loggia dei Pescioni si affaccia su via de' Pescioni, angolo con via de' Pecori, a Firenze.\nAnticamente la loggia apparteneva alla famiglia Pescioni, che qui aveva le sue case.\nOggi la loggia, composta da quattro arcate su colonne in pietra serena di ordine tuscanico, \u00e8 chiusa da vetrate ed \u00e8 usata da un esercizio ristorativo, mentre l'attiguo chiostro \u00e8 stato trasformato in tempi recenti in esercizio commerciale, dopo essere stato per decenni un'autorimessa. \nNell'ex-chiostro sono particolarmente significativi i peducci sui quali poggiano le volte, di fattura diversa a seconda di quale lato: a piramide rovesciata verso est, con una doppia voluta verso nord."}
{"id": "1431892", "revid": "287204", "url": "https://it.wikipedia.org/wiki?curid=1431892", "title": "Bourree", "text": ""}
{"id": "1431893", "revid": "1714743", "url": "https://it.wikipedia.org/wiki?curid=1431893", "title": "Girolama Borgia", "text": "Biografia.\nCome indicato anche nell'atto notarile del matrimonio, era figlia del cardinale Rodrigo Borgia e di una donna nubile. Il nome della madre \u00e8 rimasto sconosciuto, ma dovette essere amante del futuro papa prima di Vannozza Cattanei. Girolama trascorse la sua esistenza a Roma. Non ottenne, come i fratellastri, figli della Cattanei, titoli e beni importanti ma condusse comunque una vita agiata nella citt\u00e0 natale.\nIl 24 gennaio 1482 spos\u00f2 l'aristocratico romano Giovanni Andrea Cesarini. Mor\u00ec l'anno successivo."}
{"id": "1431894", "revid": "933835", "url": "https://it.wikipedia.org/wiki?curid=1431894", "title": "Alessandro II Zabina", "text": "Biografia.\nAlessandro, che non apparteneva alla dinastia seleucide, sal\u00ec al potere durante il periodo di caos che segu\u00ec alla perdita della Mesopotamia a causa della guerra con i Parti; Zabina affermava di essere il figlio adottivo di Antioco VII, mentre era in effetti una pedina nelle mani del sovrano egizio Tolomeo VIII, che lo utilizz\u00f2 contro il legittimo sovrano seleucide Demetrio II, che sosteneva le pretese di Cleopatra II, sorella di Tolomeo, riguardo al trono egizio.\nZabina riusc\u00ec a sconfiggere Demetrio durante una guerra civile e a regnare su alcune parti della Siria (128 - 123 a.C.), ma gli venne a mancare presto il sostegno egizio e fu quindi sconfitto a sua volta dal figlio di Demetrio, Antioco VIII Gripo. Come ultima spiaggia, Zabina decise di saccheggiare i templi della capitale seleucide, Antiochia di Siria: nell'atto di fondere una statua della dea Vittoria che era stata posta nella mano di una statua di Zeus, afferm\u00f2 che \"Zeus mi ha dato la Vittoria\". Gli Antiochieni, inferociti dalla sua mancanza di piet\u00e0 religiosa, espulsero Alessandro, che venne catturato e giustiziato poco dopo.\nIl termine \"Zabinas\" \u00e8 derogativo, in quanto significa \"quello comprato\"; non sono note le ragioni, ma Alessandro II fu l'unico sovrano seleucide dell'ultimo periodo che non utilizz\u00f2 degli epiteti sulla sua monetazione."}
{"id": "1431896", "revid": "38120", "url": "https://it.wikipedia.org/wiki?curid=1431896", "title": "Christmas in love", "text": ""}
{"id": "1431900", "revid": "287204", "url": "https://it.wikipedia.org/wiki?curid=1431900", "title": "Subtractor", "text": "Subtractor \u00e8 un dispositivo utilizzabile nel software Reason. Presente gi\u00e0 dalla prima versione distribuita nel 2000, \u00e8 un synth ispirato a modelli analogici a sintesi sottrattiva.\nFunzioni.\nSezione oscillatori.\nSubtractor \u00e8 un synth basato su 2 oscillatori. Ciascuno riproduce fino a 32 diverse forme d'onda: dalle pi\u00f9 semplici come l'onda sinusoidale o il \"sawtooth\" ad altre pi\u00f9 complesse, fino addirittura a veri e propri campioni. \u00c8 possibile impostare la frequenza dell'onda (prendendo come riferimento la nota C1) attraverso l'ottava i semitoni e i centesimi di semitono, dopodich\u00e9 si pu\u00f2 in un certo senso \"scollegare\" gli oscillatori dalla tastiera e suonare note sempre alla stessa frequenza a prescindere dall'altezza della nota suonata; un sistema ottimo soprattutto per effetti e suoni percussivi. &lt;br&gt;\nI due oscillatori sono utilizzabili separatamente o possono essere modulati con modulazione di frequenza o con \"ring modulation\". grazie al controllo \"phase\" \u00e8 possibile anche creare uno sfasamento tra le onde dei due oscillatori che pu\u00f2 essere considerato un terzo tipo di modulazione. in generale, l'oscillatore 1 genera sempre la portante, \u00e8 l'oscillatore principale e non \u00e8 disattivabile; al contrario l'oscillatore 2 che \u00e8 opzionale, \u00e8 disattivabile e genera la modulante. \u00e8 possibile con il controllo \"mix\" variare la quantit\u00e0 di presenza del segnale dell'oscillatore 1 rispetto al 2 nel suono in uscita dalla sezione oscillatori. infine all'oscillatore 2 \u00e8 collegato un generatore di rumore bianco, controllabile in livello, \"colore\" (\u00e8 possibile quindi utilizzarlo come rumore rosa) e tempo di decadimento.\nSezione filtri.\nIl synth comprende due filtri in cascata. il \"filter 1\" \u00e8 un filtro multimodo: pu\u00f2 essere utilizzato come HP, notch, BP LP con pendenza a 12 o 24 dB/ottava. \u00c8 possibile controllare la frequenza di taglio e l'ampiezza del picco di risonanza. Il \"filter 2\" ha gli stessi controlli del primo ma permette solo il modo passa basso. con il comando \"Filter link\" \u00e8 possibile controllare la frequenza del filtro 2 attraverso quella del primo. tra i comandi \u00e8 doveroso citare il knob \"keyboard\" (kbd) che permette di aumentare la frequenza rispetto a quella impostata man mano che le note suonate sono pi\u00f9 alte, per ottenere un suono pi\u00f9 brillante e pieno, soprattutto quando il filtro viene usato in modalit\u00e0 LP\nSezione controlli di inviluppo.\nI controlli di inviluppo sono 3 e tutti di tipo ADSR: uno come da tradizione dedicato all'inviluppo dell'ampiezza del segnale, uno collegato alla frequenza di taglio di \"filter 1\" e un terzo detto \"modulation envelope\" che permette di modellare l'inviluppo di vari parametri, come ad esempio la frequenza di uno o entrambi gli oscillatori, o il controllo \"mix\"\nLFO.\nCome in tutti i synth analogici che si rispettano, non pu\u00f2 mancare l'LFO: il periodo di oscillazione \u00e8 impostabile facendo riferimento ai valori in Hertz della frequenza o frazioni di battuta partendo da 16/4 (1 battuta) a 1/32. sono presenti anche i valori 1/8T e 1/16T dove la \"T\" sta per terzina. I parametri controllabili sono la frequenza degli oscillatori, la \"cutoff frequency\" di filter 1, la quantit\u00e0 di \"mix\" degli oscillatori e la quantit\u00e0 di FM &lt;br&gt;\nOltre a quello principale esiste un altro LFO con ulteriori parametri di controllo e anche la possibilit\u00e0 di regolare il tempo di attacco e decadimento dell'inviluppo dell'onda generata dall'LFO stesso\nUtilizzo.\nsebbene come ogni synth le combinazioni sonore ottenibili sono virtualmente infinite, Subtractor \u00e8 pensato per un utilizzo incentrato sulla plasmatura di sonorit\u00e0 meno complesse. Il suono \u00e8 freddo e spigoloso e pu\u00f2 risultare interessante creare giri di basso, pad, \"lead synth\", effetti e percussioni con questo dispositivo."}
{"id": "1431901", "revid": "64833", "url": "https://it.wikipedia.org/wiki?curid=1431901", "title": "Chiesa di San Giovanni de' Fieri", "text": ""}
{"id": "1431902", "revid": "92719", "url": "https://it.wikipedia.org/wiki?curid=1431902", "title": "Anatra screziata", "text": ""}
{"id": "1431903", "revid": "92719", "url": "https://it.wikipedia.org/wiki?curid=1431903", "title": "Anatra nera americana", "text": ""}
{"id": "1431905", "revid": "522082", "url": "https://it.wikipedia.org/wiki?curid=1431905", "title": "Anatra hawaiana", "text": ""}
{"id": "1431907", "revid": "92719", "url": "https://it.wikipedia.org/wiki?curid=1431907", "title": "Anatra filippina", "text": ""}
{"id": "1431908", "revid": "92719", "url": "https://it.wikipedia.org/wiki?curid=1431908", "title": "Anatra di Laysan", "text": ""}
{"id": "1431911", "revid": "92719", "url": "https://it.wikipedia.org/wiki?curid=1431911", "title": "Anatra nera pacifica", "text": ""}
{"id": "1431912", "revid": "92719", "url": "https://it.wikipedia.org/wiki?curid=1431912", "title": "Becco macchiato", "text": ""}
{"id": "1431913", "revid": "92719", "url": "https://it.wikipedia.org/wiki?curid=1431913", "title": "Anatra dalle ali bronzee", "text": ""}
{"id": "1431916", "revid": "1013865", "url": "https://it.wikipedia.org/wiki?curid=1431916", "title": "Saint George (Antigua e Barbuda)", "text": "Saint George \u00e8 una parrocchia di Antigua e Barbuda che si trova nella parte settentrionale dell'isola di Antigua."}
{"id": "1431917", "revid": "838137", "url": "https://it.wikipedia.org/wiki?curid=1431917", "title": "Francesco Martelli", "text": "Biografia.\nNato in una famiglia patrizia fiorentina, i Martelli, si laure\u00f2 all'Universit\u00e0 di Pisa in diritto sia civile che canonico. Iniziata la carriera ecclesiastica divenne canonico della Cattedrale di Firenze. Divenne suddiacono il 25 agosto 1675, diacono il 1\u00ba settembre 1675 e presbitero il'8 settembre 1675. Fu relatore presso Clemente IX, referente del tribunale della Segnatura apostolica di Grazia e Giustizia, governatore di Faenza e di Spoleto.\nIl 9 settembre 1675 venne nominato arcivescovo titolare di Corinto, assistente al trono pontificio dal 20 settembre dello stesso anno e contemporaneamente nunzio apostolico in Polonia.\nSotto Innocenzo XI fu segretario della Congregazione dell'Immunit\u00e0 ecclesiastica e della Sacra consulta (dal 27 luglio 1691). Venne promosso patriarca titolare di Gerusalemme il 21 luglio 1698. Venne poi nominato cardinale presbitero nel concistoro del 17 maggio 1706, con il titolo di Sant'Eusebio. Si ritir\u00f2 alcuni anni dopo per la gotta che lo affliggeva.\nMor\u00ec nel suo palazzo romano vicino a Sant'Agostino e l\u00ec venne sepolto, prima di essere traslato dalla famiglia nella cappella familiare a Firenze, nella chiesa di San Gaetano.\nGenealogia episcopale.\nLa genealogia episcopale \u00e8:"}
{"id": "1431918", "revid": "1573940", "url": "https://it.wikipedia.org/wiki?curid=1431918", "title": "Mareca marecula", "text": "Il fischione dell'isola di Amsterdam (Mareca marecula )) \u00e8 un uccello estinto della famiglia degli Anatidi. Era endemico dei Territori Francesi Meridionali."}
{"id": "1431919", "revid": "78273", "url": "https://it.wikipedia.org/wiki?curid=1431919", "title": "Cattedrale di Firenze", "text": ""}
{"id": "1431920", "revid": "287204", "url": "https://it.wikipedia.org/wiki?curid=1431920", "title": "\u017divojin Pavlovi\u0107", "text": "\u00c8 stato per diversi anni funzionario del KPJ e di organizzazioni internazionali vicine ai comunisti. Fu tra i primi a scrivere un'analisi critica documentata allo stalinismo.\nNel libro \"Bilans sovjetskog Termidora\" (Bilancio del Termidoro sovietico), del 1940, Pavlovi\u0107 descrisse in modo particolareggiato i processi moscoviti per quanto riguarda la liquidazione di molti membri del partito bolscevico, del governo, dell'esercito e dei funzionari del Komintern. \nIl libro non venne pubblicato. Il regime, che stava allora iniziando a intrattenere relazioni diplomatiche con l'Unione Sovietica, sequestr\u00f2 il documento, che continu\u00f2 a circolare in forma di \"samizdat\" fino al 1989, data della prima edizione ufficiale.\nPavlovi\u0107 venne perseguitato dai funzionari del KPJ che erano giunti in possesso del libro. Fu incarcerato come detenuto politico e torturato da coloro che fino a poco tempo prima erano stati i suoi compagni di partito. Le violenze subite in carcere lo portarono alla morte e, per alcuni anni, le tracce dei suoi studi vennero tenute nascoste, nonostante la proposta di riabilitazione dell'autore che alcuni intellettuali avanzarono dopo il 1948."}
{"id": "1431923", "revid": "36426", "url": "https://it.wikipedia.org/wiki?curid=1431923", "title": "Sant'Agostino (Roma)", "text": ""}
{"id": "1431932", "revid": "1805885", "url": "https://it.wikipedia.org/wiki?curid=1431932", "title": "Dragoljub Jovanovi\u0107", "text": "La sua lotta politica tendeva all'allargamento della democrazia alla sfera sociale ed economica, concentrandosi sulla battaglia per la libert\u00e0 di stampa, criticando pubblicamente le tendenze antidemocratiche della Jugoslavia di Tito. Pur sostenendo la collaborazione con l'URSS, sottolineava la necessit\u00e0 di una cooperazione pi\u00f9 ampia anche con altre potenze.\nLa sua azione pubblica venne dunque considerata d'ostacolo nella fondazione del pieno monopolio del potere comunista e del regime dello Stato-Partito. Condannato nel 1947 a nove anni di carcere duro, venne liberato nel 1955. Continu\u00f2 allora a scrivere, prevalentemente ricordi, e pot\u00e9 diffondere la sua opera soltanto attraverso il \"samizdat\"."}
{"id": "1431936", "revid": "55935", "url": "https://it.wikipedia.org/wiki?curid=1431936", "title": "Abbazia di Sant\u2019Anastasio alle Acque Salvie", "text": ""}
{"id": "1431940", "revid": "729019", "url": "https://it.wikipedia.org/wiki?curid=1431940", "title": "Vincenzo Cicala", "text": "Ebbe una vita molto movimentata, partecip\u00f2 a numerose imprese per mare a favore della Repubblica di Genova, della Cristianit\u00e0 e per proprio interesse personale. Ebbe diverse compagne sparse per il mediterraneo, genovesi, turche, greche, maltesi, montenegrine e siciliane, che gli diedero molti figli naturali, alcuni dei quali si resero valorosi e noti.\nOrigini.\nValentissimo e famosissimo \"lupo di mare genovese\" appartenente ad una nobile ed antica famiglia \"viscomitale\", i Cicala o \u00c7ig\u00e4 in lingua genovese, fu marinaio, capitano, condottiero, mercenario e corsaro del mar mediterraneo. La sua infanzia non \u00e8 molto documentata e la prima sua notizia certa ci perviene dalla battaglia di Portofino quando, poco pi\u00f9 che ventenne, alla cattura del \"legno\" su cui era imbarcato sfugge tuffandosi armato di tutto punto e raggiungendo la salvezza a nuoto dimostrando sin da giovane il suo spirito tenace. Tra i suoi primi incarichi di prestigio \u00e8 capitano di galere di propriet\u00e0 di Andrea D'Oria e Giacomo Grimaldi. Partecipando nel 1538 alla conquista di Castelnuovo, alle bocche di Cattaro in Montenegro, cattura la figlia di un bey, la porta a Genova dove la fa battezzare con il nome di \"Lucrezia\" ricevendo poi da lei il figlio naturale Scipione Cicala; tra gli altri suoi eredi naturali da ricordare: Filippo.\nImprese per la Repubblica di Genova.\nLa sua carriera marinara inizi\u00f2 nel mediterraneo sudorientale; in una vasta zona tra la Sardegna, Sicilia, Nord Africa, Malta, Egeo, Creta e Cipro, fu capitano al comando di Andrea nella flotta dei d'Oria, con i quali per\u00f2 ebbe parecchi alterchi e scontri perfino bellici. In un'occasione Antonio d'Oria lo ferisce quasi mortalmente. \u00c8 comunque coinvolto e talvolta decisivo in azioni offensive dei genovesi, come nelle vittorie di Tunisi, Malta, Candia, Trapani, Favignana, Algeri, Maiorca, Cattaro ed altre incursioni contro i veneziani, barbareschi e turchi. Partecipa alla caccia e cattura del famigerato Dragut nei mari della Sicilia. Salva la vita al d'Oria presso il forte genovese di Djerba attaccato dai Veneziani perdendo alcuni figli e nipoti per difendere strenuamente e fedelmente la \"causa Genovese\".\nCorsaro.\nIl Cicala gode di un permesso di guerra, riconosciuto sia dai Genovesi che dai Siciliani, che gli permette di agire \"in proprio\", con l'unica condizione di non depredare i tesori cristiani. Questo non gli impedisce di prendere navi veneziane, siciliane, di fare parecchi schiavi e di depredare nell'Egeo chiunque gli capitasse a tiro, spesso utilizzando tecniche piratesche e senza farsi troppi scrupoli con le imbarcazioni di qualunque bandiera che non fosse quella genovese.\nMercenario.\nLa prima volta che ritroviamo il Cicala agire da mercenario \u00e8 nel 1532 quando viene ingaggiato dal re di Tunisi Muley Hassan nelle battaglie contro il turco Barbarossa che imperversava in quel tratto di mare.\nSpesso lo troveremo al soldo del Gonzaga, re di Sicilia per conto dell'imperatore Carlo V, con compiti di logistica in zone di guerra molto pericolose, ed incaricato di portare attacchi a sorpresa, grazie alla sua perizia marittima. In seguito \u00e8 ingaggiato al soldo dei Cavalieri di Malta coi quali per\u00f2 ad un certo punto, non volendo spartire un bottino, si scontra in due cruente battaglie dagli esiti alterni.\nI Turchi.\nAntagonista per tutta la vita del comandante turco Dragut, viene per\u00f2 catturato con alcuni familiari, probabilmente nel 1560 durante una battaglia, dall'ammiraglio turco di origini calabresi Ulu\u00e7 Al\u00ec, detto \"Occhial\u00ec\"; poi \u00e8 condotto a Tripoli con il figlio Scipione per servire sulle galere dell'impero Ottomano.\nVincenzo pagando un riscatto riesce a liberare se stesso e la famiglia in ostaggio ad Istanbul; Il figlio abiurato, si converte all'islam cambia il nome in Sinan Pascia, entra nei Giannizzeri per poi divenire in seguito Comandante Generale (\"Capudan\") della flotta turca; il futuro ammiraglio in capo \"Sinan Capudan Pa\u015fa\" partir\u00e0 poi alla volta della Spagna. Vincenzo intanto libero, per un periodo alberga a Pera, il quartiere Genovese di Istanbul (Costantinopoli) sul Corno d'oro, meditando di rientrare alla sua dimora tra il 1534 ed il 1543 circa.\nLa morte.\nVincenzo muore a sessant'anni forse avvelenato a Costantinopoli mentre era in partenza per Messina, dove viene poi sepolto nella chiesa di San Domenico. I suoi resti verranno poi traslati nel 1848 in un ossario a causa di un incendio.\nBibliografia.\nAngelo Maria Scorza, Le famiglie nobili genovesi, Genova, F.lli Frilli, 2009\nGino Benzoni, Dizionario Bibliografico degli Italiani, Roma, Enciclopedia Treccani, 1981"}
{"id": "1431941", "revid": "111433", "url": "https://it.wikipedia.org/wiki?curid=1431941", "title": "Mihajlo Mihajlov", "text": "Biografia.\nMihajlo Mihajlov \u00e8 stato docente di letteratura russa all'Universit\u00e0 di Zagabria - nella Facolt\u00e0 di filosofia a Zara.\nIl primo intervento nei suoi confronti \u00e8 stato attuato dopo la pubblicazione, nel 1965, di Ljeto moskovsko 1964 (Estate a Mosca 1964), reportage di un suo viaggio in Russia.\nDopo un anno di reclusione, con alcuni intellettuali di Zara, Belgrado e Zagabria ha cercato di fondare una rivista indipendente Slobodni glas (La voce libera).\n\u00c8 stato attaccato personalmente da Tito ed \u00e8 stato condannato a quattro anni di carcere con l'accusa di \"propaganda nemica\": nelle sue poche pagine pubblicate, aveva accusato la Jugoslavia di non rispettare gli articoli della Costituzione del 1953 che prevedevano la libert\u00e0 di pensiero e di espressione.\nNel 1974 Mihajlov \u00e8 stato condannato per l'ultima volta a sette anni di prigione, per pubblicare diversi articoli nella stampa straniera. Dopo tre anni \u00e8 stato liberato, in corso della Conferenza sulla sicurezza e la cooperacione in Europa a Belgrado nel novembre 1977."}
{"id": "1431942", "revid": "125983679", "url": "https://it.wikipedia.org/wiki?curid=1431942", "title": "Elisabetta Gonzaga", "text": "Biografia.\nMatrimonio.\nL'11 febbraio 1488 spos\u00f2 Guidobaldo da Montefeltro, duca di Urbino. La coppia non ebbe figli, a causa della sterilit\u00e0 del marito.\nElisabetta accompagn\u00f2 Lucrezia Borgia nel viaggio verso Ferrara dove la figlia del papa avrebbe sposato Alfonso I d'Este. Elisabetta era confidente e amica della cognata Isabella d'Este, moglie di suo fratello Francesco II Gonzaga.\nFuga da Urbino.\nQuando il 21 giugno 1502 Cesare Borgia occup\u00f2 Urbino, mettendo in fuga Guidobaldo, Elisabetta si trovava a Mantova e qui rimase ospite finch\u00e9 la situazione non si ristabil\u00ec. Riusc\u00ec a tornare a Urbino nel 1503.\nNel 1508 rimase vedova ma pot\u00e9 continuare a vivere alla corte di Urbino, come Duchessa madre: sua nipote Eleonora Gonzaga aveva sposato il nuovo Duca di Urbino Francesco Maria I della Rovere che, peraltro, nutriva per la zia grande affetto, essendo stato precedentemente adottato dallo zio e marito di lei, Guidobaldo da Montefeltro.\nNel giugno del 1516 dovette abbandonare di nuovo Urbino, cacciata via insieme alla corte da papa Leone X che voleva dare il Ducato a suo nipote Lorenzo de Medici. Insieme con la nipote, la Duchessa Eleonora Gonzaga e a sua cognata, la contessa Emilia Pia Montefeltro, senza un soldo, trov\u00f2 rifugio a Ferrara.\nElisabetta nella letteratura.\n\u00c8 alla presenza di Elisabetta Gonzaga che si svolgono i dialoghi narrati nel \"Il Cortegiano\" (1528) di Baldassarre Castiglione. In questa importante opera Elisabetta Gonzaga, scomparsa due anni prima, viene descritta come una delle pi\u00f9 colte e raffinate nobildonne dell'epoca."}
{"id": "1431943", "revid": "228587", "url": "https://it.wikipedia.org/wiki?curid=1431943", "title": "Radovan Zogovi\u0107", "text": "Biografia.\nTraduttore in serbo-croato dal russo, bulgaro, turco e macedone di autori quali Vladimir Vladimirovi\u010d Majakovskij, la Anna Andreevna Achmatova e Naz\u0131m Hikmet, gi\u00e0 all'epoca della monarchia jugoslava prebellica (quando lavora come insegnante superiore e critico letterario) subisce la censura da parte del regime. Membro del partito comunista, non pu\u00f2 infatti pubblicare la sua prima raccolta di poesie \"Glineni golubovi\" (Piccioni d'argilla).\nNel 1941 si unisce ai partigiani comunisti jugoslavi e dopo la seconda guerra mondiale, diventa per alcuni anni una delle pi\u00f9 importanti figure nella politica (come direttore della propaganda del Partito Comunista di Jugoslavia - KPJ) e nella cultura jugoslave, grazie non solo alle sue poesie e alle traduzioni, ma anche ad articoli di critica e a studi di storia della letteratura (\"Na popri\u0161tu\", Sulla scena\", 1948).\nNonostante il suo ruolo di intellettuale, nel 1948 viene espulso dal KPJ e messo agli arresti domiciliari, poich\u00e9 accusato di essere stalinista e di appoggiare il nazionalismo montenegrino.\nViene semiriabilitato solo alla fine degli anni sessanta, e in quel periodo vengono pubblicati i suoi lavori migliori: \"\u017dilama za kamen\" (Con le vene per la pietra), \"Artikulisana rije\u010d\" (Discorso articolato), \"Li\u010dno, sasvim li\u010dno\" (Personale, assolutamente personale) e \"Knja\u017eeska kancelarija\" (La cancelleria del principe). La sua poesia, inizialmente socialmente impegnata, critica e polemica verso la realt\u00e0 sociale, diventa col tempo pi\u00f9 nostalgica, con paesaggi e riflessioni sulla giovinezza, il passaggio del tempo e il destino.\nTra i suoi pi\u00f9 cari amici vi sono la poeta serba Desanka Maksimovi\u0107 e il romanziere montenegrino Mihailo Lali\u0107. Zogovi\u0107 \u00e8 anche membro dell'Accademia Montenegrina delle Scienze e delle Arti. Muore di cancro nel 1986, a Belgrado. Sua moglie Vera (morta nel 2003) era una traduttrice dal russo, e la figlia Mirka dall'italiano."}
{"id": "1431944", "revid": "1013865", "url": "https://it.wikipedia.org/wiki?curid=1431944", "title": "Saint Mary", "text": "Saint Mary \u00e8 una parrocchia di Antigua e Barbuda che si trova nella parte sud-occidentale dell'isola di Antigua."}
{"id": "1431945", "revid": "125194318", "url": "https://it.wikipedia.org/wiki?curid=1431945", "title": "Basilica di Sant'Andrea (Vercelli)", "text": "La basilica di Sant'Andrea \u00e8 uno dei monumenti pi\u00f9 importanti e conosciuti della citt\u00e0 di Vercelli. Si tratta del primo monumento gotico del Piemonte \u00e8 uno dei pi\u00f9 precoci d\u2019Italia in questo stile; un esempio di architettura romanica-gotica, dove convivono la tradizione romanica locale e le novit\u00e0 del gotico cistercense. Ha la dignit\u00e0 di basilica minore.\nFu fondata nel 1219 per volont\u00e0 del cardinale Guala Bicchieri e completata nel 1227. In essa si fondono in modo paradigmatico la tradizione romanica (rintracciabile nella facciata a capanna e nelle loggette ad archetti) e i nuovi influssi del gotico europeo. La facciata stretta tra due torri (caso piuttosto raro in Italia settentrionale), presenta tre portali strombati. Due fasci di colonnine attorniano il portale di centro e sfociano nel pi\u00f9 basso dei due ordini di loggette che separano la facciata vera e propria da un frontone triangolare di ispirazione classicheggiante. L'ampio rosone \u00e8 posto all'incrocio delle diagonali che fendono la facciata. Il tracciato \u00e8 razionalmente proporzionato, \"lucido come un teorema e tuttavia pieno di contenuta tensione: o come una verit\u00e0 logica intuita nell'estasi\" (Giulio Carlo Argan). Ampio valore \u00e8 poi stato dato dal progettista alla qualit\u00e0 cromatica dei materiali usati: c'\u00e8 il bianco dell'intonaco, il rosso del mattone, il verde delle sagomature. All'esterno, spiccano il tiburio ottagonale, sormontato da un'alta lanterna, e gli archi rampanti.\nGeza de Francovich attribuisce la lunetta del portale centrale della basilica (che rappresenta il martirio che l'apostolo Andrea sub\u00ec in croce a Patrasso) all'architetto e scultore Benedetto Antelami, mentre Argan attribuisce ad Antelami l'intera progettazione.\nL'interno \u00e8 a croce latina commissa, mentre il coro ha forma rettangolare.\nStoria.\nLa basilica fu edificata tra il 1219 ed il 1227 per iniziativa del cardinale Guala Bicchieri. La prima pietra per l'edificazione della nuova basilica fu posta, alla presenza del vescovo Ugone, il 19 febbraio 1219. Il cardinale era da poco tornato dall'Inghilterra dove, nel suo ruolo di legato pontificio, aveva potuto guadagnarsi la stima e la gratitudine del re Enrico III, al punto da ottenere come ricompensa le rendite in perpetuo dell'abbazia di Saint Andrew a Chesterton, Cambridge. In virt\u00f9 delle risorse finanziarie disponibili il cardinale decise dunque di convocare da Parigi a Vercelli alcuni canonici regolari della Congregazione di San Vittore e di affidare loro la titolarit\u00e0 della edificanda abbazia, nonch\u00e9 dell'ospedale per i pellegrini di cui si inizi\u00f2 la costruzione nel 1224. Furono verosimilmente tali canonici, ed in particolare l'abate Tommaso Gallo - gi\u00e0 docente all'Universit\u00e0 di Parigi - ad importare in terra vercellese le novit\u00e0 dell'architettura gotica sorte nell'\u00cele-de-France.\nSfruttando le proprie doti diplomatiche, il cardinale riusc\u00ec, negli anni successivi, a proteggere ed aumentare i possedimenti dell'abbazia mediante donazioni e privilegi provenienti dal papa Onorio III e dall'imperatore Federico II (suo \u00e8 il diploma di protezione emanato nel 1226). Nel 1227, anno in cui il cardinale Bicchieri si spense a Roma, la costruzione della basilica era terminata.\nNon si conosce quale architetto abbia progettato la basilica e coordinato i lavori, pur essendosi congetturato un ruolo attivo dello stesso Tommaso Gallo in quanto conoscitore del gotico francese, mentre secondo Giulio Carlo Argan l'architetto potrebbe essere Benedetto Antelami. Bisogna in ogni caso ipotizzare, oltre all'opera di architetti consapevoli dei modelli cistercensi, anche l'intervento di costruttori legati alla tradizione romanica lombardo emiliana, poich\u00e9 nella realizzazione della basilica si assiste ad una fusione tra la recente affermazione dello stile gotico ed il lascito di tale tradizione.\nIl complesso architettonico abbaziale ha conservato in ampia misura l'aspetto originale. All'inizio del XV secolo venne costruito, in posizione isolata sul lato destro della chiesa, un nuovo campanile che presenta il medesimo stile dei due campanili posti a fianco della facciata. Nel corso del XVI secolo \u2013 quando gi\u00e0 ai canonici di San Vittore erano subentrati i canonici regolari lateranensi - venne rifatto il chiostro del monastero, conservando tuttavia le originali colonnine disposte a gruppi di quattro che ancora oggi si osservano.\nCon atto deliberativo della giunta Municipale del 09.06.1987 il Prof. Ing. Giacomo Donato del Politecnico di Torino ha predisposto il consolidamento della facciata, fronte il sagrato. Lavoro di grande acutezza ingegneristica. L'Arch. Valter Vijno di Torino, per l'occasione ebbe a predisporre rilievo di precisione da cui emerse un principio di rotazione delle due torri.\nIl complesso ha subito danneggiamenti legati, oltre che all'usura del tempo, ad alcuni eventi bellici, quali l'assedio spagnolo della citt\u00e0 di Vercelli nel 1617. Nel 1818 si costitu\u00ec una commissione per il restauro del complesso che ne affid\u00f2 la realizzazione a Carlo Emanuele Arborio Mella; i lavori terminarono nel 1840. Fu nel corso di tali restauri che venne ritrovato lo \"Scrinium\" (cofano da viaggio) del cardinale Guala Bicchieri oggi conservato al Museo civico d'arte antica di Torino. Altri interventi di restauro ebbero luogo nel 1927 e nel 1955-60.\nDescrizione.\nArchitettura.\nLa pianta della basilica \u00e8 a croce latina commissa, con tre navate longitudinali formate ciascuna da sei campate; le due navate laterali hanno larghezza ed altezza inferiore di quella centrale. Guardando la chiesa dall'esterno si osserva come la navata laterale destra sia percorsa da contrafforti dai quali salgono archi rampanti (elementi tipici dell'architettura gotica) che si appoggiano alla navata centrale. Il transetto, a cinque campate, ha la stessa larghezza ed altezza della navata centrale. Al loro incrocio si innalza un alto tiburio a base ottagonale, sormontato a sua volta da una torre campanaria, anch'essa ottagonale, che termina in una cuspide piramidale in laterizio.\nL'abside \u00e8 a pianta rettangolare, come tipico del gotico cistercense; osservandola dall'esterno essa si presenta fiancheggiata dalle sporgenze absidate (a profilo poligonale) di quattro cappelle che si aprono sui bracci del transetto.\nEsterno.\nFacciata.\nLa facciata della basilica si lascia ammirare per il suo equilibrio cromatico, ottenuto grazie all'impiego di pietra verde di Pralungo, di bionda calcarenite del Monferrato e di serpentino di Oria in Valsolda. A tali sfumature di colore si contrappone il rosso del cotto ed il bianco dell'intonaco nella parte alta dei due campanili gemelli che incorniciano la facciata, in linea con la cifra cromatica dell'intera basilica.\nLa forma della facciata mostra il debito stilistico della basilica verso l'architettura romanica di area lombardo-emiliana stante la presenza di elementi quali il tetto a capanna, i portali con archi a tutto sesto, il doppio ordine di loggette e la presenza del grande rosone (con rosa a dodici colonnine).\nDue snelli pilastri a fascio incorniciano il portale centrale ed il rosone sovrastante. Due ordini di loggette con colonnine e capitelli a \"crochet\" attraversano, da un campanile all'altro, la facciata e delimitano inferiormente il timpano, al vertice del quale \u00e8 posta una elegante edicoletta.\nI due campanili laterali, impiegano sin quasi all'altezza del timpano, lo stesso materiale costruttivo in pietra che connota la facciata, poi mostrano una struttura in laterizio e proseguono verso l'alto con specchiature intonacate con colore bianco (aperte dalla usuale successione di monofore, bifore e trifore), e con rosse cornici marcapiano ornate da archetti pensili in cotto. Le cuspidi piramidali dei due campanili sono formati da mattoni scuri; su quella di sinistra \u00e8 posto un gallo in ferro battuto e rame, simbolo della vigilanza, su quella di destra svetta la croce di Sant'Andrea.\nL'accesso alla basilica \u00e8 assicurato da tre portali di foggia romanica marcatamente strombati, ed ornati da quattro ordini di colonnine binate e da archi con sfumature di colore diverso (vi \u00e8 impiegato anche il marmo rosso di Verona).\nDi grande interesse artistico sono i rilievi scultorei posti nella lunetta del portale centrale ed in quella del portale di sinistra, risalenti agli anni di costruzione della chiesa. La lunetta centrale mostra (come la scritta a caratteri semigotici incisa sull'architrave puntualmente indica) la scena del \"Martirio di Sant'Andrea\". Vi si osserva al centro la figura Sant'Andrea crocifisso a una croce di rozza fattura (in forme che imitano la Crocifissione di Ges\u00f9); a destra Egea, proconsole d'Acaia che ordina a due suoi sgherri l'esecuzione del martirio; a sinistra \u00e8 raffigurata la vergine cristiana che diede sepoltura al corpo del santo assieme due fedeli; nell'archivolto, impreziosito da decorazioni floreali, \u00e8 rappresentato un angelo che porta in cielo l'anima del Santo.\nNella lunetta di sinistra (restaurata nell'Ottocento) si osserva la scena del \"cardinale Guala Bicchieri che offre la chiesa a Sant'Andrea in trono\". Una scritta dedicatoria incisa sull'architrave inizia col verso \"Lux cleri patriaeque decus\" e prosegue con un ampio elogio del virt\u00f9 del cardinale, fatto che induce a pensare che il rilievo scolpito sia stato realizzato dopo il 1227, data di morte del Bicchieri. \nLa lunetta di destra presenta una decorazione (non corrispondente all'originale) con colonnine disposte a raggiera ed archi trilobati.\nL'autore dei due gruppi scultorei \u00e8 forse individuabile in Benedetto Antelami o, pi\u00f9 verosimilmente, in maestri seguaci dell'Antelami, provenienti dal cantiere del battistero di Parma.\nElementi decorativi esterni.\nLa poderosa mole della fabbrica si alleggerisce e trova una sua sobria eleganza grazie ad un insieme di elementi decorativi e di colori che ne connotano suggestivamente l'aspetto. Lungo tutto il suo perimetro corre una galleria con colonnine e capitelli a \"crochet\" che prolunga idealmente la loggetta inferiore della facciata; essa \u00e8 sormontata da una decorazione ad archetti pensili incrociati a due a due che poggiano su mensole scolpite (con figure di teste, di animali fantastici e motivi vegetali). Tali elementi compongono, sotto la falda del tetto, una fascia di colore bianco che si staglia per contrasto sul rosso dei mattoni.\nIl contrappunto tra il bianco ed il rosso connota anche l'aspetto del tiburio (anch'esso ingentilito da una loggetta formata da esili colonnine) e quello delle torre campanaria che lo sovrasta, con le sue specchiature bianche aperte da monofore e da bifore e con le rosse cornici marcapiano che ne segnano l'altezza, sino a giungere alla scura cuspide finale ed ai pinnacoli che la circondano.\nElementi decorativi simili tra la loro, con due loggette sovrapposte ed edicole poste ai vertici del timpano, ornano all'esterno le estremit\u00e0 dei bracci del transetto e l'abside; su quest'ultima sono anche degni di nota il rosone e le tre grandi monofore a doppia strombatura.\nAnche il campanile che si innalza un po' staccato sul lato destro della chiesa, il pi\u00f9 alto della citt\u00e0 con i suoi 65 metri di altezza, in posizione leggermente obliqua rispetto al transetto destro, pur essendo stato costruito agli inizi del XV secolo, presenta forme e colori che si fondono armonicamente con quelle della basilica.\nInterno.\nUna schietta impronta gotica caratterizza l'interno della basilica, con le sue tre navate, il transetto, l'alto tiburio ed il coro.\nLe tre navate sono divise tra loro da archi ogivali sorretti da pilastri a fascio con un elemento centrale cilindrico circondato da otto colonnine, le cui membrature risalgono lungo le pareti sino a congiungersi con i costoloni delle volte a crociera gotica che segnano le diverse campate, rettangolari nella navata centrale, quadrate in quelle laterali. Gli spazi interni sono messi in risalto dalla bicromia delle ghiere e delle diverse membrature. Si crea cos\u00ec, assieme al rosso degli archi ogivali, un deciso contrasto cromatico con il bianco delle nude pareti, producendo una sottolineatura delle strutture architettoniche di grande suggestione.\nLa navata destra prende luce da sei monofore, mentre quella di sinistra \u00e8 illuminata da altrettanti oculi aperti sul lato del chiostro. Su ognuno dei due bracci del transetto si aprono due cappelle absidate.\nAll'incrocio tra la navata centrale ed il transetto s'innalza il tiburio. I quattro pennacchi che segnano il raccordo tra il tiburio e la struttura sottostante sono impreziositi da singole colonnine poggianti su mensole figurate che salgono sino a raggiungere le trombe coniche del tiburio, dove, su altre mensole in pietra, trovano posto sculture (di scuola antelamiana) raffiguranti i quattro simboli degli evangelisti. Tali mensole sono a loro volta sovrastate da una curiosa decorazione a fresco con ventagli e girali. Pi\u00f9 in alto, lungo le otto pareti del tiburio, si apre una galleria con archi ciechi (tre per ogni lato) che precede la volta a cupola segnata da otto spicchi.\nOltre lo spazio del capocroce, nell'abside che chiude longitudinalmente la navata centrale, trova posto il presbiterio e l'ampio coro a pianta rettangolare, copiosamente illuminato da un rosone e da tre ampie monofore ed ornato da stalli lignei del primo Cinquecento.\nOpere d'arte.\nLa basilica si presenta, al suo interno piuttosto spoglia di elementi decorativi che non siano le sottolineature cromatiche della slanciata tensione gotica degli archi e delle volte.\nTra le opere d'arte che vi sono conservate va fatta menzione al monumento funebre a Tommaso Gallo, l'abate vittoriano proveniente da Parigi a cui il cardinale Bicchieri affid\u00f2 la erigenda abbazia e che fond\u00f2 a Vercelli un importante centro di riflessione teologica.\nIl monumento, posto nell'ultima cappella a destra che si affaccia sul transetto, risale circa alla met\u00e0 del XIV secolo. Sul fronte del sarcofago \u00e8 posto un gruppo di figure in altorilievo (alcune ormai mutilate): al centro troviamo la Madonna col Bambino; alla destra \u00e8 posto il rilievo dell'abate Tommaso piamente inginocchiato e presentato alla vergine dall'apostolo Andrea; alla sinistra le figure di Santa Caterina d'Alessandria (patrona degli studi filosofici) e di Dionigi lo Pseudo Areopagita (alla cui teologia mistica Tommaso aveva dedicato specifici studi).\nAl di sopra del sarcofago \u00e8 posta un'elegante nicchia che ospita un affresco di scuola lombarda raffigurante \"l'abate Tommaso in cattedra\"; figure di \"Angeli musicanti\" circondano la ghiera della nicchia. L'autore viene convenzionalmente chiamato \"Maestro della Tomba di Tommaso Gallo\".\nNella prima cappella sul braccio sinistro del transetto \u00e8 collocato un crocifisso ligneo dipinto risalente verosimilmente alla fine del XV secolo, opera forse di un artista valsesiano.\nDi particolare interesse sono anche gli stalli lignei del coro. Si tratta di un'opera realizzata dall'ebanista cremonese Paolo Sacca a partire dal 1511. Gli stalli, danneggiati nel 1802 durante la soppressione degli ordini religiosi, vennero restaurati nel 1829 a cura dell'ebanista vercellese Ignazio Revelli\nVenticinque sono le tarsie di Paolo Sacca che si sono conservate: sulla cattedra centrale del coro \u00e8 posta la \"tarsia di Sant'Andrea\"; le altre ventiquattro formano un'interessante teoria di nature morte, di oggetti liturgici e di scorci di paesaggi urbani. Su una di esse trova spazio anche la rappresentazione della \"facciata della basilica di Sant'Andrea\".\nOrgano a canne.\nSulla cantoria lignea in controfacciata, si trova l'organo a canne, costruito nel 1839 dall'organaro bosino Luigi Maroni Biroldi.\nLo strumento, a trasmissione integralmente meccanica, ha la consolle a finestra, con due tastiere, \"Grand'Organo\" la seconda (61 tasti, estensione Do-Do), \"Eco\" la prima (56 tasti, estensione Fa-Do) e pedaliera di 27 note non originale.\nIl chiostro.\nSulla destra della basilica si sviluppava il monastero voluto dal cardinal Guala Bicchieri per i monaci vittoriani. Degli antichi locali che ancora si possono ammirare si devono soprattutto menzionare la splendida aula capitolare (con quattro colonne centrali che reggono i costoloni delle nove arcate della volta) e, seppur rimaneggiato, il chiostro costruito al centro dei locali del monastero.\nUna ristrutturazione del chiostro \u00e8 intervenuta nel corso del XVI secolo ed ha interessato la copertura dei corridoi che originariamente dovevano presentare un tetto spiovente sorretto da capriate in legno; in tale occasione si decise di riutilizzare le colonnine dell'antico chiostro. La struttura del nuovo chiostro realizzata nel XVI secolo \u00e8 quella oggi visibile: essa si connota per la presenza di archi a tutto sesto e di volte a crociera sostenute dalle originarie colonnine, disposte a gruppi di quattro che poggiano su una sola base. I capitelli sono a crochet, in coerenza con una scelta stilistica unitaria che interessa anche tutte le colonnine che decorano l'esterno della basilica. Negli intradossi degli archi sono presenti i resti di motivi decorativi affrescati, di tipo geometrico ed a grottesca.\nRisalgono al XVI secolo anche le cornici in cotto che sottolineano piacevolmente gli archi che si aprono sull'ampio cortile con il pozzo.\nUn recente restauro ha ripristinato il portale che mette in comunicazione il chiostro con la navata sinistra della basilica. La lunetta del portale (originariamente posta all'ingresso della sala capitolare) mostra importanti rilievi duecenteschi con l\"Agnus Dei\" attorniato dalle figure del Battista e di San Giovanni Evangelista. Di notevole interesse, a destra del portale, \u00e8 un'acquasantiera con la vasca sporgente da una mensola che regge due coppie di colonnine sormontate a loro volta da un arco trilobo; al centro sopra la vasca \u00e8 posto un rilievo con motivi vegetati ed una mano che regge le croce di Cristo.\nDal chiostro \u00e8 suggestiva la visione del lato sinistro della basilica, con gli oculi che illuminano la navata laterale della basilica, gli archi rampanti che salgono sulla navata centrale, le cornici in tufo intagliato ed il maestoso tiburio sormontato dalla torre campanaria.\nTra il 1875 e il 1881 il chiostro venne adibito a Museo Lapidario per volere del Municipio, che in questo modo volle rendere omaggio a Luigi Bruzza, insigne autore delle \"Iscrizioni Antiche Vercellesi\". Il lapidario venne smantellato nel 1924 e la sua raccolta trasferita al Museo Leone."}
{"id": "1431946", "revid": "31092", "url": "https://it.wikipedia.org/wiki?curid=1431946", "title": "D'Oria", "text": ""}
{"id": "1431947", "revid": "113268449", "url": "https://it.wikipedia.org/wiki?curid=1431947", "title": "Alberto Corradi", "text": "Biografia.\nNato a Verona, all'et\u00e0 di 18 anni lascia la citt\u00e0 natale per Venezia. Qui frequenter\u00e0 i corsi di Lettere con indirizzo Archeologico Medievale presso la Universit\u00e0 Ca' Foscari, laureandosi nel 2001.\nNella vicina Treviso conoscer\u00e0 Massimo Perissinotto e Omar Martini, con cui fonder\u00e0 nel 1993, insieme al grafico e fumettista mestrino Maurizio Ercole, la rivista \"Snuff\". Corradi dal 2001 fino al 2009 ha proseguito l'esperienza editoriale iniziata con \"Snuff\" con la casa editrice Black Velvet. Con Maurizio Ercole ha lavorato come redattore per le case editrici Akromedia e Musa Edizioni di Mestre (Venezia) dal 1996 al 1998.\nHa collaborato a varie riviste e antologie italiane tra cui \"Comix\", \"Blue\", \"L'Ostile,\" \"Neural\", \"Kerosene\", \"Tattoo Comix\", \"Frontiera\", \"Umberto Baccolo's (n)INFOmaniac\" e straniere (\"Stripburger\", \"Mutate &amp; Survive\", \"Stereoscomic Gigantic\", \"Strip Art Vizura\", \"106U\", \"Silent Wall\", \"Le Dernier Cri\"). Dal giugno 2006 al dicembre 2013 collabora con la rivista di Repubblica \"XL\", creando i personaggi di \"Mostro &amp; Morto\", mentre per \"Linus\" dal 2010 al 2013 realizza la serie \"Conte Vlad\". Dal 2011 \u00e8 entrato a far parte del gruppo di artisti che collaborano con \"Smemoranda\".\nHa pubblicato i mini-comic \"Cronache da Apatolandia\" (Mezzoterraneo Edizioni) e \"!\" (Lo Sciacallo Elettronico - De Falco Edizioni), l'antologia senza parole \"Regno di Silenzio\" (NPE) e il romanzo grafico \"Smilodonte\" (Black Velvet Editrice).\nNell'editoria per l'infanzia ha pubblicato \"Il mostro nella tazzina\" (Travenbooks), da cui successivamente ha tratto l'omonima serie a fumetti senza parole pubblicata da settembre 2013 a maggio 2016 sulle pagine del GBaby, mensile prescolare delle Edizioni San Paolo. Nel 2007 ha illustrato \"La Macchia\" su testi di Arne Svingen (Adriano Salani Editore).\nNel 2006 \u00e8 entrato a far parte del movimento pittorico Pop Surrealist italiano. Ha partecipato a mostre personali e collettive in Italia, Corea del Sud, Francia, Macedonia, Messico, Portogallo, Serbia, Slovenia, Stati Uniti e Svezia.\nDal 2011 al 2016 ha curato le mostre internazionali del Treviso Comic Book Festival, ospitate presso la Fondazione Benetton Studi e Ricerche. Il 2013 ha visto la nascita del progetto e supergruppo di artisti QU4TTRO (Alberto Corradi, Diav\u00f9, Massimo Giacon, Ale Giorgini), inauguratosi con OFFICIN4 durante le giornate della AAF (Affordable Art Fair) di Milano. Nel 2016 ha curato con i colleghi Diav\u00f9 e Massimo Giacon il volume antologico \"XL Comics\" (Panini 9L), che raccoglie la quasi totalit\u00e0 delle storie a fumetti apparse su \"La Repubblica XL\". Nel 2017 fa parte del team di illustratori di \"Il Manuale Illustrato dell\u2019Idiota Digitale\" di Diego Cajelli (Panini Comics Italia).\nDopo aver vissuto otto anni (2002-2009) a Bologna, risiede e lavora a Verona.\nOpere.\nFumetto\nIllustrazione Infanzia\nNarrativa\nSaggistica"}
{"id": "1431955", "revid": "1543377", "url": "https://it.wikipedia.org/wiki?curid=1431955", "title": "Alessandro Etolo", "text": "Biografia.\nNato a Pleurone, in Etolia, svolse la sua attivit\u00e0 in due importanti centri ellenistici: prima ad Alessandria d'Egitto, alla corte di Tolomeo II Filadelfo e poi a Pella, presso Antigono Gonata, insieme ad Arato di Soli ed Antagora. Ad Alessandria lavor\u00f2 anche da filologo per la Biblioteca, con l'incarico di organizzare e ordinare i testi delle tragedie e le opere di satira esistenti. Fu autore egli stesso di tragedie, ma anche di drammi satireschi, epigrammi, epilli, carmi licenziosi e componimenti elegiaci. Tutte le liste note del Canone alessandrino lo includono tra i sette autori della Pleiade alessandrina, cio\u00e8 tra i maggiori autori tragici del suo tempo.\nOpere.\nResta molto poco della produzione letteraria di Alessandro. \nAbbiamo il titolo di un dramma satiresco (\"I giocatori di astragali\"), due epigrammi, frammenti di epilli e, soprattutto, frammenti consistenti di due opere elegiache: l\"'Apollo\" e le \"Muse\".\nAmbedue le opere appaiono composizioni raffinate che superano i tradizionali confini tra generi letterari. Nell\"'Apollo\" le vicende narrate, che sono presentate come predizioni fatte dal dio, fondono il contenuto mitico con elementi tipici della favola milesia. Le \"Muse\" sono una raccolta di componimenti in cui, narrando episodi relativi a poeti, Alessandro introduce nel genere elegiaco la sua competenza di filologo e critico letterario. \nInoltre sono giunti frammenti anche di tre epilli: \u1f09\u03bb\u03b9\u03b5\u1f7a\u03c2 (\"Marinaio\") \"Kirka\" o \"Krika\", gi\u00e0 dubbio nell'antichit\u00e1, e \"Elena\".\nI suoi \"Cinedi\", detti anche \"Poemi ionici\" (\u1f38\u03c9\u03bd\u03b9\u03ba\u1f70 \u03c0\u03bf\u03b9\u03ae\u03bc\u03b1\u03c4\u03b1) sono menzionati da Strabone ed Ateneo."}
{"id": "1431957", "revid": "741864", "url": "https://it.wikipedia.org/wiki?curid=1431957", "title": "Storrs Olson", "text": "Biografia.\nUn incontro con Alexander Wetmore nel 1967 lo condusse nel campo della paleornitologia e ai suoi lavori sull'isola di Ascension e di Sant'Elena, dove negli anni '70 fece importanti scoperte, come l'upupa gigante e il rallo di Sant'Elena. Nel 1976 incontr\u00f2 la sua futura moglie, Helen F. James, e condusse essa stessa nel campo della paleornitologia, soprattutto in quella degli uccelli preistorici del Pleistocene superiore.\nDurante i loro pionieristici lavori di ricerca alle Hawaii, che durarono 23 anni, Olson e James trovarono e descrissero i resti di 50 specie estinte di uccelli nuove alla scienza, tra cui la n\u0113n\u0113-nui, i moa-nalo, gli apteribis o il \"gufo-trampoliere\" \"Grallistrix\". Nel 1982 scopr\u00ec alle Bahamas le ossa subfossili dello smeraldo di Brace, per lungo tempo ignorato, dimostrando che questo colibr\u00ec apparteneva ad una specie valida e distinta. Nel novembre 1999 Olson divenne celebre per la sua lettera aperta alla National Geographic Society in cui criticava le lodi di Christopher P. Sloan riguardo alla specie di transizione tra dinosauri ed uccelli \"Archaeoraptor\", rivelatasi poi un falso. Nel 2000 aiut\u00f2 a risolvere il mistero del \"Necropsar leguati\" del World Museum di Liverpool, riconoscendolo come un esemplare albino di tremante grigio.\nFu curatore degli uccelli al National Museum of Natural History.\nAlcune specie di uccelli preistorici commemorano Storrs Olson:"}
{"id": "1431958", "revid": "486946", "url": "https://it.wikipedia.org/wiki?curid=1431958", "title": "Anatra dell'isola Amsterdam", "text": ""}
{"id": "1431963", "revid": "1013865", "url": "https://it.wikipedia.org/wiki?curid=1431963", "title": "Saint Paul (Antigua e Barbuda)", "text": "Saint Paul \u00e8 una parrocchia di Antigua e Barbuda che si trova nella parte meridionale dell'isola di Antigua."}
{"id": "1431965", "revid": "339392", "url": "https://it.wikipedia.org/wiki?curid=1431965", "title": "Uluc Ali", "text": ""}
{"id": "1431968", "revid": "1013865", "url": "https://it.wikipedia.org/wiki?curid=1431968", "title": "Saint Peter (Antigua e Barbuda)", "text": "Saint Peter \u00e8 una parrocchia di Antigua e Barbuda che si trova nella parte settentrionale dell'isola di Antigua."}
{"id": "1431969", "revid": "215017", "url": "https://it.wikipedia.org/wiki?curid=1431969", "title": "York, Yorkshire", "text": ""}
{"id": "1431970", "revid": "1271241", "url": "https://it.wikipedia.org/wiki?curid=1431970", "title": "BMW V12 LMR", "text": "La BMW V12 LMR \u00e8 una vettura sport-prototipo costruita secondo la normativa ACO categoria LMP, per gareggiare nella celebre 24 Ore di Le Mans, gara che ha vinto nel 1999.\nStoria.\nLa LMR viene concepita e realizzata nel 1999 dalla Williams F1 in stretta collaborazione con la BMW, questa partnership gi\u00e0 attiva a fine anni 90, \u00e8 il preludio dell'accordo che le vedr\u00e0 insieme per cinque anni in Formula 1.\nSi tratta della seconda sport frutto di questa collaborazione, va a sostituire la precedente \"BMW V12 LM\" del 1998, di cui ne furono schierati 2 esemplari alla 24 Ore di Le Mans 1998, entrambi dovettero abbandonare la corsa nelle prime ore per dei cuscinetti ruota difettosi.\nTecnica.\nMotore.\nQuesto prototipo \u00e8 spinto da un motore V12 BMW S70/3 con angolo tra le bancate di 60\u00b0, collocato in posizione posteriore longitudinale centrale, sia il monoblocco che le testate sono realizzati in alluminio, ha una cilindrata di 5.990 cm\u00b3, l'alesaggio \u00e8 di 86\u00a0mm mentre la corsa \u00e8 di 85,9\u00a0mm, il rapporto di compressione \u00e8 di 11.0:1, due alberi a camme per testata azionano 4 valvole per cilindro. Per regolamento \u00e8 dotato di flange sui condotti di aspirazione che limitano la potenza a circa 600 CV a 6500 giri/min e la coppia motrice tocca i 678 Nm.\nTelaio.\nLa BMW V12 LMR dispone di un telaio monoscocca realizzato in fibra di carbonio e in pannelli di alluminio a nido d'ape, collegato al gruppo motore-trasmissione posteriore longitudinale che svolge anche funzione portante per le sospensioni posteriori. La carrozzeria \u00e8 anch'essa in fibra di carbonio.\nLe sospensioni sono del tipo indipendenti, sia all'avantreno e che al retrotreno hanno uno schema a triangoli oscillanti sovrapposti con puntoni diagonali (push rod) collegati a molle elicoidali e ammortizzatori con barre antirollio regolabili, lo sterzo a cremagliera e servoassistito elettricamente, monta pneumatici Michelin su cerchi OZ Racing da 18\" di diametro.\nL'impianto frenante fornito dalla \"Hitco\" \u00e8 composto da freni a disco in materiale carbo-ceramico del diametro di 380\u00a0mm all'anteriore e di 355\u00a0mm al posteriore con pinze freno a 6 pompanti.\nMonta una trasmissione di tipo sequenziale a 6 rapporti pi\u00f9 retromarcia realizzata dalla \"Xtrac\"; la vettura dispone di una larga e sottile piastra di zavorra collocata sotto l'abitacolo che permette di raggiungere il peso minimo regolamentare di 900\u00a0kg. La capacit\u00e0 del serbatoio carburante \u00e8 di 90 litri.\nAerodinamica.\nLa LMR \u00e8 una sport aperta concepita appositamente per il Circuit de la Sarthe (caratterizzato da lunghi rettilinei e curve veloci), quindi con valori di deportanza e resistenza aerodinamica relativamente ridotti. Il fondo vettura, che per regolamento \u00e8 completamente piatto nella zona compresa tra i due assi, dispone comunque di un diffusore collocato sotto il cofano anteriore e di un secondo diffusore in coda, inoltre sono presenti degli estrattori laterali sulle fiancate dietro le ruote direzionali, questi elementi aerodinamici generano effetto suolo e gran parte del carico aerodinamico complessivo del prototipo.\nPer ridurre ulteriormente la resistenza all'avanzamento si ridimensionarono le prese d'aria di raffreddamento del motore poste sulla carrozzeria, la cui funzione fu invece svolta incanalando verso i radiatori il flusso d'aria in uscita dal diffusore anteriore: tale scelta tecnica impone per\u00f2 di rialzare l'assetto anteriore dell'auto in caso di elevate temperature dell'asfalto. A differenza di molti prototipi contemporanei, monta un singolo rollbar a protezione del capo del pilota (soluzione nata sfruttando un'interpretazione regolamentare ai limiti del consentito e che la concorrenza si affrett\u00f2 a copiare), inoltre al retrotreno, l'alettone \u00e8 posizionato molto in basso, due accorgimenti che contribuiscono ad una minore resistenza aerodinamica. Nelle qualifiche della 24 Ore di Le Mans 1999, la LMR registr\u00f2 una velocit\u00e0 di punta di 342\u00a0km/h, una delle pi\u00f9 alte fra le vetture dotate di carrozzeria aperta.\nRisultati sportivi.\nIl nuovo prototipo debutta vincendo la 12 Ore di Sebring del 1999, gara disputata come sorta di test in vista di Le Mans, si tratta della prima gara del campionato ALMS a cui la BMW partecipa.\nDopo la Le Mans 1998, la BMW si prepara per la gara del 1999, una delle edizioni pi\u00f9 competitive visto l'elevato numero di case ufficiali partecipanti. Durante la corsa si susseguono eventi sportivi anche drammatici come i decolli delle Mercedes-Benz CLR sui dossi e le forature che subiscono le Toyota GT-One in pieno rettilineo. Tutti questi incidenti consentono alle BMW di guadagnare la testa della classifica e di amministrare la corsa, ma a 4 ore dal termine, l'ennesimo colpo di scena, mentre JJ Lehto alla guida della V12 LMR occupa la prima posizione, esce di pista per il bloccaggio dell'acceleratore, rimasto aperto da un elemento della sospensione staccatosi ed \u00e8 costretto al ritiro. L'altra sport bavarese divenuta leader della corsa, d\u00e0 vita ad un testa a testa con la Toyota in rimonta, ma Pierluigi Martini guidando con accortezza riesce a respingere anche l'ultimo assalto della Toyota (l'ultima rimasta su 3, quella con equipaggio totalmente giapponese, che inoltre commise l'errore di non cambiare pneumatici) e la BMW V12 LMR vince la 24 Ore, con lui sul gradino pi\u00f9 alto del podio anche Yannick Dalmas e Joachim Winkelhock.\nIn America la BMW continua a vincere diverse gare, ma la squadra per una parte della stagione rientra in Europa non disputando due gare di campionato ALMS, alla fine il titolo costruttori sfugge proprio per una manciata di punti dovuti a questa assenza, andando alla Panoz Spyder.\nNel 2000 la BMW non partecipa alla 24 Ore di Le Mans, ritenendosi gi\u00e0 soddisfatta per l'obiettivo centrato l'anno prima e non concede nemmeno le sue vincenti barchette ai team privati; decide invece di dedicarsi al campionato ALMS, dove per\u00f2 viene sopravanzata dalla pi\u00f9 veloce Audi R8 Sport che vincer\u00e0 il titolo; con la fine del campionato termina anche l'avventura agonistica delle sport bavaresi."}
{"id": "1431973", "revid": "7", "url": "https://it.wikipedia.org/wiki?curid=1431973", "title": "Medico legale", "text": ""}
{"id": "1431976", "revid": "287204", "url": "https://it.wikipedia.org/wiki?curid=1431976", "title": "Graignes-Mesnil-Angot", "text": "Graignes-Mesnil-Angot \u00e8 un comune francese di 902 abitanti (2005) situato nel dipartimento della Manica nella regione della Normandia.\n\u00c8 stato costituito il 28 febbraio 2007 dalla fusione tra i comuni di Graignes e Le Mesnil-Angot."}
{"id": "1431978", "revid": "110157", "url": "https://it.wikipedia.org/wiki?curid=1431978", "title": "Richard Bowdler Sharpe", "text": "Sharpe studi\u00f2 a Brighton, Peterborough e Loughborough. All'et\u00e0 di sedici anni and\u00f2 a lavorare per Smith &amp; Sons a Londra, nel 1869 si laurea in Scienze Biologiche, specializzandosi in Ornitologia e Entomologia. Nel 1864 inizi\u00f2 il suo primo lavoro ornitologico, il \"Monograph of the Kingfishers\" (1868-71).\nNel 1867 Sharpe ottenne il posto di bibliotecario della Zoological Society, su raccomandazione di Osbert Salvin e Philip Sclater. Alla morte di George Robert Gray nel 1872 serv\u00ec il British Museum come assistente senior nel dipartimento di zoologia, occupandosi della collezione di uccelli. Nel 1895 divenne custode degli assistenti, rimanendovi fino alla morte per polmonite.\nSharpe nel 1892 fond\u00f2 il British Ornithologists' Club e redasse il suo rapporto. Scrisse tredici volumi e mezzo dei 27 volumi del \"Catalogue of the Birds in the British Museum\" (1874-1898)."}
{"id": "1431980", "revid": "1652635", "url": "https://it.wikipedia.org/wiki?curid=1431980", "title": "Liquore Strega", "text": "Il Liquore Strega \u00e8 un liquore a base di erbe prodotto dal 1860 dalla Strega Alberti di Benevento.\nComposizione.\nComposto da circa 70 erbe, fra cui la menta e il finocchio, la Strega ha una gradazione alcolica del 40% ed \u00e8 considerato un digestivo, da bere dopo i pasti. Il suo colore giallo \u00e8 dovuto alla presenza di zafferano.\nIl nome.\nLa denominazione \"Strega\" si ricollega alle leggende sulla stregoneria a Benevento.\nLa ricetta.\nIl processo produttivo inizia con la molitura di circa 70 erbe e spezie, caratterizzate da particolari propriet\u00e0 aromatiche, importate da tutto il mondo e selezionate con grande maestria. Tra esse possiamo citare: la cannella di Ceylon, l\u2019Iride Fiorentino, il ginepro dell\u2019Appennino italiano, la menta del Sannio, che cresce spontaneamente lungo i fiumi della regione. Il suo caratteristico colore giallo deriva dall\u2019aggiunta del prezioso zafferano al distillato di erbe aromatiche.\nIl liquore Strega viene stagionato per un lungo periodo in tini di rovere, al fine di assimilare un\u2019ampiezza espressiva ed eleganza del bouquet, quale espressione di tanti aromi differenti, originando un liquore ottenuto per distillazione della componente aromatica, dalla gradazione alcolica di 40% vol. \u00c8 solo dopo il completamento di questa stagionatura che il liquore viene imbottigliato e distribuito in tutto il mondo.\nSapore.\nLo Strega ha un aspetto simile al Galliano, anche se il suo giallo \u00e8 meno brillante, sebbene sarebbe forse pi\u00f9 corretto affermare il contrario, considerato che il Galliano fu creato nel 1896, quindi quasi quarant'anni dopo lo Strega. \u00c8 piuttosto dolce, semiviscoso, ed ha un gusto pronunciato e complesso, con forti note di camomilla, conifere, noce moscata e cannella.\nIl premio.\nIl Premio Strega, il pi\u00f9 prestigioso premio letterario italiano odierno, fu istituito nel 1947 da Guido Alberti, allora proprietario dell'azienda, insieme ai suoi amici: la scrittrice Maria Bellonci e suo marito Goffredo.\nUtilizzi in cucina.\nIl liquore Strega \u00e8 utilizzato per insaporire molti dolci."}
{"id": "1431981", "revid": "175733", "url": "https://it.wikipedia.org/wiki?curid=1431981", "title": "Figlio dell'Uomo", "text": ""}
{"id": "1431983", "revid": "1013865", "url": "https://it.wikipedia.org/wiki?curid=1431983", "title": "Saint Philip (Antigua e Barbuda)", "text": "Saint Philip \u00e8 una parrocchia di Antigua e Barbuda che si trova nella parte orientale dell'isola di Antigua."}
{"id": "1431984", "revid": "1516566", "url": "https://it.wikipedia.org/wiki?curid=1431984", "title": "Frohen-sur-Authie", "text": "Frohen-sur-Authie \u00e8 un comune francese di 218 abitanti situato nel dipartimento della Somme nella regione dell'Alta Francia.\n\u00c8 stato costituito il 1\u00ba gennaio 2007 a seguito della fusione tra i comuni di Frohen-le-Grand e Frohen-le-Petit.\nIl suo territorio comunale \u00e8 bagnato dalle acque del fiume Authie.\nStoria.\nLe signorie di Frohen-le-Grand e Frohen-le-Petit appartennero prima alla famiglia de Cr\u00e9quy, e poi ai Perrot de Fercourt.\nDal 1\u00ba gennaio 2007, si sono fusi nel nuovo comune di Frohen-sur-Authie.\nSimboli.\nLo stemma del comune si blasona: \nCreato da Jean-Fran\u00e7ois Binon e adottato il 15 marzo 2019.\nIl vepre (\"cr\u00e9quier\") proviene dallo stemma della famiglia De Cr\u00e9quy. La fede (due mani che si stringono) simbolizza la fusione di Frohen-le-Grand e Frohen-le-Petit. Il trifoglio \u00e8 un attributo del santo irlandese Furseo. Le onde rappresentano il fiume Authie che bagna il comune e le chiavi sono gli attributi di san Pietro."}
{"id": "1431985", "revid": "31092", "url": "https://it.wikipedia.org/wiki?curid=1431985", "title": "Sinan Pascia", "text": ""}
{"id": "1431988", "revid": "729019", "url": "https://it.wikipedia.org/wiki?curid=1431988", "title": "Anton Ukmar", "text": "Biografia.\nNato a Prosecco di Trieste, in una famiglia contadina di origine slovena nell'allora Austria Ungheria, terzo di dieci fratelli, lavora, nel 1916 come aiuto giardiniere del comune di Trieste, diciassettenne, viene assunto come ferroviere, nella \"Ferrovia Meridionale.\"\nInizia il suo percorso sindacale e politico, dopo la prima guerra mondiale, nella Giovent\u00f9 Socialista. Nel 1926 aderisce al Partito Comunista d'Italia.\nNel 1927-1928 trasferito, dalle ferrovie, dalla stazione di Opicina di Trieste a Genova, alla stazione ferroviaria di Genova Principe, entra a far parte della cellula clandestina del Partito Comunista d'Italia. Svolge attivit\u00e0 da sindacalista, viene arrestato e pestato dalle squadracce fasciste e cos\u00ec viene licenziato dalle ferrovie e, con foglio di via, trasferito a Prosecco.\nA Trieste entra nell'organizzazione clandestina slovena \"Borba\" e partecipa ad azioni di sabotaggio e lotta armata. Arrestato nuovamente, viene processato dal Tribunale Speciale, in sua assenza, viene stralciato, con sentenza n.45 del 16/08/1930.\nNel 1929 espatria a Parigi dove, in esilio, lavora presso la sede del Partito Comunista Francese. Nel 1931 partecipa come delegato per l'Istria al congresso del Partito Comunista d'Italia a Colonia, in Germania. Nel 1933, con l'identit\u00e0 di \"Giuseppe Oghen\", \u00e8 in U.R.S.S., dove studia nella scuola politica leninista e lavora in fabbrica. Nel 1936 diviene commissario politico della 12\u00aa \"Brigata Garibaldi\" in Spagna nella Guerra Civile Spagnola.\nNel 1938 va a combattere in Catalogna. Nel 1939 viene internato ad Argel\u00e8s-sur-Mer in Francia. Prende parte con Ilio Barontini, Domenico Rolla ed il colonnello Paul Robert Monnier a una missione del controspionaggio anglo-francese in Etiopia, all'epoca colonia italiana come istruttore e per far arrivare armi ai partigiani etiopi. Ammalatosi gravemente di malaria, rischia di morire.\nRitornato in Francia viene internato a Vernet d'Ari\u00e8ge e poi a Castres. Evade. L'8 settembre 1943, in Italia va in Venezia Giulia, nel 1944, \u00e8 inviato dalla dirigenza del partito comunista in Liguria, a Genova e poi, partecipa alla resistenza, col nome di \"Miro\", come comandante della VI Zona Operativa Ligure dei partigiani Garibaldini con sede a Carrega Ligure in provincia di Alessandria. Vive tra Carrega Ligure e Fontanigorda. \u00c8 presente stabilmente in val Borbera dal luglio 1944 per trattare con Franco Anselmi la sua entrata nella 3\u00aa brigata Garibaldi e per affidare nel gennaio 1945 a Erasmo Marr\u00e8 la riorganizzazione della Brigata Arzani. Si distingue in combattimenti a Marsaglia in val Trebbia, alle Capannette di Pej tra Piemonte e Emilia-Romagna, a Cartasegna di Carrega Ligure e a Carrega Ligure.\nNel maggio 1945 riceve la cittadinanza onoraria di Genova, la bronze star statunitense, altri riconoscimenti da parte del governo jugoslavo e la medaglia d'oro del governo italiano. Torna in Venezia Giulia e riceve incarichi dal partito comunista del Territorio Libero di Trieste, sotto il governo alleato. Nel 1946 dirige uno sciopero generale non autorizzato dagli alleati e viene condannato a quattro mesi di reclusione. Fugge cos\u00ec a Capodistria, nella Zona B del Territorio Libero di Trieste sotto controllo jugoslavo. Qui nel 1948 si oppone alla decisione sovietica del Cominform contro il governo del marescallo Tito, e ritornato a Trieste, per la loro diversa posizione, si scontra con i comunisti italiani. Essendo l\u00ec tornato, sconta la pena dei quattro mesi nella carceri del Coroneo; uscito, fa ritorno in Jugoslavia, a Capodistria, con incarichi nel movimento antifascista e nel 1955 diventa deputato al parlamento della Repubblica Socialista di Slovenia. Nel 1970 si ritira a vita privata a Capodistria, dove muore nel 1978.\nA Carrega Ligure gli \u00e8 stata dedicata nel 1980 una stele dall'ANPI sezione di Genova con scritto:\nDopo la morte gli \u00e8 stata dedicata una scuola e una piazza a Capodistria (Slovenia)."}
{"id": "1431990", "revid": "124285991", "url": "https://it.wikipedia.org/wiki?curid=1431990", "title": "Barbuda", "text": "Barbuda \u00e8 la seconda isola per dimensioni e importanza, dopo Antigua, nella piccola nazione caraibica di Antigua e Barbuda. Dal punto di vista amministrativo Barbuda \u00e8 considerata una dipendenza, come Redonda, di Antigua e Barbuda.\nIl 6-7 settembre 2017 l'uragano Irma ha colpito l'isola provocando la distruzione del 90% degli edifici dell'isola.\nEconomia.\nL'isola \u00e8 considerata un \"paradiso fiscale\". Il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta lista nera, ponendo quindi limitazioni fiscali ai rapporti economico commerciali che si intrattengono tra le aziende italiane ed i soggetti ubicati in tale territorio."}
{"id": "1431992", "revid": "17815", "url": "https://it.wikipedia.org/wiki?curid=1431992", "title": "Hhohho", "text": ""}
{"id": "1431994", "revid": "1543377", "url": "https://it.wikipedia.org/wiki?curid=1431994", "title": "17P/Holmes", "text": "17P/Holmes, o anche cometa Holmes, \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta dall'astrofilo Edwin Holmes il 6 novembre 1892.\nNell'ottobre del 2007, in sole 42 ore, la cometa ha subito un incremento di luminosit\u00e0 che l'ha portata da una magnitudine apparente di 17 (praticamente fuori dalla portata della maggior parte dei telescopi amatoriali), ad una magnitudine di 2,8 (visibile ad occhio nudo anche nei cieli inquinati delle citt\u00e0).\nL'incremento di luminosit\u00e0 subito dalla cometa \u00e8 paragonabile alla differenza che c'\u00e8 fra la Luna piena e il Sole.\nLa cometa \u00e8 un esempio di un piccolo numero di comete, anch'esse della famiglia di Giove, che hanno esibito \"outburst\" che hanno determinato un incremento della luminosit\u00e0 di 9 magnitudini. Le altre sono state: la 41P/Tuttle-Giacobini-Kres\u00e1k nel 1973, la 98P/Takamizawa nel 1984 e la 97P/Metcalf-Brewington nel 1991. Comunque l'incremento mostrato dalla cometa Holmes \u00e8 stato un centinaio di volte maggiore che negli altri casi.\nScoperta.\nLa cometa Holmes fu scoperta da Edwin Holmes il 6 novembre 1892 durante una campagna osservativa della Galassia di Andromeda (M31). La scoperta fu possibile grazie ad un incremento in luminosit\u00e0 simile a quello manifestato nel 2007. La cometa raggiunse una magnitudine di 4 o 5 per un periodo di diverse settimane prima di affievolirsi.\nLa scoperta fu confermata da Edward Walter Maunder dell'Osservatorio Reale di Greenwich e da William Henry Maw. Successive scoperte indipendenti avvennero da parte di Thomas David Anderson (Edimburgo, Scozia) l'8 novembre e di John Ewen Davidson (Queensland, Australia) il 9.\nLa prima orbita ellittica della cometa Holmes fu calcolata in modo indipendente da Heinrich Kreutz e da George Mary Searle. Ne fu quindi determinata la data del perielio, il 13 giugno, ed il periodo di rivoluzione, 6,9 anni. Questi calcoli dimostrarono definitivamente che non si trattava del ritorno della cometa 3D/Biela.\nFurono osservati i successivi due passaggi, nel 1899 e nel 1906, dopo i quali la cometa and\u00f2 perduta finch\u00e9 non fu riscoperta il 6 luglio 1964 da Elizabeth Roemer dello United States Naval Observatory. Grazie alle predizioni computerizzate di Brian Marsden, la cometa \u00e8 stata osservata in tutti i passaggi successivi.\nPassaggio del 2007.\nTra il 23 ed il 24 ottobre del 2007 la luminosit\u00e0 della cometa Holmes \u00e8 aumentata notevolmente, passando dalla magnitudine apparente di 17 ad una magnitudine di 2,5 in appena poche ore.\nIl primo ad aver colto la variazione di luminosit\u00e0 \u00e8 stato J. A. Henr\u00edquez Santana, dall'isola di Tenerife, nell'arcipelago delle Canarie; qualche minuto dopo, Ram\u00f3n Naves a Barcellona notava che la cometa aveva raggiunto una magnitudine apparente di 7,3. La cometa ha quindi raggiunto la luminosit\u00e0 necessaria per essere facilmente individuabile ad occhio nudo come una luminosa \"stella\" gialla nella costellazione di Perseo, e dal 25 ottobre la cometa 17P/Holmes si \u00e8 presentata come la terza \"stella\" pi\u00f9 luminosa in quella costellazione . Durante questa fase di incremento della luminosit\u00e0, sono stati osservati dei frammenti separarsi dal nucleo cometario abbinati al rilascio di un gran quantitativo di polveri. L'evento principale \u00e8 avvenuto intorno al 24 ottobre.\nMentre i grandi telescopi mostravano i fini dettagli cometari, ad occhio nudo l'aspetto della cometa \u00e8 rimasto simile a quello di stella fino al 26 ottobre. Dopo quella data, la cometa 17P/Holmes ha iniziato a mostrare caratteristiche tipiche delle comete anche ad occhio nudo. Il nucleo cometario ha manifestato l'incremento nell'attivit\u00e0 mentre si trovava in prossimit\u00e0 dell'opposizione, e la coda, che punta in direzione opposta al Sole, \u00e8 rimasta nascosta agli osservatori da Terra dal nucleo stesso. La cometa \u00e8 quindi apparsa come una sfera luminosa.\nSulla base di calcoli orbitali e delle misurazioni della luminosit\u00e0 mostrata in precedenza dell\"'outbust\" del 2007, il diametro del nucleo cometario \u00e8 stato stimato in 3,4 km Nel tardo ottobre 2007 il diametro della chioma \u00e8 aumentato da 3,3 a pi\u00f9 di 13 minuti d'arco, circa la met\u00e0 del diametro che la Luna sottende in cielo. Ad una distanza di 2 UA, tale dimensione apparente corrisponde ad un diametro reale di un milione di chilometri, o circa il 70% del diametro del Sole. Per confronto, la Luna dista 380.000\u00a0km dalla Terra. Quindi, la chioma della cometa Holmes era una sfera dal diametro maggiore di quello dell'orbita della Luna intorno alla Terra.\nA met\u00e0 novembre, per il materiale della chioma \u00e8 stata stimata una velocit\u00e0 di espansione di 500\u00a0m/s, ed un diametro di 1,4 milioni di chilometri, pari a quello del Sole. Per un brevissimo periodo, la cometa ha posseduto l'atmosfera pi\u00f9 estesa del Sistema solare.\n\u00c8 interessante osservare alcune similitudini tra gli eventi del 1892 e quelli del 2007. In entrambi i casi, la cometa \u00e8 entrata in \"outbusrt\" 5-6 mesi prima di raggiungere il perielio, ed entrambi gli eventi hanno mostrato simili evoluzioni in apparenza della chioma e della coda. Inoltre, sebbene la cometa abbia effettuato numerosi transiti al perielio nel periodo compreso tra le due date, non sono stati osservati eventi simili.\nNel marzo del 2008, la cometa \u00e8 stata fotografata tramite il Telescopio spaziale Spitzer rivelando caratteristiche morfologiche che non erano mai state osservate su una cometa. Sono stati osservati un guscio esterno, composto da polveri sottili, il nucleo (il punto brillante al centro dell'immagine) e le particelle espulse dalla cometa durante l'esplosione. Trattando l'immagine \u00e8 stato possibile rilevare dei filamenti che costituiscono, con il guscio esterno, uno dei misteri non risolti di questa cometa."}
{"id": "1431996", "revid": "1602064", "url": "https://it.wikipedia.org/wiki?curid=1431996", "title": "Lubombo", "text": ""}
{"id": "1431997", "revid": "17815", "url": "https://it.wikipedia.org/wiki?curid=1431997", "title": "Shiselweni", "text": ""}
{"id": "1431998", "revid": "287204", "url": "https://it.wikipedia.org/wiki?curid=1431998", "title": "Kirrwiller", "text": "Kirrwiller \u00e8 un comune francese di 525 abitanti situato nel dipartimento del Basso Reno nella regione del Grand Est.\nFusosi il 1\u00ba marzo 1974 con Bosselshausen per formare il comune di Kirrwiller-Bosselshausen, il 1\u00ba gennaio 2007 \u00e8 stato ripristinato."}
{"id": "1432001", "revid": "287204", "url": "https://it.wikipedia.org/wiki?curid=1432001", "title": "Bosselshausen", "text": "Bosselshausen \u00e8 un comune francese di 182 abitanti (2007) situato nel dipartimento del Basso Reno nella regione del Grand Est.\nFusosi il 1\u00ba marzo 1974 con Kirrwiller per formare il comune di Kirrwiller-Bosselshausen, il 1\u00ba gennaio 2007 \u00e8 stato ripristinato."}
{"id": "1432002", "revid": "7", "url": "https://it.wikipedia.org/wiki?curid=1432002", "title": "Halakha", "text": ""}
{"id": "1432005", "revid": "56818", "url": "https://it.wikipedia.org/wiki?curid=1432005", "title": "Isola di Lemno", "text": ""}
{"id": "1432008", "revid": "287204", "url": "https://it.wikipedia.org/wiki?curid=1432008", "title": "Jovanovic", "text": ""}
{"id": "1432009", "revid": "113757", "url": "https://it.wikipedia.org/wiki?curid=1432009", "title": "Giovanbattista Lazagna", "text": ""}
{"id": "1432011", "revid": "1305772", "url": "https://it.wikipedia.org/wiki?curid=1432011", "title": "Pavlovi\u0107", "text": "Pavlovi\u0107 \u00e8 un cognome serbo. Indica numerose personalit\u00e0, tra le quali:\n\"Pavlovi\u010d\", con \"-\u010d\", \u00e8 un patronimico russo."}
{"id": "1432012", "revid": "287204", "url": "https://it.wikipedia.org/wiki?curid=1432012", "title": "Mihajlov", "text": ""}
{"id": "1432013", "revid": "3831", "url": "https://it.wikipedia.org/wiki?curid=1432013", "title": "Zogovic", "text": ""}
{"id": "1432015", "revid": "2078053", "url": "https://it.wikipedia.org/wiki?curid=1432015", "title": "European and Mediterranean Plant Protection Organization", "text": "La European and Mediterranean Plant Protection Organization (EPPO) \u00e8 una organizzazione intergovernativa responsabile della cooperazione per la protezione delle piante in Europa e nella regione mediterranea.\nNell'ambito della Convenzione Internazionale per la Protezione delle Piante (IPPC), l'EPPO \u00e8 l'Organizzazione Regionale per la Protezione delle Piante (RPPO) per l'Europa e ha la sua sede a Parigi.\nFondata nel 1951 l'EPPO \u00e8 cresciuta fino ad avere 50 membri nel 2015.\nTra gli obiettivi dell'EPPO ci sono la protezione delle piante, lo sviluppo di strategie internazionali contro l'introduzione e la diffusione di malattie delle piante e la promozione di metodi di controllo sicuri ed efficaci.\nHa contribuito allo sviluppo degli standard internazionali e le linee guida sulla applicazione delle misure fitosanitarie, la buona pratica fitosanitaria e la valutazione dei prodotti fitosanitari. Essa fornisce inoltre un servizio di segnalazione di eventi di interesse fitosanitario come focolai di epidemie e comparsa di nuovi agenti parassitari. Come organismo regionale per la protezione delle piante, EPPO partecipa inoltre alle sessioni internazionali sulla salute delle piante organizzate dalla FAO e dall'IPPC."}
{"id": "1432016", "revid": "125270223", "url": "https://it.wikipedia.org/wiki?curid=1432016", "title": "Bice Biagi", "text": "Biografia.\n\u00c8 stata direttrice di \"Insieme\", \"Intimit\u00e0\" e \"Novella 2000\", poi vicedirettrice di \"Oggi\".\nNel 2007 ha lavorato insieme al padre, Enzo Biagi, nella redazione della trasmissione televisiva RT Rotocalco Televisivo.\nNel 2008 ha pubblicato per la Rizzoli Editore un libro dedicato al padre, \"In viaggio con mio padre\".\nDal 2008, insieme alla sorella Carla, presiede il comitato promotore del Premio Enzo Biagi."}
{"id": "1432017", "revid": "2078053", "url": "https://it.wikipedia.org/wiki?curid=1432017", "title": "EPPO", "text": ""}
{"id": "1432019", "revid": "1452073", "url": "https://it.wikipedia.org/wiki?curid=1432019", "title": "Impariamo e scopriamo", "text": "Impariamo e scopriamo \u00e8 una raccolta della cantante Cristina D'Avena contenente sigle di serie animate con tematiche storico-scientifiche in onda sulle reti Mediaset, pubblicata il 6 aprile 2007."}
{"id": "1432023", "revid": "287204", "url": "https://it.wikipedia.org/wiki?curid=1432023", "title": "Nikko", "text": ""}
{"id": "1432027", "revid": "1452073", "url": "https://it.wikipedia.org/wiki?curid=1432027", "title": "Toante", "text": ""}
{"id": "1432043", "revid": "22414", "url": "https://it.wikipedia.org/wiki?curid=1432043", "title": "Circoli Operai Comunisti", "text": ""}
{"id": "1432048", "revid": "339392", "url": "https://it.wikipedia.org/wiki?curid=1432048", "title": "Centre (Camerun)", "text": ""}
{"id": "1432049", "revid": "339392", "url": "https://it.wikipedia.org/wiki?curid=1432049", "title": "Sud (Camerun)", "text": ""}
{"id": "1432050", "revid": "14691", "url": "https://it.wikipedia.org/wiki?curid=1432050", "title": "Provincia Est", "text": ""}
{"id": "1432051", "revid": "14691", "url": "https://it.wikipedia.org/wiki?curid=1432051", "title": "Provincia dell'Est", "text": ""}
{"id": "1432052", "revid": "339392", "url": "https://it.wikipedia.org/wiki?curid=1432052", "title": "Ouest (Camerun)", "text": ""}
{"id": "1432053", "revid": "339392", "url": "https://it.wikipedia.org/wiki?curid=1432053", "title": "Extr\u00eame-Nord", "text": ""}
{"id": "1432054", "revid": "339392", "url": "https://it.wikipedia.org/wiki?curid=1432054", "title": "Nord (Camerun)", "text": ""}
{"id": "1432055", "revid": "14691", "url": "https://it.wikipedia.org/wiki?curid=1432055", "title": "Provincia Nord", "text": ""}
{"id": "1432056", "revid": "339392", "url": "https://it.wikipedia.org/wiki?curid=1432056", "title": "Provincia Est (Camerun)", "text": ""}
{"id": "1432057", "revid": "14691", "url": "https://it.wikipedia.org/wiki?curid=1432057", "title": "Provincia del Nord", "text": ""}
{"id": "1432068", "revid": "767487", "url": "https://it.wikipedia.org/wiki?curid=1432068", "title": "Monsieur Vincent", "text": "Monsieur Vincent \u00e8 un film del 1947 diretto da Maurice Cloche.\nVinse l'Oscar al miglior film in lingua straniera ed al suo interprete principale Pierre Fresnay fu attribuita la Coppa Volpi per la migliore interpretazione maschile alla Mostra Internazionale d'Arte Cinematografica di Venezia."}
{"id": "1432069", "revid": "438678", "url": "https://it.wikipedia.org/wiki?curid=1432069", "title": "Le mura di Malapaga", "text": "Le mura di Malapaga (\"Au-del\u00e0 des grilles\") \u00e8 un film del 1949 diretto da Ren\u00e9 Cl\u00e9ment.\nTrama.\nUn marinaio che a Marsiglia ha ucciso la propria amante, giunge a Genova su una nave. Sceso a terra per togliersi un dente che gli duole in modo insopportabile, nel porto della citt\u00e0 incontra una bambina che lo guida prima dal dentista e poi a mangiare nella trattoria dove lavora sua madre, Marta. Lei \u00e8 separata dal marito, Giuseppe, un uomo brutale che la perseguita e tenta in tutti i modi di portarle via la figlia, per costringerla a tornare con lui. Nella trattoria, rimasta deserta, la donna e il marinaio si raccontano le loro esperienze, e nasce una profonda simpatia. Marta accoglie l'uomo nella propria abitazione, un antico convento che sorge vicino alle mura di Malapaga dove si raccoglie la povera gente sconvolta dalla guerra; la donna preferisce vivere tra le macerie della citt\u00e0 bombardata piuttosto che tornare a Nizza dal marito. Marta, tra timidezze e pudori, si sente attratta dal marinaio, ma il loro avvenire \u00e8 senza futuro; l'uomo \u00e8 infatti ricercato dalla polizia e deciso a fuggire: solo quando arriva al molo, in cui \u00e8 ancorata la nave con la quale \u00e8 arrivato, sente di non poter abbandonare la donna e torna da lei. La figlia Cecchina, gelosa dello straniero che s'intromette tra lei e la madre, incomincia a soffrire. Una domenica la coppia si concede una gita in autobus a Nervi; si osservano a lungo e parlano poco, ma sembrano felici. Al ritorno, vicino alla casa di Marta, salgono lungo un carrugio ma non notano su di uno scalino un avvertimento per il marinaio che Cecchina ha scritto col gesso. Le ombre dei poliziotti si profilano: entrambi sono circondati. Si guardano per l'ultima volta, e l'uomo si avvia a passi stanchi verso l'arresto: la donna non riesce a trattenere un grido. Cecchina raggiunge la madre e la osserva nel mutismo pi\u00f9 assoluto.\nProduzione.\nIl terzo film di Ren\u00e9 Cl\u00e9ment venne girato per gli interni a Roma negli studi della Titanus; gli esterni sono le storiche mura di Genova che si snodano intorno all'antica piazza Cavour. Venne presentato in concorso al Festival di Cannes 1949, dove vinse il premio per la migliore regia e il premio per la migliore interpretazione femminile. Inoltre vinse nel 1951 l'Oscar al miglior film straniero. Registrato al P.R.C. della S.I.A.E. con il n. 736, venne presentato alla Commissione di Revisione Cinematografica il 30 aprile 1949 e ottenne il visto di censura n. 5.706 del 9 giugno 1949 con una lunghezza accertata della pellicola di 2.410 metri.\nEbbe la prima proiezione nelle sale italiane il 19 settembre 1949, mentre in Francia usc\u00ec il 16 novembre successivo, dopodich\u00e9 venne presentato in tutto il mondo; negli Stati Uniti ebbe la prima a New York il 20 marzo 1950, in Germania il 13 luglio 1951 con il titolo \"Die Mauren von Malapaga\". In Italia incass\u00f2 88.750.000 di lire.\nDistribuzione.\nEdizione italiana.\nNella versione originale la piccola Cecchina funge da interprete italiana per il protagonista, che parla solo il francese. Questo, che \u00e8 il motivo principale della loro amicizia, si perde completamente nel doppiaggio italiano.\nAccoglienza.\nCritica.\n\u00abIl merito fondamentale del film \u00e8 nella sua rigorosa sobriet\u00e0, che collabora a una rara evidenza e a un'ancor pi\u00f9 rara fluidit\u00e0 di racconto. (...) Genova, i \"carruggi\", tutto un quartiere; figure e figurine, tutto un ambiente; e il nostro dopoguerra che soprattutto nei muri e in molti animi si protrae: ogni elemento \u00e8 stato da lui individuato, fuso e scandito con la consapevolezza e le vibrazioni del narratore di razza. Pi\u00f9 d'uno ha voluto ricordare, a proposito di questo incontro di due vite che potrebbero unirsi e non potranno, il \"Breve incontro\" di David Lean; il paragone potr\u00e0 sembrare azzardato, ma a ragion veduta, per alcuni aspetti lo si pu\u00f2 fare. L'interpretazione \u00e8 perfetta. Non un attimo di stanchezza, in questo film apparentemente modesto; non una sbavatura, non un'esitazione. Se la piccola Vera Talchi va a ingrossare la gi\u00e0 folta schiera di ragazzi e ragazzini \"captati\" per lo schermo; se Andrea Checchi \u00e8 sobrio e incisivo, e Ave Ninchi efficace: Jean Gabin ritrova con questo personaggio tutta l'autorit\u00e0 dei suoi giorni migliori. Ho lasciato per ultima Isa Miranda. (...) In questo film, la Miranda, ritrovandosi finalmente all'unisono con il suo personaggio, ha ritrovato tutti i suoi toni: che sono di un'umanit\u00e0 racchiusa e dolente, il dolore accettato come una dura legge, nella quale poche schiarite albeggiano come incredule speranze. (...)\u00bb Mario Gromo, \"La Stampa\", 20 settembre 1949\n\u00ab [...] (il film) che vuole essere un dramma psicologico, \u00e8 comunque un film onesto anche se si rif\u00e0 a noti modelli nel tentativo di fondere il vecchio neorealismo francese con quello della recente 'scuola italiana' (...)\u00bb. (Guido Aristarco, \"Cannes: Set Up - Secondo Tempo\" in \"Cinema\", n. 23, 30/9/1949)"}
{"id": "1432073", "revid": "74801", "url": "https://it.wikipedia.org/wiki?curid=1432073", "title": "Himi", "text": " \u00e8 una citt\u00e0 giapponese della prefettura di Toyama."}
{"id": "1432074", "revid": "111317779", "url": "https://it.wikipedia.org/wiki?curid=1432074", "title": "Imizu", "text": " \u00e8 una citt\u00e0 giapponese della prefettura di Toyama."}
{"id": "1432075", "revid": "439868", "url": "https://it.wikipedia.org/wiki?curid=1432075", "title": "Kurobe", "text": " \u00e8 una citt\u00e0 giapponese della prefettura di Toyama."}
{"id": "1432076", "revid": "767487", "url": "https://it.wikipedia.org/wiki?curid=1432076", "title": "Namerikawa", "text": " \u00e8 una citt\u00e0 giapponese della prefettura di Toyama."}
{"id": "1432077", "revid": "2160602", "url": "https://it.wikipedia.org/wiki?curid=1432077", "title": "Nanto (Toyama)", "text": " \u00e8 una citt\u00e0 giapponese della prefettura di Toyama."}
{"id": "1432078", "revid": "110157", "url": "https://it.wikipedia.org/wiki?curid=1432078", "title": "Oyabe", "text": " \u00e8 una citt\u00e0 giapponese della prefettura di Toyama."}
{"id": "1432079", "revid": "110157", "url": "https://it.wikipedia.org/wiki?curid=1432079", "title": "Takaoka", "text": " \u00e8 una citt\u00e0 giapponese della prefettura di Toyama."}
{"id": "1432080", "revid": "2208340", "url": "https://it.wikipedia.org/wiki?curid=1432080", "title": "Tonami", "text": " \u00e8 una citt\u00e0 giapponese della prefettura di Toyama."}
{"id": "1432081", "revid": "439868", "url": "https://it.wikipedia.org/wiki?curid=1432081", "title": "Toyama", "text": " \u00e8 una citt\u00e0 giapponese capoluogo dell'omonima prefettura di Toyama."}
{"id": "1432082", "revid": "767487", "url": "https://it.wikipedia.org/wiki?curid=1432082", "title": "Uozu", "text": " \u00e8 una citt\u00e0 giapponese della prefettura di Toyama, servita dall'omonima stazione ferroviaria.\nNel 1581 fu presa d'assedio. Nel 23 luglio 1918 scoppi\u00f2 la protesta iniziale di quelli che poi divennero i moti per il riso del 1918."}
{"id": "1432083", "revid": "1718925", "url": "https://it.wikipedia.org/wiki?curid=1432083", "title": "Mononucleosi infettiva", "text": "La mononucleosi infettiva (detta anche semplicemente mononucleosi o \"malattia del bacio\", per la sua trasmissibilit\u00e0 attraverso la saliva) \u00e8 una malattia infettiva virale molto contagiosa causata dal virus di Epstein-Barr (EBV). Le cellule bersaglio del virus sono i linfociti B e il decorso \u00e8 acuto, solitamente di 4-6 settimane.\nLa denominazione della malattia \u00e8 dovuta alla caratteristica presenza nel sangue, in livelli superiori alla norma, di cellule mononucleate normali (linfociti e monociti) e di cellule mononucleate specifiche.\nStoria.\nLa mononucleosi infettiva fu riconosciuta e descritta per la prima volta in sei pazienti da E. Larey e Douglas H. Sprunt sul Bulletin of the Johns Hopkins Hospital del 1920 con il titolo\nAll'epoca il virus di Epstein-Barr (EBV) non era stato ancora isolato e scoperto, ma gi\u00e0 dal 1800 la mononucleosi era stata individuata come una sindrome clinica costituita da febbre, faringite e adenopatia. Il termine \"febbre ghiandolare\" fu usato nel 1889 da medici tedeschi, tra cui Emil Pfeiffer; mentre l'associazione tra il virus di EBV e la malattia (mononucleosi infettiva) venne riconosciuta nel 1968 da Diehl V, Henle G, Henle W, Kohn G. del Virus and Genetics Laboratories, The Children's Hospital of Philadelphia, School of Medicine, University of Pennsylvania, Philadelphia.\nLa relazione del virus di EBV con il linfoma di Burkitt fu trovata in quegli anni dallo stesso gruppo di ricerca in collaborazione con ricercatori del \"Karolinska Institute Medical School\".\nEziologia ed epidemiologia.\nLa mononucleosi infettiva \u00e8 causata dal virus di Epstein-Barr, un virus a DNA a doppia elica appartenente alla famiglia degli \"Herpesviridae\", sottofamiglia \"Gammaherpesvirinae\".\nIl virus infetta i tessuti epiteliari orofaringei, provocando faringite e talvolta tosse, e i linfociti B con trasmissione orofaringea. Il contagio pu\u00f2 avvenire tramite uno scambio di saliva (da che il termine popolare \"malattia del bacio\"), o indirettamente attraverso oggetti entrati in contatto con la saliva di un soggetto infetto (mani, posate, bicchieri, spazzolini, giocattoli).\nOltre il 90% della popolazione adulta risulta essere sieropositivo per il virus e possiede quindi anticorpi diretti verso antigeni virali. I picchi di infezione sono la prima infanzia nei paesi in via di sviluppo e l'et\u00e0 adolescenziale, dai 15 ai 25 anni, nei paesi industrializzati. Il decorso \u00e8 in genere asintomatico o indistinguibile da quello di una faringite o sindrome influenzale e con sintomi spesso trascurabili. Nell'et\u00e0 giovanile nel 75% dei casi si manifesta la forma classica di mononucleosi; in et\u00e0 adulta \u00e8 tipica una forma lieve, con febbre, malessere e debolezza.\nLatenza, oncogenicit\u00e0 e patogenicit\u00e0, post remissione.\nIl virus rimane latente nell'ospite anche dopo la guarigione. Nei soggetti infettati l'eliminazione del virus con la saliva continua per circa un anno. Passato questo periodo, l'eliminazione del virus continua in maniera saltuaria per tutta la vita; ci\u00f2 \u00e8 dimostrabile attraverso la positivit\u00e0 per il virus nel gargarizzato in circa il 15-20% dei casi di soggetti esposti e asintomatici.\nAlla presenza dell'EBV sono associati alcuni rari tumori come il cancro della rinofaringe, la variante africana del linfoma di Burkitt, alcuni linfomi non-Hodgkin a cellule B (specie in soggetti immunodepressi) e il linfoma di Hodgkin. In Cina, in particolare nella zona meridionale, il linfoma di Burkitt \u00e8 il pi\u00f9 frequente fra i tumori della testa e del collo.\nSu base esclusivamente clinica, osservando la sintomatologia, da alcuni autori \u00e8 stata ipotizzata una correlazione tra mononucleosi infettiva e rischio di lupus eritematoso sistemico; per\u00f2 \u00e8 stata apparentemente smentita da uno studio prospettico della durata di 30 anni, condotto in Danimarca e terminato nel 2007. Altri studi hanno evidenziato come nei soggetti affetti da malattie autoimmuni, quali sclerosi sistemica, rettocolite ulcerosa, lo stesso lupus eritematoso sistemico e in misura minore in quelli affetti da artrite reumatoide, sindrome di Sj\u00f6gren, spondilite anchilosante e la malattia di Crohn, la presenza del virus di Epstein-Barr stimola la formazione di un autoanticorpo che potrebbe contribuire al mantenimento dello stato infiammatorio.\nPatogenesi.\nIl virus di Epstein-Barr possiede delle glicoproteine di superficie (gp350 e gp220) in grado di legare un recettore (CR2, CD21) per il complemento espresso in diverse cellule dell'organismo, tra cui i linfociti B e le cellule dell'orofaringe.\nUna volta entrato in contatto con i tessuti dell'orofaringe, il virus si propaga nei linfonodi delle catene cervicali, sede di contatto con i linfociti B. Da qui, in seguito a intensa replicazione virale, i virus vengono dismessi nel sangue, liberi o associati ai linfociti B. In fase acuta \u00e8 dimostrabile la presenza del genoma (in forma episomica) in circa il 20% dei linfociti B, con produzione di un pattern di anticorpi tipici, tra cui patognomonici anticorpi eterofili, responsabili di alcune complicanze e fondamentali per fini diagnostici. Terminata la fase acuta, il DNA di EBV \u00e8 ancora riscontrabile nelle cellule epiteliali dell'orofaringe e nelle memory cell linfonodali.\nDi particolare importanza \u00e8 la reazione cellulo-mediata nei confronti delle cellule B infettate e guidata dai linfociti T; le cellule reattive tendono ad assumere una particolare morfologia e vengono definiti virociti, o cellule di Downey. I virociti hanno dimensioni e forma variabile e si caratterizzano per un citoplasma schiumoso, vacuolizzato e intensamente basofilo, un nucleo ovalare, talora lobulato o reniforme che presenta irregolari depositi di cromatina densa e, talora, nucleoli.\nForme di patologia simili ma rare e differenziabili sono causate da altri \"Herpesvirus\" (CMV, HHV-6), da altre forme virali (\"Adenovirus\", HIV, HAV, \"Rubivirus\"), dallo \"Streptococcus pyogenes\" e dal \"Toxoplasma gondii\".\nAnatomia patologica.\nOltre alle tipiche alterazioni ematologiche, in corso di mononucleosi infettiva sono frequenti diverse alterazioni, soprattutto a carico di milza e fegato. La milza, ingrandita e palpabile, pu\u00f2 presentare segni aspecifici, come emorragie sottocapsulari. Nel fegato possono esserci infiltrati diffusi degli spazi portali, con alterazioni in senso regressivo del parenchima epatico e piccoli infarti parcellari. Inoltre i linfociti possono infiltrare le porzioni periarteriolari di intestino e tessuti sottocutanei. I linfonodi risultano ingrossati in tutto il corpo, specialmente sotto le ascelle, nell'inguine e nella regione cervicale posteriore. L'esame istologico rivela la presenza di linfociti T, spesso tanto prolifici da dar luogo a un quadro morfologicamente simile ai linfomi. La mononucleosi pu\u00f2 avere ripercussioni anche sul sistema nervoso centrale, che pu\u00f2 presentare edema e, raramente, degenerazione mielinica dei fasci nervosi periferici.\nProfilo clinico.\nSintomi e segni aspecifici come febbre, astenia, malessere e cefalea insorgono in circa il 90% dei casi dai 30 ai 60 giorni dopo l'esposizione nei giovani-adulti e in 10-15 giorni nei bambini. La febbre, talora elevata nei giovani, \u00e8 sovente il sintomo di esordio.\nA questa si associa una faringotonsillite di vario grado, a volte modesta e caratterizzata da solo eritema, a volte grave, con un quadro essudativo o pseudomembranoso che pu\u00f2 ricordare l'infezione da \"Streptococcus pyogenes\" o addirittura da \"Corynebacterium diphtheriae\"; \u00e8 inoltre presente disfagia e odinofagia. In questo contesto, dopo circa una settimana, possono apparire (30% dei casi) piccole lesioni petecchiali a livello della giunzione tra il palato molle e il palato duro, reperto tipico di mononucleosi infettiva.\nLa linfoadenopatia, quasi sempre presente, \u00e8 riscontrabile tipicamente a livello cervicale laterale, sia nelle catene anteriori sia in quelle posteriori. I linfonodi affetti, delle dimensioni di una nocciola o poco pi\u00f9 grandi, hanno una consistenza duro-elastica, sono mobili nei piani profondi e superficiali, non si associano ad alterazioni della cute sovrastante e sono intensamente dolenti alla palpazione. Bench\u00e9 le zone cervicali siano le pi\u00f9 colpite, la linfoadenopatia pu\u00f2 essere apprezzabile a livello di tutte le stazioni linfonodali superficiali, come i siti epitrocleari, ascellari, inguinali e poplitei. Anche le stazioni profonde, qualora indagate, possono mostrarsi ingrossate.\nLa splenomegalia, dimostrabile in pi\u00f9 del 50% dei casi, pu\u00f2 associarsi variabilmente a epatomegalia; in circa il 9% pu\u00f2 inoltre presentarsi ittero. Un esantema, o pi\u00f9 correttamente rash aspecifico, talora rubelliforme, altre volte scarlattiniforme, morbilliforme o urticarioide, si presenta nel 10% dei casi ed \u00e8 spesso associato a terapia empirica della faringite con penicilline semi-sintetiche, come l'ampicillina.\nUn'iperemolisi \u00e8 evidenziabile nel 3% dei casi e si associa alla presenza di IgM anti eritrociti indagabili con il test di Coombs. Questo tipo di anemia immunoemolitica insorge sovente tra la 3\u00aa e la 4\u00aa settimana, con regressione spontanea dopo circa 2 mesi. La stessa patogenesi immunologica \u00e8 causa di piastrinopenia che tuttavia non si associa a fenomeni emorragici. Altri segni e sintomi associabili sono l'angina tonsillare e meno spesso diarrea e dolori addominali.\nComplicanze.\nGravi complicanze insorgono in circa il 5% dei casi di mononucleosi infettiva.\nLa complicazione grave pi\u00f9 frequente \u00e8 la rottura della milza, a rischio nei casi (circa il 50%) in cui questa sia ingrossata (splenomegalia); tale evento pu\u00f2 esitare verso emorragie interne che possono provocare lo stato di shock ipovolemico o la morte del paziente.\nUn'anemia emolitica pu\u00f2 aggravare il quadro ma \u00e8 autolimitante e pu\u00f2 associarsi a porpora dovuta a piastrinopatia e piastrinopenia.\nLa sovrainfezione batterica faringo-tonsillare \u00e8 invece la complicanza locale pi\u00f9 frequente e pu\u00f2 essere ben gestita da brevi cicli di antibiotici. \u00c8 tuttavia importante ricordare che devono essere evitate le penicilline per la comparsa di fenomeni esantematici-urticarioidi; in alternativa \u00e8 possibile utilizzare brevi cicli di macrolidi come eritromicina o azitromicina.\nIn circa l'1% dei casi si pu\u00f2 manifestare una meningite a liquor limpido, con segni neurologici diffusi o con segni di interessamento cerebellare. Ma in assenza di complicanze le forme virali di meningite hanno prognosi benigna e raramente mostrano reliquati. Talora l'infezione da EBV pu\u00f2 complicarsi con una sindrome di Guillain-Barr\u00e9.\nIn casi eccezionali (meno dell'1%), in particolare in immunodepressi, si pu\u00f2 manifestare una pericolosa encefalite.\nIn alcuni individui, probabilmente predisposti per cause congenite o acquisite che alterano la risposta immunitaria contro il virus, l'infezione primaria non \u00e8 controllata e il virus di Epstein-Barr continua a replicarsi provocando un'infezione cronica attiva (CAEBV) di cui si conoscono forme molto gravi o severe (SCAEBV). Questa sindrome ha avuto diverse definizioni, anche perch\u00e9 si sovrappone con altre non ben definite, come la sindrome da stanchezza cronica e la sindrome da emofagocitosi EBV correlata. Contrariamente a quanto asserito negli anni passati, nei pazienti con CAEBV si segnalano sempre pi\u00f9 frequentemente neoplasie linfoidi originate dalle cellule T e dalle cellule NK e non dai linfociti B, come generalmente si osserva nelle malattie linfoproliferative post-trapianto EBV positive. L'EBV in particolare, e anche gli altri agenti infettivi che possono dare quadri simil-mononucleosici (CMV, toxoplasma, virus epatitici, HIV) sono tra le cause riconosciute della sindrome da stanchezza cronica, probabilmente a causa degli squilibri che possono apportare al sistema endocrino; un'intensa debolezza durante la fase acuta della mononucleosi conferisce un maggior rischio di sviluppare poi questa complicanza.\nUn'epatite fulminante \u00e8 molto rara e si manifesta soprattutto in soggetti affetti da gravi immunodeficienze.\nAltre rare complicanze sono orchite, miocardite, pericardite, ulcere genitali, neutropenia e polmonite interstiziale. Nei soggetti immunodeficienti la mononucleosi pu\u00f2 avere un quadro disseminato caratterizzato da grave decorso iperacuto che spesso causa la morte.\nI sintomi della mononucleosi infettiva durano circa un mese; segue un periodo di convalescenza caratterizzata da astenia, di durata variabile e che non deve essere confusa con la sindrome da affaticamento cronico.\nAlcuni studi hanno concluso che la mononucleosi \u00e8 un fattore di rischio per la sclerosi multipla.\nProfilo diagnostico.\nIl contesto anamnestico e obiettivo \u00e8 spesso sufficiente per la diagnosi. Le analisi di routine (emocromo con formula) dimostrano leucocitosi (10.000-20.000 leucociti, talora 50.000, per mm3), con inversione della formula leucocitaria verso la linfo-monocitosi (50-60%). Allo striscio periferico \u00e8 possibile rilevare le cosiddette \"cellule linfomonocitoidi\" (plasmacellule attivate) e i virociti, che costituiscono il 10-20% dei leucociti. Pu\u00f2 esserci una lieve piastrinopenia, mentre una modesta anemia con reticolocitosi e bassi o assenti valori di aptoglobina \u00e8 indicativa di emolisi.\nLa diagnosi si fa attraverso la reazione di Paul-Bunnell, in grado di dimostrare gli anticorpi eterofili presenti in corso di mononucleosi infettiva. Questo test \u00e8 stato sostituito dal pi\u00f9 rapido \"monotest\" che tuttavia risulta nel 25% dei casi falsamente negativo e in un 10% falsamente positivo, in particolar modo in casi di infezione da rosolia, citomegalovirus, HIV o Herpesviridae, e di malattie autoimmuni come lupus eritematoso sistemico e artrite reumatoide. La sierologia dimostra la presenza di IgM anti-VCA e anti-EA in corso di fase acuta. Questi anticorpi scompaiono con la remissione sintomatologica e lasciano il posto alle IgG anti-VCA e anti-EBNA che rimangono positive per tutta la vita. Nei neonati e bambini piccoli, sono necessari altri tipi di test, come la ricerca del DNA virale nei linfociti B del sangue periferico. La bilirubina e la fosfatasi alcalina sono spesso poco elevate. Le transaminasi possono invece raggiungere valori superiori a 200.\nDiagnosi differenziale.\nIn tutte le forme similari \u00e8 negativa la sierologia per anticorpi eterofili da cui l'apposito test, reazione di Paul-Bunnell. La diagnosi differenziale si pone con le seguenti manifestazioni:\nTerapia e prognosi.\nContro la mononucleosi non vi sono cure specifiche; anche gli antivirali di ultima generazione hanno un'efficacia ancora da dimostrare. L'agente responsabile della malattia \u00e8 un virus, per cui \u00e8 inadeguato ricorrere agli antibiotici; sono indicati solo nel 10-20% dei casi, quando si associa una sovrainfezione faringotonsillare batterica, e alle penicilline si devono preferire i macrolidi. Il trattamento antibiotico pu\u00f2 avere effetti nocivi come reazioni simil-allergiche. La terapia \u00e8 il riposo a letto fino alla scomparsa della febbre, associata ad analgesici e antipiretici (FANS) per alleviare le manifestazioni della malattia. Non sono previste restrizioni dietetiche.\n\u00c8 fondamentale evitare attivit\u00e0 fisica pesante o potenzialmente traumatizzante per circa 2 mesi, al fine di scongiurare la rottura della milza; in caso di faringite grave con problemi di respirazione, o piastrinopenia o soppressione midollare, rare complicanze, sono indicati corticosteroidi, come il prednisone.\nNella maggioranza dei casi, comunque, la malattia decorre in non pi\u00f9 di 4 settimane senza complicazioni. Invece in presenza di immunodeficienza la mononucleosi pu\u00f2 risultare molto grave e con esiti letali. In ogni caso i sintomi possono persistere per mesi dopo la guarigione.\nNel raro caso cui si manifesti sindrome di Guillain-Barr\u00e9 si deve ricorrere alla terapia immunoglobulinica e pu\u00f2 essere presa in considerazione la terapia con plasmaferesi per un trattamento di lungo periodo delle complicanze di tipo polineuropatico.\nMortalit\u00e0.\nEscludendo la rottura della milza, facilmente prevenibile, i rischi di mortalit\u00e0 sono legati essenzialmente a pregressi stati di immunodepressione. I casi di decesso possono essere dovuti a epatite fulminante, miocardite virale e infezioni batteriche opportunistiche successive.\nPrevenzione.\nCome per tutte le malattie infettive, la prima forma di prevenzione \u00e8 l'igiene personale e dei luoghi. Specialmente nel caso di contatto con un malato \u00e8 fondamentale evitare di condividere stoviglie, cibo, occhiali e utensili. \u00c8 inoltre raccomandato di evitare di baciare i soggetti affetti anche nei giorni successivi al termine delle manifestazioni cliniche."}
{"id": "1432090", "revid": "1543377", "url": "https://it.wikipedia.org/wiki?curid=1432090", "title": "Federazione calcistica del Madagascar", "text": "La Federazione calcistica del Madagascar (; , acronimo FMF) \u00e8 l'ente che governa il calcio in Madagascar.\nFondata nel 1961, si affili\u00f2 alla FIFA nel 1962 e alla CAF nel 1963. Ha sede nella capitale Antananarivo e controlla il campionato nazionale, la coppa nazionale e la nazionale del paese."}
{"id": "1432091", "revid": "1543377", "url": "https://it.wikipedia.org/wiki?curid=1432091", "title": "Federazione calcistica del Niger", "text": "La Federazione calcistica del Niger (\"fra.\" F\u00e9d\u00e9ration Nigerienne de Football; \"arabo\" \u0627\u062a\u062d\u0627\u062f \u0627\u0644\u0646\u064a\u062c\u0631 \u0644\u0643\u0631\u0629 \u0627\u0644\u0642\u062f\u0645, acronimo FENIFOOT) \u00e8 l'ente che governa il calcio in Niger.\nFondata nel 1967, si affili\u00f2 alla FIFA e alla CAF nello stesso anno. Ha sede nella capitale Niamey e controlla il campionato nazionale, la coppa nazionale e la Nazionale del paese."}
{"id": "1432092", "revid": "1543377", "url": "https://it.wikipedia.org/wiki?curid=1432092", "title": "Federazione calcistica del Senegal", "text": "La Federazione calcistica del Senegal (fr. F\u00e9d\u00e9ration S\u00e9n\u00e9galaise de Football; arabo \u0627\u0644\u0627\u062a\u062d\u0627\u062f \u0627\u0644\u0633\u0646\u063a\u0627\u0644\u064a \u0644\u0643\u0631\u0629 \u0627\u0644\u0642\u062f\u0645, acronimo FSF) \u00e8 l'ente che governa il calcio in Senegal.\nFondata nel 1960, si affili\u00f2 alla FIFA nel 1962 e alla CAF nel 1963. Ha sede nella capitale Dakar e controlla il campionato nazionale, la coppa nazionale e la Nazionale del paese."}
{"id": "1432093", "revid": "4711", "url": "https://it.wikipedia.org/wiki?curid=1432093", "title": "F\u00e9d\u00e9ration S\u00e9n\u00e9galaise de Football", "text": ""}
{"id": "1432094", "revid": "98077", "url": "https://it.wikipedia.org/wiki?curid=1432094", "title": "Senatore Bulgarelli", "text": ""}
{"id": "1432095", "revid": "4711", "url": "https://it.wikipedia.org/wiki?curid=1432095", "title": "F\u00e9d\u00e9ration s\u00e9n\u00e9galaise de football", "text": ""}
{"id": "1432096", "revid": "1573940", "url": "https://it.wikipedia.org/wiki?curid=1432096", "title": "Atagema intecta", "text": "Atagema intecta () \u00e8 un mollusco nudibranchio della famiglia Discodorididae."}
{"id": "1432100", "revid": "339392", "url": "https://it.wikipedia.org/wiki?curid=1432100", "title": "Nutrizione vegetariana", "text": ""}
{"id": "1432101", "revid": "289247", "url": "https://it.wikipedia.org/wiki?curid=1432101", "title": "World cup FIVB", "text": ""}
{"id": "1432102", "revid": "123835884", "url": "https://it.wikipedia.org/wiki?curid=1432102", "title": "Association Sportive la Jeunesse d'Esch", "text": "LAssociation Sportive la Jeunesse d'Esch (o pi\u00f9 semplicemente, Jeunesse Esch) \u00e8 una societ\u00e0 calcistica lussemburghese con sede nella citt\u00e0 d'Esch-sur-Alzette.\nStoria.\nIl club fu fondato nel 1907 come Jeunesse la Fronti\u00e8re d'Esch, in riferimento alla vicinanza del suo stadio con il confine francese. L'attuale nome fu assunto nel 1918 e resistette fino all'invasione nazista del Lussemburgo, quando il regime germanizz\u00f2 il nome, facendolo diventare SV Schwarz-Wei\u00df 07 Esch. In seguito alla liberazione, si ritorn\u00f2 alla denominazione precedente.\nStoricamente parlando, la Jeunesse Esch \u00e8 la squadra con pi\u00f9 successi del calcio lussemburghese, detenendo il record di 28 titoli nazionali, il primo dei quali conquistato nel 1921 e l'ultimo nel 2010. Si registrano anche 13 affermazioni nella coppa nazionale, che ne fanno la seconda squadra pi\u00f9 titolata di sempre in questa manifestazione, dietro ai Red Boys Differdange, ormai parte del Differdange 03.\nLa prima partecipazione nelle coppe europee della Jeunesse Esch fu nella Coppa dei Campioni 1958-1959, ed \u00e8 l'unica squadra lussemburghese ad aver raggiunto il secondo turno preliminare della Coppa dei Campioni, in ben due occasioni. Nel 1959-60 i rivali della Jeunesse d'Esch furono i campioni di Polonia dell'\u0141KS \u0141\u00f3d\u017a. In un incredibile match di andata i lussemburghesi travolsero i loro avversari con un rotondo quanto inatteso 5-0, rendendo dolce la sconfitta per 2-1 subita al ritorno (con vantaggio iniziale del Jeunesse).\nNel turno successivo i lussemburghesi dovettero affrontare la squadra pi\u00f9 forte al mondo dell'epoca, il Real Madrid, venendo sommersi di gol all'andata (7-0, con tripletta di Pusk\u00e1s). Nonostante questa valanga di gol, gli spagnoli schierarono la loro miglior formazione anche nella partita di ritorno, in cui il Jeunesse diede una bella immagine di s\u00e9 segnando due reti in 15 minuti, salvo poi perdere 5-2. Il Real Madrid avrebbe poi vinto la manifestazione, la quinta consecutiva.\nNel primo turno del 1963-64 il sorteggio fu piuttosto benevolo per il Jeunesse; gli avversari furono i finlandesi dell'Haka. Non cos\u00ec benevolo fu il risultato della partita di andata, giocata a Valkeakoski, in casa dell'Haka, dove i nordici spazzarono via la Jeunesse con un inappellabile 4-1. Nel match di ritorno ai lussemburghesi sarebbe servito un 3-0 per passare il turno, anche se a 6 minuti dal termine dell'incontro la Jeunesse conduceva per 2-0. La partita si concluse con un sorprendente 4-0 che diede la qualificazione ai lussemburghesi, del tutto inaspettata dopo l'uscita in Finlandia.\nNel secondo turno i bianconeri dovettero affrontare i campioni di Jugoslavia del Partizan Belgrado, per ottenere un posto nei quarti di finale. L'andata si concluse con la vittoria per 2-1 del club di Esch-sur-Alzette, salvo poi crollare letteralmente nel ritorno, subendo una pesante sconfitta per 6-2, con 4 reti del serbo Vladica Kova\u010devi\u0107. La stagione 1963-64 si rivel\u00f2 poi la pi\u00f9 memorabile per il calcio lussemburghese, quando la nazionale conquist\u00f2 i quarti di finale del Campionato Europeo.\nUn altro risultato degno di nota si registr\u00f2 nel 1973, quando in Coppa dei Campioni fermarono sul pari per 1-1 gli allora detentori della Coppa UEFA, il Liverpool.\nGiocatori.\nTra i tanti, Marc Lamborelle gioc\u00f2 in Nazionale e fece parte della societ\u00e0 calcistica durante tutta la sua carriera negli anni novanta.\nStatistiche e record.\nPartecipazione alle competizioni europee.\nLa Jeunesse d'Esch si \u00e8 qualificato per competizioni ufficiali UEFA 30 volte."}
{"id": "1432104", "revid": "287204", "url": "https://it.wikipedia.org/wiki?curid=1432104", "title": "Budesti", "text": ""}
{"id": "1432105", "revid": "1573940", "url": "https://it.wikipedia.org/wiki?curid=1432105", "title": "Goniodoris felis", "text": "Goniodoris felis \u00e8 un mollusco nudibranchio della famiglia Goniodorididae.\nDistribuzione e habitat.\nRinvenuta principalmente nel sud-est asiatico, al largo della coste della Corea del Sud, di Hong Kong, delle Filippine e del Giappone."}
{"id": "1432107", "revid": "287204", "url": "https://it.wikipedia.org/wiki?curid=1432107", "title": "Ghanzi", "text": "Ghanzi (scritto talvolta Gantsi o Ghansi) \u00e8 una cittadina del Botswana occidentale, capoluogo del distretto omonimo. Viene spesso definita la \"capitale del Kalahari\". \u00c8 situata in una regione rurale, ed \u00e8 un importante centro di produzione di carne bovina; ogni agosto si tiene in citt\u00e0 un'importante fiera agricola, che attira visitatori provenienti da gran parte dell'Africa meridionale.\nLa cittadina si \u00e8 sviluppata come centro amministrativo locale nell'arco degli ultimi decenni. Vi si trovano anche alcune strutture commerciali, fra cui una filiale della banca Barclays, e un aeroporto civile (codice IATA: GNZ).\nUna parte dell'economia di Ghanzi \u00e8 basata sul turismo, alimentato dalla relativa vicinanza del delta dell'Okavango; in citt\u00e0 e nei dintorni si trovano numerose strutture ricettive (principalmente lodge)."}
{"id": "1432111", "revid": "647919", "url": "https://it.wikipedia.org/wiki?curid=1432111", "title": "Canale Gribaedova", "text": ""}
{"id": "1432115", "revid": "29244", "url": "https://it.wikipedia.org/wiki?curid=1432115", "title": "Trippa intecta", "text": ""}
{"id": "1432116", "revid": "14691", "url": "https://it.wikipedia.org/wiki?curid=1432116", "title": "Gantsi", "text": ""}
{"id": "1432117", "revid": "14691", "url": "https://it.wikipedia.org/wiki?curid=1432117", "title": "Ghansi", "text": ""}
{"id": "1432119", "revid": "1573940", "url": "https://it.wikipedia.org/wiki?curid=1432119", "title": "Mexichromis festiva", "text": "Mexichromis festiva () \u00e8 un mollusco nudibranchio della famiglia Chromodorididae.\nDistribuzione e habitat.\nRinvenuta principalmente al largo delle coste australiane, fra il Queensland e il Nuovo Galles del Sud."}
{"id": "1432121", "revid": "14691", "url": "https://it.wikipedia.org/wiki?curid=1432121", "title": "Kopje", "text": ""}
{"id": "1432123", "revid": "14691", "url": "https://it.wikipedia.org/wiki?curid=1432123", "title": "Inselberg", "text": ""}
{"id": "1432124", "revid": "838137", "url": "https://it.wikipedia.org/wiki?curid=1432124", "title": "Isaac Mendez", "text": "Isaac Mendez \u00e8 un personaggio della serie televisiva \"Heroes\", interpretato da Santiago Cabrera e doppiato da Christian Iansante.\nBiografia.\nPrima stagione - Volume uno: Genesi.\nIsaac Mendez \u00e8 un pittore tossicodipendente che vive a New York, ed ex fidanzato di Simone Deveaux. I quadri di Isaac ritraggono persone reali in situazioni ordinarie (come l'ingresso in un palazzo o un bacio sotto la pioggia) e straordinarie (ad esempio una ragazza che si risveglia con il petto aperto su un tavolo all'obitorio o un uomo che prende spontaneamente fuoco), ma hanno comunque un discreto successo. La caratteristica comune di tutti i suoi quadri \u00e8 che l'avvenimento descritto si avvera. Il suo potere infatti consiste proprio nel predire il futuro attraverso i disegni, che effettua in stato di incoscienza. Isaac \u00e8 anche l'autore del fumetto \"9th Wonders!\", che Hiro Nakamura legge in Giappone, scoprendo il suo destino. Anche i fumetti pubblicati infatti, narrano eventi futuri, compresi quelli che riguardano i vari \"heroes\" sparsi per il mondo. Per questo Hiro cerca, invano, di contattarlo. Nel corso dei suoi studi, anche Mohinder Suresh, insieme a Peter Petrelli, cercano di mettersi in contatto con lui, inizialmente invano. Poi sar\u00e0 Peter a conoscerlo e, attraverso i suoi quadri, scoprire il suo destino: salvare la \"cheerleader\" che un quadro ritrae uccisa e New York da una potente esplosione. Peter e Isaac alla fine si scontrano per gelosia, infatti entrambi sono innamorati di Simone, ex fidanzata di Isaac e nuova compagna di Peter. Durante lo scontro, Isaac spara e uccide involontariamente la stessa Simone che era presente. In seguito, Isaac verr\u00e0 ucciso da Sylar, che gli ruber\u00e0 il potere.\nPoteri e abilit\u00e0.\nIl suo potere \u00e8 la divinazione artistica. \u00c8, infatti, in grado di rappresentare il futuro attraverso i dipinti. Per riuscire a manifestare la propria abilit\u00e0 (almeno, inizialmente) deve essere sotto l'effetto di droghe. In seguito imparer\u00e0 a controllare meglio il suo potere usandolo anche senza ricorrere a droghe."}
{"id": "1432125", "revid": "14691", "url": "https://it.wikipedia.org/wiki?curid=1432125", "title": "Bornhardt", "text": ""}
{"id": "1432128", "revid": "287204", "url": "https://it.wikipedia.org/wiki?curid=1432128", "title": "Distretto di Tarhuna e Msallata", "text": "Il distretto di Tarhuna e Msallata (in arabo \u062a\u0631\u0647\u0648\u0646\u0629 \u0648 \u0645\u0633\u0644\u0627\u0628) \u00e8 stato uno dei 32 distretti della Libia; con la riforma del 2007 \u00e8 entrato a far parte del distretto di al-Murgub.\nSi trovava nella regione storica della Tripolitania. Aveva una superficie di 5.840\u00a0km\u00b2 e una popolazione (2003) di circa 296.000 abitanti. Il distretto prendeva il nome dalle citt\u00e0 di Tarhuna (capoluogo) e Msallata."}
{"id": "1432132", "revid": "1573940", "url": "https://it.wikipedia.org/wiki?curid=1432132", "title": "Thorunna furtiva", "text": "Thorunna furtiva \u00e8 un mollusco nudibranchio della famiglia Chromodorididae."}
{"id": "1432133", "revid": "287204", "url": "https://it.wikipedia.org/wiki?curid=1432133", "title": "Branistea", "text": ""}
{"id": "1432142", "revid": "1983214", "url": "https://it.wikipedia.org/wiki?curid=1432142", "title": "Pallavolo ai Giochi della XXIX Olimpiade", "text": "Collegamenti esterni.\nVolley Obsession Portale del volley italiano e internazionale che segue l'evento Olimpiadi 2008"}
{"id": "1432146", "revid": "1305772", "url": "https://it.wikipedia.org/wiki?curid=1432146", "title": "Nikki Ziering", "text": "Carriera.\nModella.\nLa Ziering acquis\u00ec una certa fama come modella per i costumi da bagno \"Venus Swimswear\" e \"Frederick's of Hollywood\", per poi raggiungere una maggiore notoriet\u00e0 comparendo per due volte sulla copertina della rivista Playboy, nell'agosto del 1997 e nel luglio del 2003. Fu anche playmate del mese di settembre 1997.\nTelevisione, radio e cinema.\nIn seguito all'attivit\u00e0 di modella, la Ziering comparve in alcuni programmi televisivi e prese parte ad alcune puntate di vari telefilm come \"Love Boat - The Next Wave\", \"Beverly Hills 90210\", \"Due poliziotti a Palm Beach\" e \"Pacific Blue\". Dal 1999 al 2002 ricopr\u00ec il ruolo di valletta dello show \"The Price is Right\" (la versione statunitense di \"OK il prezzo \u00e8 giusto\"). Successivamente prese parte ad alcuni reality show come \"Celebrity Love Island\", \"I'm a Celebrity...Get Me Out of Here!\" e \"Celebrity Paranormal Project\". Nel 2006 lavor\u00f2 come inviata della CBS per il torneo di blackjack \"Ultimate Blackjack Tour\". Oltre ad apparire in varie occasioni all'interno del \"The Howard Stern Show\", la Ziering recit\u00f2 in alcuni film fra cui \"Austin Powers in Goldmember\" (2002), \"Tutta colpa di Sara\" (2002), \"American Pie - Il matrimonio\" (2003) e \"Standing Still\" (2004).\nLingerie football.\nNel 2004, giocando nel Team Dream, vinse il primo Lingerie Bowl. Pur ricoprendo il ruolo di capitana ed essendo stata la giocatrice messa pi\u00f9 in evidenza nella promozione dell'evento insieme a Angie Everhart per le rivali del Team Euphoria, Nikki gioc\u00f2 solo poche azioni e il ruolo di quarterback che le era stato assegnato nelle presentazioni venne affidato per lo pi\u00f9 a Jennifer Birmingham.\nVita personale.\nIl vero nome della Ziering \u00e8 Natalie Schieler, che infatti acquis\u00ec il cognome Ziering dal matrimonio con l'attore Ian Ziering, noto soprattutto per essere stato uno dei protagonisti del telefilm \"Beverly Hills 90210\" e con il quale fu sposata dal 1997 al 2002."}
{"id": "1432147", "revid": "1573940", "url": "https://it.wikipedia.org/wiki?curid=1432147", "title": "Goniodoris joubini", "text": "Goniodoris joubini \u00e8 un mollusco nudibranchio della famiglia Goniodorididae.\nL'epiteto specifico \u00e8 un omaggio allo zoologo francese Louis Joubin (1861 - 1935)."}
{"id": "1432148", "revid": "1810027", "url": "https://it.wikipedia.org/wiki?curid=1432148", "title": "Palazzo Caracciolo di Forino (via Foria)", "text": "Il palazzo Caracciolo di Forino \u00e8 un palazzo monumentale di Napoli, ubicato in via Pontenuovo 21, a pochi passi da via Foria.\nFu eretto nel XVI secolo dalla famiglia Caracciolo del ramo dei principi di Forino, che aveva i propri suoli in quel punto della citt\u00e0, vicino alle mura aragonesi. Dal suo nome deriva il toponimo \"Foria\".\nL'edificio \u00e8 stato restaurato nel 1768, come \u00e8 possibile riscontrare nella sua architettura esterna.\nDi monumentale sono rimasti il portale con timpano e stemma, l'androne che ripresenta lo stemma di famiglia affrescato sulla volta e il cortile.\nAlla sinistra si apre la cappella dell'Addolorata a Pontenuovo, costruita nel XVIII secolo e che presenta anch'essa sull'ingresso lo stemma dei Caracciolo."}
{"id": "1432149", "revid": "287204", "url": "https://it.wikipedia.org/wiki?curid=1432149", "title": "Dobresti", "text": ""}
{"id": "1432152", "revid": "2014155", "url": "https://it.wikipedia.org/wiki?curid=1432152", "title": "Duncan II di Scozia", "text": "Il regale ostaggio.\nDuncan nacque all'incirca attorno al 1060 da Malcolm III di Scozia e da Ingibiorg Finnsdottir la cui identit\u00e0 viene fornita dalla Saga degli uomini delle Orcadi che annotano non solo il loro matrimonio, ma anche la nascita di un figlio a nome Duncan che a sua volta fu padre di William. Il nome di sua madre non viene mai citato dalle fonti coeve scritte in inglese o in scozzese il che fa supporre che ella fosse una concubina o che il matrimonio con Malcolm non fosse stato riconosciuto dalla chiesa. Guglielmo di Malmesbury scrive che Duncan, che prese il nome da suo nonno Duncan I di Scozia, era illegittimo, un'affermazione che influenzer\u00e0 diversi commentatori medievali che lo considerarono nient'altro che un figlio bastardo. Tuttavia pare che tale affermazione fosse pi\u00f9 che altro dovuta al bisogno dei discendenti di Margherita di Scozia di minare i diritti al trono dei Meic Uilleim a favore dei propri giacch\u00e9 non vi sono fonti coeve che attestino che Duncan venne mai escluso dalla successione.\nDuncan fu preso in ostaggio da Guglielmo il Conquistatore nel 1072 e trattenuto presso la corte per parecchi anni. Gli Annali dell'Ulster annotano che i normanni si recarono in Scozia e presero il figlio del re in ostaggio, gli annali non citano Duncan per nome, ma i suoi fratellastri all'epoca dovevano essere infanti e qualcuno non era ancora nato. La causa della sua prigionia va ricercata nel conflitto che esplose fra suo padre e Guglielmo I d'Inghilterra, dopo che questi ebbe preso il trono a seguito della conquista del 1066. Edgardo Atheling, ultimo erede della Casa di Wessex si era rifugiato in Scozia cercando protezione contro gli invasori normanni e pi\u00f9 ancora and\u00f2 cercando presso Malcolm un aiuto nella sua lotta contro gli invasori. Le sue richieste erano rafforzate dal fatto che nel 1071 Malcolm, vedovo ormai da qualche anno, aveva sposato una delle sorelle di Edgardo, Margaret. Dal canto suo Guglielmo nel corso della sua Conquista normanna dell'Inghilterra doveva assicurarsi anche il controllo della Northumbria ed \u00e8 possibile che Malcolm sentisse che questo costituisse una minaccia per le proprie aree d'influenza situate nella Cumbria e nel Lothian. Nel 1070 Malcolm condusse una campagna contro il nord dell'Inghilterra sostenendo che stava riparando i torti inflitti a colui che presto sarebbe divenuto suo cognato.\nI legami fra le case di Scozia e del Wessex unite alle scorrerie di Malcolm costituitavano una minaccia per Guglielmo che nel 1072 lanci\u00f2 un'invasione in grande stile nella Scozia meridionale. Malcolm in breve fu costretto a ritirarsi presso il villaggio di Abernethy e quel che ne risult\u00f2 fu il trattato di Abernethy a seguito del quale Malcolm venne costretto a divenire vassallo di Guglielmo. Una delle condizioni fu che Edgardo venisse espulso dalla corte scozzese ed \u00e8 probabile che anche l'offerta di Duncan quale ostaggio facesse parte delle condizioni. In questa occasione egli venne in contatto con la cultura normanna. Sembra che non vi siano stati tentativi, da parte del padre, di liberarlo. Durante il regno di Guglielmo II d'Inghilterra, Duncan fu considerato un membro della corte normanna piuttosto che un ostaggio, tanto che venne nominato cavaliere dal re inglese. Nel 1087 Guglielmo mor\u00ec e il suo primogenito Roberto II di Normandia gli successe al Ducato di Normandia e secondo Florence di Worcester Roberto liber\u00f2 Duncan dalla prigionia e dopo che venne nominato cavaliere gli venne permesso di lasciare la Normandia ed egli scelse di recarsi presso la corte di Guglielmo II d'Inghilterra, fratello minore di Roberto.\nCome s'\u00e8 detto Malcolm non fece molti tentativi di liberare il figlio tanto pi\u00f9 che ebbe diversi figli maschi dalla seconda moglie e il pi\u00f9 vecchio di questi, Edward, venne scelto come erede al trono. Duncan in ogni caso decise di rimanere presso la propria casa \"adottiva\" vuoi perch\u00e9 erano ormai quindici anni che era lontano dalla patria o vuoi perch\u00e9 vedeva la possibilit\u00e0 di ottenere fama e ricchezze. Nel 1092 le ostilit\u00e0 fra Malcolm e Guglielmo II esplosero quando questi progett\u00f2 di catturare la citt\u00e0 di Carlisle in Cumbria, impresa coronata dal successo tanto che l'anno dopo il re inglese ordin\u00f2 la ricostruzione del Carlisle Castle. Malcolm reag\u00ec conducendo quel che sarebbe stato il suo ultimo attacco in Northumbria, mentre marciava verso nord fu colto da un'imboscata tesagli da Roberto di Mowbray, le cui terre egli aveva devastato, presso Alnwick il 13 novembre 1093. Malcolm venne ucciso dall'attendente del Castello di Bamburgh, Arkil Morel, il conflitto che caus\u00f2 la morte del re di Scozia divenne noto come Battaglia di Alnwick.\nAnche il fratellastro di Duncan, Edward, mor\u00ec nella stessa battaglia e si dice che sua moglie Margaret, che mor\u00ec poco dopo, fosse stata uccisa dal dolore provocatole dalla perdita del marito e del figlio. Il vuoto di potere che ne deriv\u00f2 permise al fratello di Malcolm, Donald (Domnall B\u00e1n mac Donnchada) di salire al trono, che regn\u00f2 con il nome di Donald III, mentre gli altri figli di Malcolm si riunirono al fratellastro Duncan in Inghilterra. Salito al trono Duncan cacci\u00f2 dal regno tutti quei normanni che formavano parte del personale di corte e l'evento permise a Duncan di avviare la sua campagna di presa del trono forte del tacito consenso di Guglielmo II probabilmente a seguito di un voto di fedelt\u00e0 al sovrano inglese senza tuttavia riceverne un supporto diretto, a causa della campagna di Normandia che il sovrano inglese stava preparando.\nIl matrimonio.\nFu probabilmente nel periodo 1093\u20131094 che Duncan spos\u00f2 Uchtreda di Northumbria, figlia di Gospatric, anche se vi sono datazioni precedenti per il fidanzamento. Il figlio avuto da Uchtreda, William fitz Duncan, fu un'importante personalit\u00e0 durante i regni dei fratellastri di Duncan, Alexander e David. Un documento giunto fino a noi e redatto da Duncan cita William come \"infans mei\" (mio figlio), lasciando supporre che fosse l'unico bambino nato dal loro matrimonio.\nIl breve regno e la morte.\nDonald fu incapace di ottenere grande supporto da diversi proprietari terrieri e chierici delle Lowlands scozzesi che detenevano una serie di rapporti con la famiglia di Malcolm. Duncan ne prese vantaggio stringendo alleanze con i vecchi seguaci di suo padre riuscendo a racimolare un discreto quantitativo di supporto finanziario e militare. Guglielmo, come detto, non offr\u00ec il proprio supporto diretto, ma prest\u00f2 parte del proprio esercito al nuovo \"principe-guerriero\", in pi\u00f9 Duncan arruol\u00f2 anche diversi inglesi con la promessa di offrire loro titoli e propriet\u00e0. Nel 1094 Duncan si mise alla testa di un esercito formato da cavalieri mercenari e fanteria, molti di questi soldati erano della Northumbria fatto che rifletteva non solo i legami di Duncan con quella terra, ma anche quelli con il suocero che di quella regione era il conte. All'inizio dell'estate 1094 Duncan mosse le sue truppe e Donald a sua volta mise in marcia i propri vassalli, in giugno vi furono le prime schermaglie che si risolsero con la vittoria di Duncan presso Donalbane. Donald fu costretto a rifugiarsi nelle Highlands e Duncan venne incoronato presso Scone anche se sembra che trov\u00f2 ben poco sostegno a nord del fiume Forth, contando solo sui suoi alleati inglesi e normanni.\nQuesto ebbe come conseguenza la permanente presenza sul territorio di un esercito straniero, fatto che irrit\u00f2 parecchio la popolazione locale, lo stesso Duncan aveva passato gran parte della propria vita all'estero ed era percepito ormai come un forestiero. Nei brevi mesi del suo regno i proprietari terrieri e i prelati si rivoltarono contro i normanni che non riuscirono a contenere adeguatamente le ribellioni tanto che Duncan riusc\u00ec a mantenere il trono solo attraverso la negoziazione con i rivoltosi. Uno dei termini del trattato fu che i normanni dovessero tornare a casa. Nello stesso periodo Donald aveva speso il proprio tempo ritessendo alleanze che gli dessero adeguato supporto militare e politico, nel novembre del 1094 i due si incontrarono nelle Lowland e lo zio, il 12 novembre, tese un'imboscata al nipote uccidendolo. Duncan aveva regnato per meno di sette mesi. Duncan fu tumulato nell'Abbazia di Dunfermline."}
{"id": "1432153", "revid": "1573940", "url": "https://it.wikipedia.org/wiki?curid=1432153", "title": "Hypselodoris godeffroyana", "text": "Hypselodoris godeffroyana () \u00e8 un mollusco nudibranchio della famiglia Chromodorididae.\nDistribuzione e habitat.\nRinvenuta al largo delle coste di Papua Nuova Guinea e dell'isola di Tahiti."}
{"id": "1432159", "revid": "767487", "url": "https://it.wikipedia.org/wiki?curid=1432159", "title": "Manoel Urbano", "text": "Manoel Urbano \u00e8 un comune del Brasile nello Stato dell'Acre, parte della mesoregione di Vale do Acre e della microregione di Sena Madureira."}
{"id": "1432162", "revid": "767487", "url": "https://it.wikipedia.org/wiki?curid=1432162", "title": "Marechal Thaumaturgo", "text": "Marechal Thaumaturgo \u00e8 un comune del Brasile nello Stato dell'Acre, parte della mesoregione di Vale do Juru\u00e1 e della microregione di Cruzeiro do Sul."}
{"id": "1432164", "revid": "228587", "url": "https://it.wikipedia.org/wiki?curid=1432164", "title": "Distretto Centrale", "text": ""}
{"id": "1432169", "revid": "339392", "url": "https://it.wikipedia.org/wiki?curid=1432169", "title": "Bouledogue francese", "text": ""}
{"id": "1432171", "revid": "110157", "url": "https://it.wikipedia.org/wiki?curid=1432171", "title": "Pl\u00e1cido de Castro", "text": "Pl\u00e1cido de Castro \u00e8 un comune del Brasile nello Stato dell'Acre, parte della mesoregione di Vale do Acre e della microregione di Rio Branco."}
{"id": "1432174", "revid": "29244", "url": "https://it.wikipedia.org/wiki?curid=1432174", "title": "Goniodoris festiva", "text": ""}
{"id": "1432175", "revid": "7077", "url": "https://it.wikipedia.org/wiki?curid=1432175", "title": "Palazzo Caracciolo di Santobuono", "text": "Il palazzo Caracciolo di Santobuono \u00e8 un palazzo monumentale di Napoli, ubicato in via Carbonara.\nL'edificio fu eretto dai principi di Caracciolo di Santobuono nel 1584, sul luogo in cui precedentemente era situato un castello urbano, donato dal re Roberto d'Angi\u00f2 a Landolfo Caracciolo nei primi decenni del XIV secolo. \nIl palazzo, posizionato in un punto strategico, era utilizzato per la difesa cittadina: era infatti prossimo alla porta che serviva l'insula episcopale.\nFu legato alla vicenda della Repubblica Napoletana di Masaniello; fu quindi saccheggiato e divenne sede del duca di Guisa.\nNel 1692 venne di nuovo restaurato, ospitando cos\u00ec una quadreria molto notevole. \nAll'inizio del secolo successivo qui fu ospite dei Caracciolo il duca d\u2019Elboeuf, l'iniziatore degli scavi delle citt\u00e0 di Ercolano e Pompei, mentre nel 1799 il palazzo ospit\u00f2 anche il generale Jean \u00c9tienne Championnet. Nel 1815 l'immobile fu abbandonato totalmente. Ospit\u00f2 poi per un breve periodo gli uffici della questura.\nIl palazzo ha due altissimi portali dai quali si accede al cortile porticato con pilastri in piperno (il chiostro cinquecentesco) e un secondo cortile, oggi giardino all'aperto.\nPresenta quattro piani e nel piano nobile sono rimaste alcune tracce di un soffitto affrescato. \nAttualmente ospita un albergo."}
{"id": "1432177", "revid": "767487", "url": "https://it.wikipedia.org/wiki?curid=1432177", "title": "Porto Acre", "text": "Porto Acre \u00e8 un comune del Brasile nello Stato dell'Acre, parte della mesoregione di Vale do Acre e della microregione di Rio Branco."}
{"id": "1432179", "revid": "228587", "url": "https://it.wikipedia.org/wiki?curid=1432179", "title": "Distretto Meridionale", "text": "Distretto Meridionale (o Distretto Sud, Distretto del Sud) \u00e8 il nome di unit\u00e0 amministrative di diversi stati, fra cui:"}
{"id": "1432181", "revid": "101411", "url": "https://it.wikipedia.org/wiki?curid=1432181", "title": "Joint Direct Attack Munition", "text": ""}
{"id": "1432182", "revid": "110157", "url": "https://it.wikipedia.org/wiki?curid=1432182", "title": "Porto Walter", "text": "Porto Walter \u00e8 un comune del Brasile nello Stato dell'Acre, parte della mesoregione di Vale do Juru\u00e1 e della microregione di Cruzeiro do Sul."}
{"id": "1432183", "revid": "1522738", "url": "https://it.wikipedia.org/wiki?curid=1432183", "title": "Rodrigues Alves", "text": "Rodrigues Alves \u00e8 un comune del Brasile nello Stato dell'Acre, parte della mesoregione di Vale do Juru\u00e1 e della microregione di Cruzeiro do Sul."}
{"id": "1432192", "revid": "767487", "url": "https://it.wikipedia.org/wiki?curid=1432192", "title": "Santa Rosa do Purus", "text": " \nSanta Rosa do Purus \u00e8 un comune del Brasile nello Stato dell'Acre, parte della mesoregione di Vale do Acre e della microregione di Sena Madureira."}
{"id": "1432193", "revid": "599013", "url": "https://it.wikipedia.org/wiki?curid=1432193", "title": "Distretto Nordoccidentale", "text": "Distretto Nordoccidentale (o Distretto del Nordovest, Distretto Nordovest) \u00e8 il nome di unit\u00e0 amministrative di diversi paesi, incluse:"}
{"id": "1432194", "revid": "767487", "url": "https://it.wikipedia.org/wiki?curid=1432194", "title": "Sena Madureira", "text": "Sena Madureira \u00e8 un comune del Brasile nello Stato dell'Acre, parte della mesoregione di Vale do Acre e della microregione di Sena Madureira."}
{"id": "1432195", "revid": "599013", "url": "https://it.wikipedia.org/wiki?curid=1432195", "title": "Ministero della solidariet\u00e0 sociale", "text": "Il Ministero della solidariet\u00e0 sociale era un dicastero del Governo italiano istituito nel 2006 per scorporo dal Ministero del lavoro e delle politiche sociali. Nel 2008 \u00e8 stato accorpato, insieme a quest'ultimo dicastero e al Ministero della salute, nel nuovo Ministero del lavoro, della salute e delle politiche sociali.\nIl dicastero aveva la sua sede in Via Fornovo n. 8, Roma.\nStoria.\nNel 1987, Rosa Russo Iervolino viene nominata ministro per gli affari sociali nel Governo Goria; successivamente, con DPCM 13 febbraio 1990, viene istituito il \"Dipartimento per gli affari sociali\", incardinato presso la Presidenza del Consiglio.\nNel 1994, durante il Governo Berlusconi I, la responsabilit\u00e0 del dipartimento \u00e8 affidata al ministro per la famiglia e solidariet\u00e0 sociale Antonio Guidi e ne viene riformata la struttura; nel 1996, col Governo Prodi I, il titolare del dipartimento diviene il ministro per la solidariet\u00e0 sociale Livia Turco.\nNel 1999, la riforma Bassanini provvede ad accorpare il Ministero del lavoro e della previdenza sociale, il Ministero della sanit\u00e0 e il predetto Dipartimento in un dicastero di nuova istituzione, il Ministero del lavoro, della salute e delle politiche sociali. La riforma sarebbe divenuta operativa nel 2001; nelle more, tuttavia, la struttura viene ulteriormente riformata con DPCM 24 ottobre 2000.\nIl Governo Berlusconi II mantiene l'autonomia del ministero della sanit\u00e0 (con la nuova denominazione di \"Ministero della salute\") e accorpando soltanto il Ministero del lavoro e della previdenza sociale con il Dipartimento per la solidariet\u00e0 sociale, costituendo in tal modo il Ministero del lavoro e delle politiche sociali.\nNel 2006, il Governo Prodi II provvede ad un ulteriore scorporo, da un lato ripristinando il Ministero del lavoro e della previdenza sociale e dall'altro costituendo il Ministero della solidariet\u00e0 sociale, che, al contrario di quanto previsto nella previgente struttura organizzativa, si configura non gi\u00e0 come dipartimento, bens\u00ec come ministero.\nNel 2008, il governo Berlusconi IV d\u00e0 seguito alle previsioni gi\u00e0 a suo tempo disposte dalla riforma Bassanini (reintrodotte dalla legge 244/2007, finanziaria per il 2008), salvo, un anno dopo, ricostituire l'autonomia del Ministero della salute. Le competenze del Dipartimento prima e poi del Ministero della solidariet\u00e0 sociale sono dunque attribuite al Ministero del lavoro e delle politiche sociali.\nCompetenze.\nEsso esercitava funzioni in materia di politiche sociali e di assistenza e assolveva ai compiti di vigilanza dei flussi di entrata dei lavoratori esteri non comunitari e neo comunitari; ai compiti di coordinamento delle politiche per l'integrazione degli stranieri immigrati; ai compiti in materia di politiche antidroga gi\u00e0 attribuite alla Presidenza del Consiglio dei ministri insieme alla gestione e alle risorse finanziarie dell'Osservatorio per il disagio giovanile legato alle tossicodipendenze; alle funzioni in materia di Servizio Civile Nazionale.\nL'unica figura a ricoprire formalmente la carica di \"Ministro della solidariet\u00e0 sociale\" nella storia della Repubblica, dal 2006 al 2008, \u00e8 stato Paolo Ferrero.\nOrganizzazione.\nIl Ministero della Solidariet\u00e0 Sociale era organizzato secondo 7 Direzioni Generali (D.G.):\nCollegamenti esterni.\nSito istituzionale "}
{"id": "1432198", "revid": "767487", "url": "https://it.wikipedia.org/wiki?curid=1432198", "title": "Senador Guiomard", "text": "Senador Guiomard \u00e8 un comune del Brasile nello Stato dell'Acre, parte della mesoregione di Vale do Acre e della microregione di Rio Branco."}
{"id": "1432201", "revid": "1573940", "url": "https://it.wikipedia.org/wiki?curid=1432201", "title": "Goniodoris flavidula", "text": "Goniodoris flavidula \u00e8 un mollusco nudibranchio della famiglia Goniodorididae, dall'incerto status tassonomico.\nLa specie figurava come possibile sinonimo di \"Thorunna furtiva\" nell'Indice sistematico dei Nudibranchia di Gary R. McDonald del 2006.\nIl \"World Register of Marine Species\" le assegna lo status di \"nomen dubium\", di incerto significato tassonomico, in quanto non esiste un olotipo e la descrizione originale \u00e8 troppo generica."}
{"id": "1432203", "revid": "717926", "url": "https://it.wikipedia.org/wiki?curid=1432203", "title": "Bombardino (strumento musicale)", "text": ""}
{"id": "1432205", "revid": "110157", "url": "https://it.wikipedia.org/wiki?curid=1432205", "title": "Tarauac\u00e1", "text": "Tarauac\u00e1 \u00e8 un comune del Brasile nello Stato dell'Acre, parte della mesoregione di Vale do Juru\u00e1 e della microregione di Tarauac\u00e1."}
{"id": "1432210", "revid": "106720830", "url": "https://it.wikipedia.org/wiki?curid=1432210", "title": "Palazzo Caracciolo di Oppido", "text": "Il palazzo Caracciolo di Oppido \u00e8 un palazzo monumentale di Napoli, ubicato in via Carbonara.\nL'edificio risale al XV secolo e nel Seicento fu donato alla Santissima Annunziata; il palazzo divenne cos\u00ec la sede del Conservatorio dei SS. Cuori di Ges\u00f9 e Maria, affidato alla direzione dei padri somaschi.\nNel XIX secolo i frati vennero espulsi e l'immobile pass\u00f2 alle suore del SS. Cuore, che vi restarono fino al 1870.\nNon ha notevoli segni di decorazioni architettoniche, ma ha una notevole facciata proporzionata ripartita in due piani pi\u00f9 il pianterreno con un semplice portale. Nell'interno c'\u00e8 un cortile sorretto da pilastri di piperno e ha nel retro un bel giardino con aranci.\nAttualmente ospita l'Istituto Bovio-Colletta."}
{"id": "1432212", "revid": "287204", "url": "https://it.wikipedia.org/wiki?curid=1432212", "title": "Dallan Forgaill", "text": "Biografia.\nNacque attorno al 530 a Magh Sl\u00e9cht, nella contea di Cavan (Irlanda), e studi\u00f2 cos\u00ec intensivamente da diventare cieco. Era cugino di primo grado di San Mogue. Fu martirizzato nel 598, durante un raid di pirati nell'isola-monastero di Inniskeel, dove fu decapitato e dove \u00e8 sepolto. La tradizione narra che Dio riattacc\u00f2 la sua testa al corpo dopo il martirio.\nPoeta principale d'Irlanda, riform\u00f2 l'ordine dei bardi, aiutando a preservare la lingua e la letteratura gaelica. \u00c8 noto soprattutto per i poemi che avrebbe scritto su santi irlandesi a lui contemporanei: San Columba (\"Amra Choluim Chille\"), San Senan (\"Amra Senain\") e San Connall (\"Amra Connaill\"). Questi poemi, raramente tradotti, presentano una lingua cos\u00ec oscura che i successivi amanuensi vi inclusero numerose glosse. Sarebbe anche l'autore del \"Be Thou My Vision\" che molti, tra cui Jars di Clay, hanno poi musicato."}
{"id": "1432213", "revid": "110157", "url": "https://it.wikipedia.org/wiki?curid=1432213", "title": "Xapuri", "text": "Xapuri \u00e8 un comune del Brasile nello Stato dell'Acre, parte della mesoregione di Vale do Acre e della microregione di Brasil\u00e9ia."}
{"id": "1432214", "revid": "287204", "url": "https://it.wikipedia.org/wiki?curid=1432214", "title": "Carl Spitteler", "text": "Biografia.\nNato nel 1845 a Liestal, nel canton Basilea campagna, in Svizzera tedesca, Spitteler studi\u00f2 dapprima giurisprudenza all'Universit\u00e0 di Basilea (1863) per assecondare il padre, Karl Spitteler (1809-1878), giudice e Cancelliere di Stato, ostile all'idea che il suo primogenito intraprendesse una carriera letteraria. Dopo l'episodio della fuga del 1866, durante il quale Spitteler girovag\u00f2 nella Svizzera centrale e occidentale prima di recarsi a Lucerna, egli studi\u00f2 teologia all'Universit\u00e0 di Zurigo, e successivamente a Heidelberg. Questo periodo (1865-1870) fu contrassegnato da intense letture e dalla preparazione di bozze letterarie. Sebbene avesse terminato gli studi, egli rinunci\u00f2 alla nomina quale pastore ad Arosa.\nIn seguito, dall'agosto 1871 fino al 1879, lavor\u00f2 come precettore in Russia e in Finlandia presso le famiglie Standerstkj\u00f6ld e von Cramer.\nDi ritorno in patria alla morte del padre nel 1878, egli insegn\u00f2 nella scuola per ragazze a Berna, diretta dall'amico d'infanzia Joseph Victor Widmann, tra il 1878 e il 1880, dove incontr\u00f2 la sua futura moglie, l\u2019olandese Maria Op den Hooff.\nA sue spese, Spitteler pubblic\u00f2 tra il 1880 e il 1881 la sua prima opera epica intitolata \u00abPrometeo ed Epimeteo\u00bb, scritta in uno stile considerato come antiquato; l'epopea fu poco notata dal pubblico anche se le rare critiche furono positive.\nSempre per guadagnarsi da vivere, Spitteler collabor\u00f2 col giornale \"Der Bund\" come redattore e insegn\u00f2 il tedesco, il greco e il latino al proginnasio di La Neuveville, scuola media per ragazzi, fra il 1881 e il 1885. L'unione con Maria Op den Hooff ebbe luogo nel 1883. Nacquero due figlie: Anna e Marie-Ad\u00e8le.\nMalgrado il fatto che l\u2019insegnamento non fu per Spitteler una vocazione, ma un'attivit\u00e0 essenzialmente di necessit\u00e0, egli cerc\u00f2 di oltrepassare la rigidit\u00e0 dei programmi scolastici, cercando di sensibilizzare gli alunni a tematiche letterarie e a colmare la loro curiosit\u00e0. Spitteler diede le dimissioni nel 1885; la carriera letteraria, inizialmente come redattore presso diversi quotidiani (\"Der Kunstwart\" o la \"Neue Z\u00fcrcher Zeitung\") si stava gi\u00e0 avviando.\nLa famiglia si rec\u00f2 a Basilea (1885-1889) prima di stabilirsi a Lucerna nel 1892. Fino all\u2019inizio del XX secolo, Carl Spitteler fu al contempo giornalista, critico letterario per diversi quotidiani svizzeri (\"Schweizer Grenzpost, Thurgauer Zeitung, Basler Nachrichten, Neue Z\u00fcrcher Zeitung\") e scrittore indipendente.\nAlla morte del suocero, la coppia eredit\u00f2 la Villa Wilhelmina a Lucerna, cos\u00ec come un capitale che permise a Spitteler di dedicarsi pienamente alla scrittura. La sua epopea \u00abPrimavera olimpica\u00bb (\"Olympischer Fr\u00fchling\") venne pubblicata in quattro volumi, tra il 1900 e il 1905: essa gli procurer\u00e0, nel 1919, il Premio Nobel per la letteratura.\nDurante la prima guerra mondiale si batt\u00e9 vigorosamente a favore della neutralit\u00e0 svizzera e contro la partecipazione al conflitto a fianco della Germania, in particolare quando pronunci\u00f2, il 14 dicembre 1914, nell'ambito della Nuova societ\u00e0 elvetica a Zurigo, un discorso patriottico intitolato \u00abLa neutralit\u00e0 di noi svizzeri\u00bb (Unser Schweizer Standpunkt). Gi\u00e0 noto come intellettuale, autore e giornalista letto da un vasto pubblico, e che l\u2019Universit\u00e0 di Zurigo aveva onorato nel 1904 con il titolo di dottore \"honoris causa\", Spitteler suscit\u00f2 il vivo risentimento della maggior parte degli Svizzeri di lingua tedesca e dei Tedeschi, e quindi perse praticamente tutto il suo lettorato. In seguito alla fine della guerra, la sua notoriet\u00e0 si ripristin\u00f2 dopo esser stata scalfita dalle sue posizioni pro-elvetiche, che rimettevano appunto in causa i sentimenti germanici e francofili degli Svizzeri.\nIl suo 70\u00ba e il suo 75\u00ba compleanno furono celebrati pubblicamente e in pompa magna. Ferdinand Hodler realizz\u00f2 il suo ritratto, all\u2019et\u00e0 di 75 anni. All\u2019apice della sua celebrit\u00e0, pronunci\u00f2 un discorso in occasione delle commemorazioni del centenario della nascita di Gottfried Keller, che Spitteler aveva incontrato nel 1881, e ricevette, nel 1920, retroattivamente per l'anno 1919, il premio Nobel per la letteratura, in riconoscimento al suo poema epico \"Olympischer Fr\u00fchling\", e che sigill\u00f2 definitivamente il suo statuto per la posterit\u00e0.\nMor\u00ec nel 1924 a Lucerna. La sua famiglia ricevette omaggi pubblici e monumenti alla sua memoria furono eretti a Lucerna e a Liestal.\nRiscoperta.\nSebbene Carl Spitteler sia stato il primo svizzero ad avere ricevuto il Premio Nobel per la letteratura, la sua notoriet\u00e0 nel corso degli anni \u00e8 praticamente scomparsa, soprattutto nelle parti latine delle Svizzera. Durante une visita ufficiale in Svizzera nel 2017, il presidente cinese Xi Jinping cit\u00f2 un passaggio del poeta: \"la felicit\u00e0 suprema \u00e8 trovare amici con cui condividere il tuo respiro come il tuo destino\".\nI fondi archivistici di Carl Spitteler si trovano all'Archivio svizzero di letteratura a Berna, alla Biblioteca centrale di Zurigo e presso il Dichter- und Stadtmuseum a Liestal.\nIl centenario dell\u2019assegnazione del Premio Nobel per la letteratura \u00e8 stato celebrato in tutta la Svizzera nel 2019 Sono stati organizzati numerosi eventi, fra i quali una mostra al Dichter- und Stadtmuseum \u00e0 Liestal (\u00abPoesie und Politik\u00bb), al Mus\u00e9e d'Art et d'Histoire de La Neuveville (\u00abUne point de vue neuvevillois. Spitteler en Suisse romande\u00bb) e al Centre interr\u00e9gional de perfectionnement di Tramelan (\u00abSpitteler. L'essentiel\u00bb).\nOpere.\nCome poeta fu un solitario, indipendente dalle correnti letterarie in voga ai suoi tempi. Fu autore di poesie sia di stampo pessimistico sia di stampo eroico. La sua prima opera, \"Prometheus und Epimetheus\", fu un poema in prosa ritmica, scritto in un linguaggio arcaicizzante che ricorda il linguaggio delle sacre scritture, rielaborato da Spitteler nel 1924, poco prima della sua morte, col titolo \"Prometheus der Dulder\" (\u00abPrometeo il paziente\u00bb)."}
{"id": "1432215", "revid": "29244", "url": "https://it.wikipedia.org/wiki?curid=1432215", "title": "Goniodoris glabra", "text": ""}
{"id": "1432217", "revid": "120925095", "url": "https://it.wikipedia.org/wiki?curid=1432217", "title": "Statues", "text": "Statues \u00e8 il quarto album del duo musicale Moloko pubblicato da The Echo Label nel 2003.\nIl disco.\nPer i componenti del duo Moloko -Mark Brydon e R\u00f3is\u00edn Murphy- il confine tra il loro rapporto sentimentale e quello lavorativo \u00e8 sempre stato molto labile. Per questo la fine della loro relazione, nel 2002, ha creato l'imbarazzante situazione di dover lavorare solo come colleghi per la realizzazione di un ultimo album di studio. Successivamente ad un grande tour promozionale di fatto, i due presero strade diverse: in particolare Murphy cominci\u00f2 a lavorare al suo primo album solista, \"Ruby Blue\", del 2005.\nTracce.\nTutti i brani sono stati scritti dai Moloko\nCD.\nTracce Bonus presenti nella versione Giapponese del cd:\nB-side:\nDVD.\nIl DVD \u00e8 un bonus disc della versione speciale di \"Statues\". Le seguenti tracce sono i video musicali delle canzoni:"}
{"id": "1432219", "revid": "307923", "url": "https://it.wikipedia.org/wiki?curid=1432219", "title": "Premi Oscar 1930", "text": "Nel 1930 si sono tenute due edizioni della cerimonia di premiazione degli Oscar:"}
{"id": "1432224", "revid": "14691", "url": "https://it.wikipedia.org/wiki?curid=1432224", "title": "Centre-Ouest Region", "text": ""}
{"id": "1432228", "revid": "729019", "url": "https://it.wikipedia.org/wiki?curid=1432228", "title": "Filippo Cicala", "text": "Condottiero di ventura genovese e valente corsaro, \u00e8 noto pi\u00f9 per le sue scorrerie piratesche tra le isole della Grecia e le coste turche a met\u00e0 del XVI secolo.\nAppartiene ad una nobile ed antica famiglia viscomitale, i Cicala o \u00c7ig\u00e4 in lingua genovese, \u00e8 figlio naturale di Vincenzo Cicala e nipote del cardinale Giovanni Battista Cicala; le sue imprese si dipanano negli episodi navali di Capo Matapan, Kithira, Milos, Kea e Rafti. Viene a lungo braccato dal veneziano Cristoforo Canal che lo cattura, nel 1561 circa, al largo delle coste della Morea e lo conduce in prigionia a Venezia. Dopo pochi mesi viene liberato da Papa Pio IV che gli paga un riscatto, con l'intercessione di alcuni cardinali genovesi, e si trasferisce definitivamente presso la sua corte a Roma promettendo solennemente di non attaccare mai pi\u00f9 navi veneziane."}
{"id": "1432229", "revid": "2014155", "url": "https://it.wikipedia.org/wiki?curid=1432229", "title": "Donald III di Scozia", "text": "Biografia.\nLe attivit\u00e0 di Donald durante il regno del fratello maggiore Malcolm III di Scozia non sono registrate. Sembra che non sia stato l'erede scelto dal fratello, contrariamente ad una vecchia abitudine, ma che Malcolm avesse indicato Edoardo, il proprio figlio maggiore avuto da Margherita. Se queste erano le intenzioni di Malcom, la propria morte e quella del figlio Edoardo nella campagna di Northumbria nel novembre del 1093 (si veda Battaglia di Alnwick (1093)) vanificarono tali progetti. Queste morti furono seguite molto presto da quella della regina Margherita. John di Fordun segnala che Donald invase il regno dopo la morte di Margherita \"alla testa di un esercito numeroso\" ed assedi\u00f2 Edimburgo con i figli di Malcolm e Margherita asserragliati all'interno. Fordun asserisce inoltre che Edgardo Atheling, il padre di Margherita, per salvare i propri nipoti, li prese e li port\u00f2 in Inghilterra. Il racconto di Andrea di Wyntoun molto semplicemente dice che Edgardo Atheling fece diventare re Donald omettendo di parlare dei suoi altri nipoti.\nLe cronache anglo-sassoni registrano soltanto che Donald fu scelto come re e che Edgardo fu espulso dalla corte. Nel maggio 1094, Duncan, figlio di Malcolm e della sua prima moglie Ingibiorg Finnsdottir, attaccarono Donald, alla testa di un esercito di Anglo-Normanni e di uomini di Northumbria, aiutato dal fratellastro Edmund e dal proprio padre acquisito Gospatric. Questa invasione riusc\u00ec a far salire sul trono Duncan, ma una rivolta sconfisse i suoi alleati ed egli fu costretto alla fuga con le sue truppe straniere. Duncan venne ucciso il 12 novembre 1094 da M\u00e1el Petair, conte di Mearns. \nGli Annali dell'Ulster sono dell'opinione che Duncan fosse ucciso su ordine di Donald (in maniera errata citato come suo fratello) e di Edmund. Donald riprese energie, probabilmente con Edmund come suo erede. Donald era un uomo anziano rispetto agli standard del tempo, avvicinandosi alla vecchiaia a sessanta anni e senza nessun figlio riconosciuto, aveva bisogno di un erede. Guglielmo di Malmesbury afferma che Edmund negozi\u00f2 \"per la met\u00e0 del regno\", suggerendo che Donald avesse assegnato a suo nipote una serie di poteri ma non il trono. Le cronache anglosassoni dicono che Donald fu esiliato, mentre gli annali di Tigernach asseriscono che venne accecato dal fratello.\nGiovanni di Fordun, dopo la lista dei re, scrisse che Donald \"fu accecato e fu condannato al carcere a vita\" da Edgar. Il luogo in cui venne imprigionato si disse fosse Rescobie a Forfar, nella regione di Angus. Le fonti differiscono sul luogo di sepoltura di Donald: in primo luogo sarebbe stato sepolto nell'abbazia di Dunfermline o nella cattedrale di Dunkeld, ma successivamente i suoi resti sarebbero stati spostati a Iona. Mentre non si conosce nessun figlio maschio di Donald, Hextilda, figlia della figlia di Donald, Beth\u00f3c, si spos\u00f2 con Richard Comyn, giustiziere di Donald a Lothian. Le pretese di John II Comyn, signore di Badenoch alla corona di Scozia nella \"grande causa\" sono giustificate dalla sua discendenza da Donald attraverso Beth\u00f3c e la figlia Hextilda. Ladhmann figlio di Donald, \"nipote del re di Scozia\", che \u00e8 morto nel 1116 potrebbe essere un figlio illegittimo di Donald. "}
{"id": "1432234", "revid": "486946", "url": "https://it.wikipedia.org/wiki?curid=1432234", "title": "Goniodoris godeffroyana", "text": ""}
{"id": "1432235", "revid": "599013", "url": "https://it.wikipedia.org/wiki?curid=1432235", "title": "Provincia del Nordovest", "text": ""}
{"id": "1432236", "revid": "287204", "url": "https://it.wikipedia.org/wiki?curid=1432236", "title": "Gazzetta d'Alba", "text": "Gazzetta d'Alba \u00e8 un settimanale italiano di ispirazione cattolica, fondato ad Alba nel 1882 con una tiratura attuale di circa 15.000 copie settimanali.\nStoria.\nIl periodico fu fondato il 3 giugno 1882 da un'idea di monsignor Lorenzo Carlo Pampirio. Dal 1885 al 1900 fu particolarmente diffuso, tanto che la pubblicazione divent\u00f2 bisettimanale. Diversa \u00e8 la situazione nel 1910 che porter\u00e0 ad una scissione interna e alla creazione del giornale \"Alba nuova\" che si risolse poco dopo. Nel 1913 la direzione del giornale venne affidata a don Giacomo Alberione, su incarico del vescovo di Alba Giuseppe Francesco Re, grazie a cui verr\u00e0 successivamente diffusa sotto il gruppo Edizioni San Paolo. Il 18 febbraio 1914 la propriet\u00e0 del giornale passa dalla Associazione buona stampa a don Alberione che prende anche i debiti precedentemente cresciuti. Nel 1919 venne deciso di portare il periodico nelle case di ogni famiglia, nonostante l'analfabetismo diffuso e i vari problemi del primo dopoguerra, aumentando la tiratura a 10.000 copie, un numero elevato per l'epoca.\nPer un periodo non venne pubblicato assiduamente, in quanto alcuni numeri non vennero messi in commercio, ma dal 9 febbraio 1944 venne decisa la divulgazione quindicinale, secondo le deliberazioni del ministero della Cultura. Alcuni degli articoli storici sono custoditi presso la Biblioteca Civica di Alba.\nNel 2002 la Societ\u00e0 San Paolo promosse il concerto \"Musica Caeli\" in occasione dei centoventi anni dalla nascita del settimanale, oltrech\u00e9 per ricordare la nascita di \"Famiglia Cristiana\", \"La Domenica\" e \"Vita Pastorale\". L'anno successivo, quando don Antonio Rizzolo divent\u00f2 direttore della \"Gazzetta\", il giornale non \u00e8 scritto in bianco e nero, ma a colori con contenuti digitali e rinnovando la grafica.\nStruttura.\nAl giornale contribuiscono circa sei giornalisti e ottanta collaboratori che in un'ottica cristiana scrivono circa ottanta pagine settimanali, precedentemente sessanta, raccontando i fatti che avvengono principalmente a livello locale. Con il passare degli anni, \u00e8 stato aperto anche uno spazio digitale dove leggere le notizie.\nHa un bacino di utenza che copre Alba e Bra, oltre ai paesi di Langa e Roero. Il giornale fa parte della Federazione italiana settimanali cattolici.\nDirettori.\nTra i suoi direttori si possono ricordare don Giacomo Alberione dal 1913, successivamente Paolo Cirio, Lamberto Schiatti, don Antonio Rizzolo, dirigente del giornale dal 2003 al 2016, quando gli \u00e8 succeduto don Giusto Truglia che attualmente ricopre la carica.\nFirme.\nLa seguente \u00e8 una lista parziale dei giornalisti che hanno fatto o ne fanno attualmente parte delle firme del settimanale:\nRiconoscimenti.\nNel 2015 il giornale ha vinto un premio al \"Meeting nazionale dei giornalisti cattolici e non\" nella sezione 50&amp;pi\u00f9 per il pezzo \"Racconto della storia di Marilena e Sergio volontari presso la casa di riposo di Guarene (Cn)\" del giornalista Marcello Pasquero, cos\u00ec come nel 2016, ma quest'anno per \"La fede al tempo del Bataclan\" nella sezione giornalismo. L'anno successivo ha invece ricevuto il premio come miglior portale."}
{"id": "1432238", "revid": "21880", "url": "https://it.wikipedia.org/wiki?curid=1432238", "title": "Goniodoris erinaceus", "text": ""}
{"id": "1432249", "revid": "110157", "url": "https://it.wikipedia.org/wiki?curid=1432249", "title": "Chiesa di Santa Maria delle Grazie (Cerignola)", "text": "La chiesa di Santa Maria delle Grazie di Cerignola \u00e8 una chiesa campestre costruita nel XIV secolo ubicata nell'agro cittadino, in localit\u00e0 \"Contrada San Martino\".\nStoria.\nLa chiesa fu fatta costruire da Lorenzo e Goffredo Lupis, fuggiti dalla citt\u00e0 di Giovinazzo nel 1382. \u00c8 nota anche con il nome di \"Chiesa del Padre Eterno\", a causa delle numerose immagini che ritraggono questo soggetto; \u00e8 inoltre nota con l'appellativo di \"Incoronatella\", dalla cappella laterale fatta costruire nel 1785 dalla famiglia Battaglino e consacrata per l'appunto alla Madonna dell'Incoronata, venerata nel santuario presente nel borgo omonimo nei pressi di Foggia.\nArchitettura.\nEsterno.\nEsternamente la chiesa si presenta con una semplice facciata, decorata solo da due finestre nella parte superiore e da un portale con arco gotico. Sulla lunetta \u00e8 presente un dipinto che raffigura il Padre Eterno. L'ingresso si trova al di sotto del piano stradale, e vi si accede tramite tre scalini.\nLa facciata culmina con una campanile molto semplice con una campana risalente al 1904.\nNella parte terminale vi \u00e8 una piccola abside semicircolare senza cortina.\nAnnessa alla chiesa, sul lato sinistro, vi \u00e8 una seconda costruzione pi\u00f9 recente, un tempo adibita a sacrestia.\nInterno.\nA destra dell'ingresso si trova un passaggio con arco policentrico, che permette di accedere alla cappella dell'Incoronata; sulla sinistra due archi a tutto sesto sovrastano l'ingresso alla sacrestia e l'altare settecentesco, intitolato alla Vergine delle Grazie. Una nicchia conserva una quattrocentesca statua in legno della Madonna.\nIl pavimento originario, in cotto di Canosa, \u00e8 stato sostituito dall'attuale durante i lavori di restauro del 1969.\nNel presbiterio la volta a crociera \u00e8 contrassegnata da due costoloni, che terminano a circa due metri dal pavimento con due immagini allegoriche rappresentanti due mani e due tartarughe. Nel punto in cui i costoloni si incrociano, \u00e8 posta una sfera in muratura che presenta l'iscrizione: \"Ave Maria\".\nNella cappella dell'Incoronata si trova un altare costruito in pietra leccese decorato con fregi e che reca sui cantonali lo stemma della famiglia Battaglino, che sovvenzion\u00f2 la costruzione della cappella. In una nicchia \u00e8 conservato un dipinto su tela con l'effigie della Vergine Incoronata che presenta, in basso a sinistra, l'iscrizione: \"Francisci Battaglini quond(am)/Hjacinti 1784\".\nSull'altare di destra vi \u00e8 un altro stemma della famiglia Battaglino, in pietra leccese, circondato da una cornice a volute e con una dedica in basso.\nSono presenti numerose tracce di affreschi, in particolare quelli quattrocenteschi su l'arco trionfale, con \"Cristo risorto\" e le quattro figure sulla parete destra del presbiterio (\"Santa Lucia, san Vito e San Leonardo\", con una quarta figura non identificata) e le tre sulla parete sinistra (\"Vergine delle Grazie\" al centro). Nell'abside sono raffigurati una \"Madonna delle Grazie con gli Apostoli\" e \"Padre Eterno con la Madonna e san Giovanni Battista\" inginocchiati ai lati, in basso.\nNella chiesa si conservano inoltre tre graffiti: uno del 1503 ricorda la battaglia di Cerignola tra francesi e spagnoli (qui infatti fu trasportato il corpo senza vita di Louis d'Armagnac, duca di Nemours, comandante dell'esercito francese sconfitto. Un secondo del 1591 ricorda la rimozione e sostituzione delle vecchie porte e l'ultimo del 1691 \u00e8 relativo ad un terremoto e ad un'epidemia di peste."}
{"id": "1432251", "revid": "124123", "url": "https://it.wikipedia.org/wiki?curid=1432251", "title": "Arthur Henderson", "text": "Biografia.\nLavor\u00f2 come operaio finch\u00e9 non entr\u00f2 in Parlamento nel 1903. Fu leader del Partito Laburista, \"consigliere delle questioni degli operai\" durante il governo di Lloyd George (1915-1916), ministro degli Interni (1924) e degli Affari Esteri (1929-1931).\nFu eletto presidente della Conferenza per il Disarmo di Ginevra nel 1932, per questo ruolo nel 1934 gli fu conferito il Premio Nobel per la pace.\nFu parlamentare per il collegio di Widnes (1919-1922), per Newcastle-upon-Tyne East (1923), per Burnley (1924-1931) e per Clay Cross (1933-1935)."}
{"id": "1432254", "revid": "36426", "url": "https://it.wikipedia.org/wiki?curid=1432254", "title": "Gombrich", "text": ""}
{"id": "1432255", "revid": "228587", "url": "https://it.wikipedia.org/wiki?curid=1432255", "title": "Eirik Bakke", "text": "Biografia.\n\u00c8 il figlio di Svein Bakke, anch'egli calciatore.\nCaratteristiche tecniche.\nCentrocampista di qualit\u00e0, le sue doti migliori erano l'intelligenza calcistica e la grazia.\nCarriera.\nGiocatore.\nClub.\nGli esordi.\nBakke ha debuttato nella prima squadra del Sogndal nel corso del 1993, anno che ha visto la promozione del club nella massima divisione norvegese. Il 16 maggio 1994, allora, il centrocampista ha potuto disputare il primo incontro nell'Eliteserien, quando \u00e8 subentrato ad H\u00e5vard Flo nella sconfitta per 3-0 in casa del Lillestr\u00f8m.\nLeeds e Aston Villa.\nBakke \u00e8 stato acquistato dal Leeds United in cambio di 1.750.000 sterline, in data 25 maggio 1999. Ha esordito nella Premier League l'11 agosto, quando ha sostituito Harry Kewell nel successo per 3-0 contro il Southampton. Ha avuto un inizio incoraggiante, per poi perdersi a causa di infortuni e cattive prestazioni. Una tendinite e poi la rottura del legamento crociato lo hanno tenuto fuori per quasi tutto il campionato 2004-2005. Il Leeds, appena retrocesso nella Football League Championship, ha dovuto comunque pagargli le 60.000 sterline settimanali d'ingaggio e questo ha contribuito al rischio di bancarotta della societ\u00e0. Bakke ha rifiutato infatti di lasciare la squadra, prima di infortunarsi.\nAd agosto 2005, ormai ripresosi, \u00e8 passato in prestito all'Aston Villa. Ha debuttato in squadra il 2 ottobre, sostituendo Wilfred Bouma nella sconfitta per 3-2 contro il Middlesbrough. L'avventura a Birmingham \u00e8 durata poco, fino a quando il Leeds non ha comunicato la volont\u00e0 di cedere il calciatore a titolo definitivo, mentre il club di Doug Ellis non era interessato a questo tipo di operazione.\nRientrato allora al Leeds, ha concluso il campionato con questa maglia. Il 27 agosto 2006 \u00e8 stato lasciato fuori dalla formazione per l'incontro con lo Sheffield Wednesday, alimentando le speculazioni di stampa e tifosi riguardo ad un suo possibile trasferimento. Il 29 agosto, un comunicato ufficiale del club ha annunciato che Bakke non avrebbe pi\u00f9 vestito la maglia del Leeds. Il centrocampista ha dichiarato per\u00f2 che avrebbe voluto continuare a giocare in questa squadra. Il norvegese ha continuato dunque ad allenarsi, nonostante non giocasse alcun incontro e dichiarando di non voler tornare in patria, almeno per il momento. Il problema principale per la permanenza di Bakke ad Elland Road era rappresentato dal suo ingaggio, all'epoca di 23.000 sterline a settimana pi\u00f9 un bonus di 4.000 per ogni incontro giocato. Ken Bates, proprietario della squadra, ha dichiarato che ci furono numerosi tentativi per trovare una soluzione a questo problema, ma che il procuratore del norvegese aveva rifiutato tutte le destinazioni proposte, con la volont\u00e0 che fosse corrisposto al calciatore l'intero ingaggio pattuito.\nBrann.\nIl 31 agosto 2006 ha trovato un accordo con il Brann, firmando un contratto biennale e tornando perci\u00f2 in patria. Il trasferimento \u00e8 stato finanziato dalla Hardball. Bakke ha debuttato in squadra l'11 settembre, nel successo per 2-1 sullo Stab\u00e6k. Nello stesso match, \u00e8 stato colpito duramente da un \"tackle\" di Joakim Persson, che ha rischiato di costargli la carriera.\nA causa di alcuni problemi fisici, ha cominciato la stagione successiva nella squadra riserve. L'11 agosto 2007 ha segnato la prima rete con questa maglia, nel successo per 3-2 sul Rosenborg. Nella stessa stagione, il Brann ha vinto il campionato. Bakke ha dichiarato poi di essere vicino al ritiro, affermando di voler giocare ancora soltanto un altro paio d'anni. Il 30 maggio 2008, ha rinnovato l'accordo con il club norvegese per altre due stagioni.\nRitorno al Sogndal.\nIl 26 ottobre 2010 \u00e8 stato annunciato il suo ritorno al Sogndal, appena promosso nell'Eliteserien. Il calciatore si \u00e8 legato al club con un contratto dalla durata triennale. Il 20 marzo \u00e8 tornato in campo con questa casacca, nella sconfitta per 2-1 in casa dello Str\u00f8msgodset. Il 3 aprile \u00e8 tornato al gol, nella sconfitta per 2-1 contro l'Odd Grenland. Il 21 novembre 2012, ha annunciato il ritiro dall'attivit\u00e0 agonistica.\nNazionale.\nBakke ha giocato 28 incontri per la . Il primo di questi \u00e8 stato datato 4 febbraio 1996, quando \u00e8 stato titolare nella sconfitta per 2-1 contro gli . Ha segnato un'unica rete per questa selezione giovanile, precisamente il 29 ottobre 1997: ha contribuito infatti al successo per 2-3 sulla . \u00c8 stato anche capitano della formazione.\nIl 20 gennaio 1999 ha disputato invece la prima gara con la maglia della Nazionale maggiore. Ha sostituito infatti Egil \u00d8stenstad nella vittoria per 0-1 contro , in un incontro amichevole. L'11 giugno 2003 ha giocato il 25\u00ba incontro per la Norvegia, in occasione della sfida contro la , che gli \u00e8 valso dunque il Gullklokka.\nAllenatore.\nIl 13 giugno 2014, \u00e8 stato annunciato che Bakke sarebbe diventato il nuovo allenatore del Sogndal a partire dal 1\u00ba gennaio 2015. In virt\u00f9 della retrocessione arrivata nel corso dei mesi seguenti, l'ex centrocampista avrebbe guidato la squadra nella 1. divisjon. Bakke ha matematicamente riportato il Sogndal nell'Eliteserien grazie alla vittoria per 2-5 sul campo dell'H\u00f8nefoss, con tre giornate d'anticipo sulla fine della stagione. Il 9 agosto 2016 ha rinnovato il contratto che lo legava al club fino al campionato 2019. Il 24 ottobre successivo ha ricevuto la candidatura come miglior allenatore del campionato al premio Kniksen.\nIl 30 agosto 2021, Bakke ha annunciato che quella in corso sarebbe stata l'ultima stagione alla guida del Sogndal."}
{"id": "1432256", "revid": "110157", "url": "https://it.wikipedia.org/wiki?curid=1432256", "title": "Grand Champions Cup di pallavolo femminile 1997", "text": "La Grand Champions Cup di pallavolo femminile 1997 si \u00e8 svolta dal 14 al 23 novembre 1997 a Hiroshima, Osaka e Tokyo, in Giappone: al torneo hanno partecipato sei squadre nazionali e la vittoria finale \u00e8 andata per la prima volta alla Russia.\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nRussia(Primo titolo)\nSecondo posto.\nCuba\nTerzo posto.\nBrasile"}
{"id": "1432258", "revid": "1386897", "url": "https://it.wikipedia.org/wiki?curid=1432258", "title": "Sony Ericsson P1", "text": "Sony Ericsson P1 \u00e8 uno smartphone ed il successore di Sony Ericsson P990. Il telefono impiega la piattaforma software UIQ 3.0, basata su Symbian OS 9.1. \u00c8 apparso sul mercato in agosto 2007. Il P1 ha una tastiera numerica integrata in una qwerty coi tasti a bilanciere sul corpo del telefono stesso. Questo \u00e8 un cambiamento rispetto al P990 dove la tastiera si trovava sotto al flip con il tastierino numerico. Il telefono \u00e8 UMTS (3G) e tri-band GSM, supporta video chiamate attraverso la videocamera frontale VGA. Supporta inoltre le connessioni: Wi-Fi, Bluetooth e infrarossi.\nLo schermo \u00e8 touchscreen a 262,144 colori (profondit\u00e0 di colori a 18-bit) con una risoluzione di 240x320 pixel. Dispone anche di una videocamera a 3.2 Megapixel con autofocus e di una radio FM/RDS."}
{"id": "1432259", "revid": "29244", "url": "https://it.wikipedia.org/wiki?curid=1432259", "title": "Kasturbai", "text": ""}
{"id": "1432263", "revid": "110157", "url": "https://it.wikipedia.org/wiki?curid=1432263", "title": "Chiesa di San Bartolomeo (Alto Malcantone)", "text": "La chiesa parrocchiale di san Bartolomeo \u00e8 un edificio religioso che si trova a Vezio, frazione di Alto Malcantone in Canton Ticino.\nStoria.\nLa struttura viene citata per la prima volta in documenti storici risalenti al 1444. Nel 1746 venne completamente ricostruita (la chiesa originale occupa il transetto di quella attuale, il cui asse \u00e8 stato quindi ruotato di 90 gradi verso nord per permettere questo ampliamento). Nel 1713 venne eretto il campanile.\nDescrizione.\nLa chiesa ha una pianta a croce greca. La navata \u00e8 ricoperta da una volta a botte e sul coro \u00e8 stata costruita una cupola."}
{"id": "1432265", "revid": "729019", "url": "https://it.wikipedia.org/wiki?curid=1432265", "title": "Alfred von Windisch-Graetz", "text": "Biografia.\nGiovinezza.\nWindischgr\u00e4tz proveniva da una famiglia nobile della Stiria. Inizi\u00f2 il servizio nell'esercito imperiale austriaco nel 1804. Partecip\u00f2 a tutte le guerre contro Napoleone, distinguendosi particolarmente a Lipsia e nella campagna del 1814. Nel 1833, venne nominato Feldmaresciallo.\nMatrimonio.\nAlfred spos\u00f2 la principessa Maria Eleonora di Schwarzenberg, figlia di Giuseppe II di Schwarzenberg e di Paolina d'Arenberg e appartenente ad un potente casato austriaco.\nCarriera militare.\nNei successivi anni di pace ricopr\u00ec incarichi di comando a Praga, per poi essere nominato capo dell'esercito in Boemia nel 1840. Avendo acquisito la reputazione di essere un accanito sostenitore del reazionismo, durante la rivoluzione del 1848 nelle terre asburgiche fu chiamato a sopprimere l'insurrezione del marzo 1848 a Vienna, ma ritrovandosi mal supportato dai ministri lasci\u00f2 dopo poco tempo il suo incarico.\nDi ritorno a Praga, sua moglie rimase uccisa da una pallottola vagante durante la sollevazione popolare. Manifest\u00f2 poi tutta la sua autorit\u00e0 allo scoppio di una rivolta dei separatisti boemi (giugno 1848), dichiarando la legge marziale in tutta la Boemia. Dopo la recrudescenza della rivolta a Vienna, fu chiamato a capo di un grande esercito mettendo la citt\u00e0 di Vienna sotto un formale assedio (ottobre 1848).\nNominato comandante in capo contro i rivoluzionari ungheresi di Lajos Kossuth, acquis\u00ec alcuni iniziali successi e rioccup\u00f2 Buda e Pest, ma con la sua lentezza nel perseguimento della campagna consent\u00ec al nemico di prevenire un'eventuale concentrazione di forze austriache in uno stesso punto.\nUltimi anni e morte.\nNel mese di aprile 1849 venne sollevato dal suo incarico e solo raramente apparve nuovamente nella vita pubblica.\nIl Principe mor\u00ec il 21 marzo 1862 a Vienna e venne sepolto a Tachov, nell'attuale Repubblica Ceca."}
{"id": "1432266", "revid": "869733", "url": "https://it.wikipedia.org/wiki?curid=1432266", "title": "Vipera (disambigua)", "text": ""}
{"id": "1432273", "revid": "6923", "url": "https://it.wikipedia.org/wiki?curid=1432273", "title": "Apple Filing Protocol", "text": "LApple Filing Protocol (AFP) \u00e8 lo strato 6 (strato di presentazione) del protocollo di rete che offre servizi per la condivisione dei file in macOS e Classic Mac OS. In Mac OS X, AFP \u00e8 uno dei tanti servizi per la condivisione file supportati, insieme al Server message block (SMB), Network File System (NFS), File Transfer Protocol (FTP), e WebDAV. Attualmente supporta nomi di file in Unicode, controllo di accesso ai file secondo lo standard POSIX, quote UNIX, suddivisione delle risorse, attributi estesi e sistemi di accesso avanzato ai file. Fino a Mac OS 9, AFP era il protocollo principale del sistema operativo per i servizi di condivisione dei file.\nCompatibilit\u00e0.\nDalla versione 3.0 di AFP la comunicazione si basa interamente sul protocollo TCP/IP (porta 548 o 427), sfruttando AppleTalk solamente per scopi secondari quali la ricerca di altri computer. Molte implementazione di terze parti usano AFP 2.x, che supporta AppleTalk anche come metodo di comunicazione. Versioni ancora precedenti si basano interamente sul protocollo AppleTalk. Per questa ragione, in alcuni documenti pi\u00f9 vecchi l'AFP \u00e8 indicato come \"AppleTalk Filing Protocol\". Altri documenti si possono riferire ad esso come \"AppleShare\", il nome del client AFP presente fino alla versione 9 di Mac OS.\nArgomenti notevoli per la compatibilit\u00e0 sono:\nStoria.\nI cambiamenti effettuati dalla versione 3.0 rappresentano i maggiori avanzamenti del protocollo, aggiungendo delle funzionalit\u00e0 progettate esclusivamente per Mac OS X.\nMa, come il client AppleShare dell'ambiente Classic, il client AFP in Mac OS X continua a supportare tipo e codici di creazione, insieme alle estensioni dei file.\nAFP 3.0 \u00e8 stato introdotto in macOS Server 10.0.3, ed \u00e8 stato usato fino alla versione 10.1.5. \u00c8 stata la prima versione ad usare i permessi POSIX derivanti dall'ambiente UNIX insieme alla codifica Unicode UTF-8 per i nomi dei file. La versione 3.0 supporta file per una dimensione massima di 2 TB, la massima dimensione per file e volumi di Mac OS X fino alla versione 10.2. Prima della versione 3.0, la dimensione massima per i nomi dei file che potevano essere inviati attraverso AFP era 31 caratteri.\nAFP 3.1 \u00e8 stato introdotto in Mac OS X Server 10.2. Tra i cambiamenti \u00e8 degno di nota il supporto al protocollo di autenticazione Kerberos, la riconnessione automatica al client, condivisione di volumi NFS e connessione sicura ad AFP attraverso Secure Shell (SSH). La dimensione massima gestibile \u00e8 stata portata a 8 TB con la versione 10.2 di Mac OS Server, e a 16 TB con la versione 10.3.\nAFP 3.2 aggiunge il supporto alle liste di accesso controllate e agli attributi estesi in Mac OS X Server 10.4. La dimensione massima gestibile \u00e8 al minimo 16 TB, comunque Apple non ha pubblicato nessun documento riguardante questo parametro per Mac OS X Server 10.4.\nPrime implementazioni del server AFP erano disponibili in Mac OS a partire dalla versione 7.0, in AppleShare, AppleShare IP e nelle prime release \u201c1.x\u201d di Mac OS X Server. Nei client dei sistemi operativi, AFP era chiamato \u201cCondivisione Personale di File\u201d, e supportava un massimo di dieci connessioni simultanee. Queste implementazioni sono state usate fino alla versione 2.x del protocollo. AppleShare IP 5.x, 6.x e le release \u201c1.x\u201d di Mac OS Server introdussero la versione 2.2 di AFP. Questa fu la prima versione ad offrire il trasporto dei dati sia attraverso TCP/IP sia attraverso AppleTalk. Questa versione increment\u00f2 anche la dimensione massima dei volumi gestibili che pass\u00f2 da 4 GB a 2 TB; la dimensione massima dei file, comunque, rimase a 2 GB a causa delle limitazioni dell'ambiente Classic.\nIl client di Mac OS X.\nIn Mac OS X, gli utenti possono connettersi a server AFP attraverso la finestra Network o inserendo l'URL di una risorsa AFP nella finestra di dialogo \u201cConnessione al server\u201d. Un URL AFP segue la forma: afp://&lt;server&gt;/&lt;share&gt;, dove &lt;server&gt; \u00e8 l'indirizzo IP del server (\u00e8 possibile usare anche nomi DNS o Bonjour) e &lt;share&gt; \u00e8 il nome del volume condiviso.\nMac OS X offre anche una condivisione personale dei file, una implementazione \u201clite\u201d della versione corrente di AFP. In Mac OS X 10.4, gli utenti possono condividere la loro cartella pubblica selezionando \u201cCondivisione documenti\u201d nella sezione condivisione delle preferenze di sistema.\nGli URL AFP per i server AppleTalk hanno la forma: afp://at/&lt;AppleTalk name&gt;:&lt;AppleTalk zone&gt;. Per le reti che non hanno una zona AppleTalk, un asterisco sostituisce il nome della zona."}
{"id": "1432277", "revid": "74801", "url": "https://it.wikipedia.org/wiki?curid=1432277", "title": "Adam Duritz", "text": "Fondatore e voce solista del gruppo alternative rock Counting Crows. I suoi testi sono stati definiti come \"tormentati\" e \"introspettivi\", mentre la sua voce come \"evocativa\".\nBiografia.\nPrimi anni.\nAdam Duritz nasce a Baltimora, nello stato del Maryland. Si trasferisce presto nel Rhode Island, poi successivamente a El Paso, Texas, e a Berkeley, California. Ha vissuto a San Francisco, Los Angeles, Amsterdam e, pi\u00f9 recentemente, New York. Ha studiato alla Head-Royce School, alla Taft School, alla University of California, Berkeley e alla University of California, Davis, abbandonata prima di terminare gli studi.\nCarriera.\nPrima di dare vita ai \"Counting Crows\", \u00e8 stato cantante solista in gruppi della San Francisco Bay Area, i Mod-L Society e i The Himalayans. \u00c8 stato anche membro di un altro gruppo locale, i Sordid Humor.\nHa collaborato con i The Wallflowers (il gruppo di Jakob Dylan) per l'album \"Bringing Down the Horse\"; con Ryan Adams all'album \"Gold\" e per la canzone \"Butterfly in Reverse\" nell'album \"Hard Candy\"; con Peter Stuart agli album \"Propeller\" e \"Daisy\"; con Live all'album \"V\"; con Dashboard Confessional alla canzone \"So Long, So Long\" nell'album \"Dusk and Summer\".\nHa anche contribuito alla colonna sonora del film \"Josie and the Pussycats\".\nRapporto con i fan.\nSin dai primi successi con i Counting Crows, Duritz ha sempre mantenuto un particolare rapporto con i propri fan. Esso ha preso varie forme, tra cui un diario su AOL e, successivamente, un blog sul sito ufficiale della band. Partecipa inoltre in modo attivo alla messageboard della band, rispondendo spesso ai post, e recentemente ha attivato una nuova funzionalit\u00e0, chiamata \"AskCrowsAsk\", dove i fan possono inviare email ai componenti della band. Questo rapporto, tuttavia, non \u00e8 sempre stato semplice; Duritz ha avuto anche scontri, sul suo blog, con alcuni fan.\nEtichette discografiche.\nDuritz ha provato due volte l'impegno personale nell'industria musicale come proprietario di etichette discografiche: nel 1997, \u00e8 stato cofondatore della E Pluribus Unum, una etichetta indipendente. Prima che fosse acquisita dalla Interscope Records nel 2000, Duritz mise sotto contratto i Joe 90, i Gigolo Aunts, e Neilson Hubbard.\nNel novembre 2006, Adam Duritz ha cominciato a produrre una pop-punk band di Chicago, Blacktop Mourning per il loro album di esordio, intitolato \"The Devil and Bunny Show\", insieme al chitarrista dei Counting Crows, David Immergl\u00fcck. Il 15 gennaio 2007 ha annunciato il lancio di una nuova etichetta, la Tyrannosaurus Records. Essa ha prodotto artisti come Notar e i Blacktop Mourning. Ha anche ripubblicato l'unico album del primo gruppo di Duritz, gli Himalayans.\nFilm.\nOltre alle attivit\u00e0 in campo musicale, Duritz \u00e8 stato produttore esecutivo dei film \"The Locusts\" (1997) e \"Burn\" (1998). Ha fatto un cameo nel film del 2007, \"Farce of the Penguins\""}
{"id": "1432281", "revid": "1543377", "url": "https://it.wikipedia.org/wiki?curid=1432281", "title": "Nikki Benz", "text": "Biografia.\nNata nel 1981 a Mariupol', nell'allora Ucraina sovietica, si trasfer\u00ec a 7 anni a Toronto, in Canada, paese in cui abitava la famiglia del padre. Inizi\u00f2 a lavorare come modella prima di compiere 18 anni, mentre si dedic\u00f2 all'industria del porno prima dei 21 anni. Firm\u00f2 per la Pleasure Productions nel gennaio 2003. Dopo la scadenza del contratto, firm\u00f2 per la Jill Kelly Productions nel settembre 2004, prima di accordarsi nel settembre 2005 con la TeraVision. Da diversi anni \u00e8 uno dei volti pi\u00f9 famosi del sito Brazzers di cui produce le proprie scene attraverso la sua compagnia Nikki Benz Inc.\nNel 2012 \u00e8 apparsa nel videogioco \"Saints Row: The Third - Penthouse Pack\" realizzato da Volition. Nel 2013 \u00e8 apparsa nel film \"Pain &amp; Gain - Muscoli e denaro\" nel ruolo di una spogliarellista. Nel 2014 \u00e8 apparsa nel film \"My Trip Back To The Dark Side\" e nel video musicale \"Lose Yourself\" derivante da esso. Sempre nel 2014, Benz ha annunciato la sua candidatura a sindaco della citt\u00e0 canadese di Toronto tramite il suo account Twitter. L'annuncio \u00e8 stato successivamente ripreso da Huffington Post, TMZ e in un'intervista Playboy.com. La notizia ha anche guadagnato l'attenzione internazionale attraverso Yahoo.\nNell'intervista a Playboy, Benz ha discusso vari temi della campagna elettorale, tra cui i diritti degli omosessuali, la situazione economica della citt\u00e0 e il trasporto pubblico (il suo programma prevedeva il sostegno e la raccolta di fondi per la linea della metropolitana Relief Downtown). Ha inoltre commentato l'abuso di sostanze stupefacenti pubblicamente ammesso dall'ex-sindaco Rob Ford e l'interruzione della sua campagna mentre frequentava una riabilitazione dalla droga. Benz ha anche promesso di donare met\u00e0 del suo stipendio come sindaco ai cittadini. Il 28 maggio 2014 Benz ha cercato di presentare la sua domanda di candidatura, ma il comune di Toronto non ha accettato la sua candidatura perch\u00e9 la patente dell'Ontario, presentata come documento d'identit\u00e0 valido per il Canada, era scaduta.\nNel 2015 Benz e la sua collega Alexis Texas si sono rese protagoniste di una manifestazione per la parit\u00e0 di genere in topless a Times Square. Nel dicembre 2016 ha denunciato il produttore Tony T., per il suo comportamento violento tenuto sul set di una scena girata per Brazzers. Dopo che alla sua denuncia sono seguite quelle delle colleghe Dana DeArmond, Carter Cruise e Devon, che hanno confermato il comportamento violento dell'uomo, Brazzers ha licenziato Tony T. Il produttore e l'attore Ram\u00f3n Nomar hanno intentato una causa contro la Benz e Brazzers per diffamazione. In passato \u00e8 stata spesso ospite di KSEX."}
{"id": "1432286", "revid": "648716", "url": "https://it.wikipedia.org/wiki?curid=1432286", "title": "Namihaya Dome", "text": "Il Namihaya Dome \u00e8 un importante impianto sportivo situato nella Prefettura di Osaka.\n\u00c8 usato per vari scopi, tra questi i principali sono il nuoto (nei mesi estivi) e gli sport al coperto (pallavolo e pallacanestro).\nHa ospitato diverse manifestazioni pallavolistiche importanti come la Coppa del Mondo femminile FIVB 2007 e la Coppa del Mondo maschile FIVB 2007."}
{"id": "1432287", "revid": "1494169", "url": "https://it.wikipedia.org/wiki?curid=1432287", "title": "Entremont", "text": ""}
{"id": "1432288", "revid": "15756", "url": "https://it.wikipedia.org/wiki?curid=1432288", "title": "Martelli", "text": "I Martelli sono un'antica famiglia del patriziato di Firenze.\nStoria familiare.\nOrigini.\nOriginari della Val di Sieve, si stabilirono a Firenze in via degli Spadai, nel popolo di San Lorenzo a pochi passi dalla cattedrale. Il primo rappresentante del quale si hanno notizie certe \u00e8 Martello di Ghetto, che spos\u00f2 Jacopa nella prima met\u00e0 del XIV secolo, e con la quale ebbe cinque figli tutti maschi. La famiglia, numerosa fin da allora, cerc\u00f2 di allargare i propri possedimenti acquistando altri fabbricati nella stessa via, che non a caso oggi si chiama via de' Martelli.\nNel periodo repubblicano i Martelli ebbero otto Gonfalonieri e quaranta Priori.\nRoberto di Martello ottenne la prima magistratura dei Martelli con la sua estrazione a Priore nel 1343, carica che consegu\u00ec altre cinque volte: 1350, 1354, 1359, 1364, 1373.\nCon Ugolino di Martello (m. 1391), immatricolato nell'Arte di Calimala, ottennero il primo gonfalonierato della famiglia nel 1390; Ugolino fu infatti: membro dei XII Buonomini nel 1381, Gonfaloniere di giustizia nel 1390 e Priore delle Arti nel 1387. Egli aveva avuto successo anche come mercante, cosa che gli permise di ottenere una buona base finanziaria. La compagnia mercantile dei Martelli poteva dirsi di stampo familiare e di dimensioni medie, appoggiata a quella dei potenti Albizi.\nNel secolo seguente, la famiglia arricchitasi, acquist\u00f2 la villa di Soffiano e quella di Gricigliano.\nAlleati dei Medici nel Quattrocento.\nCon l'acuirsi degli scontri tra Albizi e Medici, i Martelli ebbero la fortunata intuizione di schierarsi con i futuri vincitori, i Medici, ribaltando la loro alleanza precedente.\nNiccol\u00f2 (m. 1425), figlio di Ugolino, consolid\u00f2 la sua posizione sia come mercante che come uomo politico; fu Priore delle Libert\u00e0 nel 1401, 1407, 1411 e 1415. Egli ebbe ben tredici figli, dai quali si originarono almeno 4 rami principali della famiglia.\nRoberto Martelli (1408-post 1469), in particolare, fu uno dei fedelissimi di Cosimo il Vecchio, e mantenne il legame anche durante l'esilio del patriarca di casa Medici, tanto che al suo ritorno venne ricompensato, pare proprio grazie all'intercessione di Cosimo, con il titolo di conte palatino, concesso dall'imperatore d'Oriente Giovanni VII Paleologo ospite di Palazzo Medici durante il concilio di Ferrara-Firenze (1439).\nNiccol\u00f2 fu un importante mecenate nella Firenze rinascimentale, soprattutto di Donatello al quale fece scolpire un pregevole stemma di famiglia (oggi al Museo del Bargello) e, forse, il sarcofago della famiglia Martelli in San Lorenzo; nella stessa cappella si trova l'\"Annunciazione\" fatta dipingere da Filippo Lippi, una delle pochissime opere su tavola dell'artista a trovarsi ancora nella sua collocazione originaria.\nDalle case di famiglia, che ormai occupavano quasi tutto il lato ovest di via degli Spadai, Niccol\u00f2 fece costruire un grande palazzo, forse su progetto dello stesso Donatello, ed inizi\u00f2 una pregevole raccolta di opere d'arte.\nIl Cinquecento.\nFu letterato Ludovico Martelli (1499-1531), autore di versi malinconici, liriche amorose e della tragedia teatrale \"Tullia\". Un altro poeta fu Niccol\u00f2 di Giovanni, tra i fondatori dell'Accademia Fiorentina nel 1540 e console della medesima nel 1544. Molti altri esponenti familiari ne furono membri di rilievo.\nFu nel 1570 il matrimonio epocale tra Camilla Martelli e l'ormai anziano Cosimo I de' Medici: fu ostacolato il pi\u00f9 possibile dai figli avuti dal Granduca con Eleonora di Toledo, e venne celebrato solo quando ormai la storia tra i due amanti era divenuta scandalosa ed era arrivata alle orecchie del papa, anche se fu solo un matrimonio morganatico. Dopo la morte di Cosimo la povera Camilla venne rinchiusa nel convento di Santa Monica e mor\u00ec ancora quarentenne, affetta, pare, da pazzia. Il matrimonio con Camilla san\u00f2 anche degli attriti con alcuni esponenti della famiglia che erano stati esiliati da Firenze per l'opposizione alla presa di potere di Cosimo stesso, vari decenni prima. Tra questi c'erano un Pietro, padre di quell'Antonio Martelli cavaliere di Malta ritratto da Caravaggio, di monsignor Braccio Martelli, e Camillo, decapitato il 7 dicembre 1576 per aver probabilmente preso parte alla congiura dei Pucci.\nNei primi anni del cinquecento, come attestato dalla lapide leggibile sulla facciata del palazzo, attuale sede del Liceo Galileo, Leonardo da Vinci soggiorn\u00f2 quale ospite di Pietro di Braccio Martelli, insieme allo scultore Giovan Francesco Rustici e qui inizi\u00f2 la compilazione di una parte del Codice Arundel.\nIn quegli anni Ugolino Martelli fu un umanista di fama, che si fece ritrarre da Agnolo Bronzino.\nIl secolo d'oro della famiglia: il Seicento.\nMarco di Francesco Martelli (1592-1678) fu cavaliere dell'Ordine di Santo Stefano e si prodig\u00f2 nel ricucire la ricchezza familiare ricostruendo l'antico tessuto commerciale della compagnia dei Martelli, alleandosi con gli Acciaiuoli, i Salviati, gli Altoviti e i Corsini, e rifondando una Compagnia con sede a Roma specializzata nel cambio. Nel 1637 Ferdinando II de' Medici lo premi\u00f2 nominandolo senatore, una carica puramente formale ma altamente onorifica. Fu lui che fece costruire il Palazzo Martelli in via della Forca (oggi via Zannetti), raro esempio di dimora fiorentina pervenuta con i suoi arredi originali ai giorni nostri: oggi di propriet\u00e0 dello Stato, \u00e8 diventato il Museo di casa Martelli, gestito dalla Soprintendenza.\nFigli di Niccol\u00f2 furono il cardinale Francesco Martelli e Niccol\u00f2, cavaliere e imprenditore come il padre, che aument\u00f2 ancora pi\u00f9 considerevolmente la ricchezza familiare (grazie anche al matrimonio con Teresa Cecilia (1650-1732), figlia del marchese e senatore Carlo Gerini), facendo del Seicento un secolo d'oro per la famiglia Martelli. Suo figlio Giuseppe Maria (1678-1741) fu arcivescovo di Firenze. In quel periodo alcuni esponenti familiari parteciparono all'Accademia della Crusca.\nSette, Ottocento ed estinzione.\nAncora nel Settecento la famiglia cur\u00f2 la propria ricchezza attraverso le numerose propriet\u00e0 terriere, che in quell'epoca andavano per la maggiore a causa del ristagno dei commerci. Niccol\u00f2 Martelli (1715-1782) aggiunse alle diffuse produzioni di olio e vino quella della seta, rispolverando l'antica tradizione fiorentina.\nL'Ottocento fu invece un secolo di crisi familiare e impoverimento, che cost\u00f2 la vendita di ampie parti delle collezioni artistiche e librarie della famiglia. Il palazzo in via degli Spadai fu ceduto nel 1836 e and\u00f2 ad ampliare gli spazi dell'attiguo collegio dei Padri Scolopi.\nNel Novecento gli ultimi Martelli continuarono a vivere nel palazzo di via della Forca, finch\u00e9 la famiglia si estinse nel 1986, con la morte di Francesca Martelli: a quell'epoca risale la cessione alla Chiesa fiorentina del palazzo, che poi lo pass\u00f2 allo Stato; il 22 ottobre 2009 la Soprintendenza lo ha aperto al pubblico come Museo di Casa Martelli.\nAlbero genealogico essenziale.\n Martello Martelli -\u221e- Jacopa dei Martelli Ghetti\n \u251c\u2500Raimondo Martelli\n \u251c\u2500Monaldo Martelli (m. post 1381)\n \u251c\u2500Contruccio Martelli\n \u2514\u2500Ugolino Martelli (m. 1391)\n \u2514\u2500Niccol\u00f2 Martelli (m. 1425) -\u221e- Ermellina dell'Antella\n \u251c-\u221e-Fioretta Bartolini \u2502\n \u2502 \u2514\u2500Ermellina sposata Gigli\n \u251c\u2500Ugolino Martelli (1400-?)\n \u2502 \u251c\u2500Niccol\u00f2 Martelli (1436-1484)\n \u2502 \u2502 \u251c\u2500Lorenzo Martelli (m. post 1533)\n \u2502 \u2502 \u2502 \u2514\u2500Ludovico Martelli (1499-Salerno 1527), poeta e tragediografo\n \u2502 \u2502 \u2514\u2500Gianfrancesco Martelli\n \u2502 \u2502 \u2514\u2500Carlo Martelli (1510-1587)\n \u2502 \u2502 \u2514\u2500Francesco Martelli (1543-1601)\n \u2502 \u2502 \u2514\u2500Marco Martelli (1592-1678)\n \u2502 \u2502 \u251c\u2500Francesco Martelli (1633-1717), cardinale\n \u2502 \u2502 \u2514\u2500Niccol\u00f2 Martelli (1634-1711)\n \u2502 \u2502 \u251c\u2500Marco Martelli (1670-1724)\n \u2502 \u2502 \u2502 \u2514\u2500Niccol\u00f2 Martelli (1715-1782), senatore dal 1761\n \u2502 \u2502 \u2502 \u2514\u2500&gt; ramo estinto nella prima met\u00e0 dell'Ottocento\n \u2502 \u2502 \u2514\u2500Giuseppe Maria Martelli (1678-1741), arcivescovo di Firenze\n \u2502 \u2514\u2500Luigi Martelli (m. post 1513)\n \u2502 \u251c\u2500Ugolino Martelli, vescovo di Lecce dal 1511 e vescovo di Narni dal 1517\n \u2502 \u2514\u2500Luigi Martelli (1494-1580)\n \u2502 \u251c\u2500Ugolino Martelli (1519-1592), vescovo di Gland\u00e8ves, ritratto da Agnolo Bronzino\n \u2502 \u2514\u2500Lodovico Martelli (m. 1607), vescovo di Joppe dal 1584 e vescovo di Chiusi dal 1597\n \u251c\u2500Antonio Martelli (1401-?)\n \u2502 \u251c\u2500Niccol\u00f2 Martelli\n \u2502 \u2502 \u2514\u2500Giovanni Martelli\n \u2502 \u2502 \u2514\u2500Niccol\u00f2 Martelli, tra i fondatori dell'Accademia Fiorentina nel 1540\n \u2502 \u2514\u2500Girolamo Martelli\n \u2502 \u2514\u2500Domenico Martelli (m. assassinato 1531)\n \u2502 \u2514\u2500Antonio Martelli (1513-?)\n \u2502 \u2514\u2500Camilla Martelli (1547-1590), moglie morganatica del Granduca di Toscana Cosimo I de' Medici\n \u251c\u2500Bartolomeo Martelli (1407-1474)\n \u251c\u2500Roberto Martelli (1408-1469), conte palatino dal 1439\n \u2502 \u2514\u2500&gt; ramo dei conti palatini, estinto nel 1752 con il canonico Bernardo\n \u251c\u2500Nera Martelli\n \u251c\u2500Giovanni Martelli (1410-1464)\n \u251c\u2500Francesco Martelli (1413-?)\n \u251c\u2500Domenico Martelli (1414-1476)\n \u2502 \u2514\u2500Braccio Martelli (1442-?)\n \u2502 \u2514\u2500Pietro Martelli (m. 1525)\n \u2502 \u251c\u2500Braccio Martelli (1501-1561), vescovo di Lecce\n \u2502 \u2514\u2500Pandolfo Martelli (1504-1568), esule per l'opposizione ai Medici\n \u2502 \u251c\u2500Antonio Martelli (1534-1618), cavaliere di Malta ritratto da Caravaggio\n \u2502 \u2514\u2500Camillo Martelli, decapitato nel 1576 per aver congiurato contro Cosimo I\n \u251c\u2500Filippo Martelli (1418-1433)\n \u251c\u2500Alessandro Martelli\n \u251c\u2500Martello Martelli (m. durante l'assedio di Rodi, 1480)\n \u2514\u2500Mariotto"}
{"id": "1432289", "revid": "110157", "url": "https://it.wikipedia.org/wiki?curid=1432289", "title": "Chiesa di Sant'Antonio Abate (Bomba)", "text": "La chiesa di Sant'Antonio Abate \u00e8 sita in localit\u00e0 Sant'Antonio al Ponte nel comune di Bomba, presso la Valdisangro, in provincia di Chieti.\nStoria.\nLa chiesa di Sant'Antonio Abate viene anche chiamata chiesa di Sant'Antonio al Ponte perch\u00e9 sita nei pressi del ponte sul Sangro, presso l'incrocio di questo con tratturi perpendicolari al fiume, chiesa sita in un punto strategico e d'incontro di pellegrini, mercanti e pastori, tratturi collegati coi tratturi principali che dall'Abruzzo conducevano in Puglia.\nLa zona perse gradualmente importanza per via del nuovo piano regolatore instaurato con l'Unit\u00e0 d'Italia.\nLa chiesa, tuttavia, in un archivio storico del comune del 1777, risulta edificata nel 1526 dal barone Antonio Annechino, anche se \u00e8 probabile, come da uno studio sulle fondazioni, che la chiesa sia antecedente a livello di cappella-stazzo per i molti viandanti dei tratturi della Valle del Sangro: in un documento di Cassino risalente al 1339, infatti, viene citato uno \"spedale di Sant'Antonio a Bomba\" posto presso il ponte di Sant'Antonio. Anche la dedica a sant'Antonio Abate si pu\u00f2 giustificare che l'edificio \u00e8 sito presso l'incrocio di vari rami di tratturo.\nLa storia della chiesa s'intreccia con i fatti antecedenti e seguenti la Controriforma per via dei dissidi tra chi voleva controllare i feudi della chiesa (gli abati commendatari di Sant'Antonio Viennese di Napoli) ed i feudatari, lasciando la chiesa per due anni in balia di queste liti che causarono, grazie anche a speculazioni d'interesse, il degrado d'importanza della chiesa, fino a quando venne utilizzata semplicemente come fienile.\nAspetto e struttura.\nAttualmente, anche se ancora chiusa, attraverso atti di restauri e interventi ecclesiastici, l'edificio di culto venne rielevato a rango di chiesa, anche se ora si tratta di una piccola cappella di 6 m. x 6 m. con 4 piedritti che sorreggono la cupoletta bassa.\nLa facciata \u00e8 in stile romanico ed ha un coronamento con timpano curvo con doppia fila di romanelle immersse nella muratura.\nNelle pareti, grazie anche al periodo d'incuria che la chiesa ha dovuto subire, vi sono dei brandelli di affreschi in uno stato di pietoso degrado, i pennacchi ospitano i simboli degli evangelisti.\nL'ingresso consta di un portale ligneo architravato con una decorazione al centro e due finestrelle votive con stipiti e architravi in pietra calcarea. Sopra l'ingresso vi sono una grande finestra con arco a sesto ribassato ed una finestrella-oblo circolare. \nNella lunetta vi \u00e8 una statua, probabilmente riconducibile a San Nicola vescovo.\nL'aula, di forma rettangolare, \u00e8 sormontata da una calotta bassa affrescata. In fondo all'aula vi \u00e8 l'abside con volta a botte affrescata.\nAi lati dell'abside vi sono due pale d'altare:\nL'antica abitazione del sacerdote \u00e8 addossata alla chiesa, tuttavia la casa \u00e8 adibita a magazzino."}
{"id": "1432294", "revid": "1372005", "url": "https://it.wikipedia.org/wiki?curid=1432294", "title": "Otto Stern", "text": "Biografia.\nStudi\u00f2 nell'Universit\u00e0 di Breslavia, diventando in seguito professore nell'Istituto Tecnico di Zurigo, nell'Universit\u00e0 di Francoforte e nell'Universit\u00e0 di Amburgo. Nel 1933 si dimise come professore in questa universit\u00e0, trasferendosi negli Stati Uniti, dove ricopr\u00ec la carica di professore di fisica nell'Istituto Carnegie di Tecnologia a Pittsburgh, Pennsylvania.\nNel suo lavoro di ricerca, calcol\u00f2 il momento magnetico dell'atomo d'argento.\nInoltre, trov\u00f2 il momento magnetico del protone, fornendone un valore 2,5 volte maggiore di quanto previsto dalla teoria di Paul Dirac.\nFu premiato nel 1943 con il premio Nobel per la Fisica per i suoi studi riguardo ai fasci molecolari e alle propriet\u00e0 magnetiche degli atomi e per la scoperta del momento magnetico del protone in una serie di esperimenti realizzati in collaborazione con Walther Gerlach, comunemente noti come esperimento di Stern-Gerlach."}
{"id": "1432295", "revid": "14691", "url": "https://it.wikipedia.org/wiki?curid=1432295", "title": "Provincia del Nord-Ovest", "text": ""}
{"id": "1432296", "revid": "14691", "url": "https://it.wikipedia.org/wiki?curid=1432296", "title": "Provincia Nordoccidentale", "text": ""}
{"id": "1432297", "revid": "729019", "url": "https://it.wikipedia.org/wiki?curid=1432297", "title": "Propellerhead Software", "text": "Propellerhead Software \u00e8 una software house con sede in Svezia, specializzata esclusivamente in programmi destinati al campo della produzione musicale.\nLa compagnia ha il suo quartier-generale a Stoccolma, citt\u00e0 dove fu fondata nel 1994 da Ernst Nathorst-B\u00f6\u00f6s, Marcus Zetterquist, Peter Jubel. Da quell'anno a oggi grazie ad una serie di progetti riusciti sono riusciti ad imporsi nel settore e di aumentare il fatturato del 600%.\nUno dei loro primi lavori fu ReBirth RB-338, emulatore di una suite di vecchie e gloriose macchine Roland fedelmente riprodotte dal punto di vista grafico, operativo e sonoro. In poco tempo il programma diventer\u00e0 un must, fino alla sua uscita di scena nel 2006. Il pi\u00f9 venduto per\u00f2 \u00e8 senza dubbio Reason, programma che riprende il concetto di base di ReBirth RB-338, cio\u00e8 dare al producer la possibilit\u00e0 di riprodurre la realt\u00e0 all'interno della propria DAW ma con i vantaggi del mondo informatico, cio\u00e8 versatilit\u00e0 e vastit\u00e0 di soluzioni."}
{"id": "1432300", "revid": "14691", "url": "https://it.wikipedia.org/wiki?curid=1432300", "title": "Provincia Ovest", "text": ""}
{"id": "1432305", "revid": "125887653", "url": "https://it.wikipedia.org/wiki?curid=1432305", "title": "Franco Coop", "text": "Biografia.\nDi nobile famiglia napoletana, inizi\u00f2 la sua carriera in teatro nel 1916, nella compagnia Di Lorenzo-Falconi, ed ebbe l'occasione di recitare accanto ai maggiori attori dell'epoca. Trov\u00f2 per\u00f2 la sua vera misura di attore comico nel 1929, quando entr\u00f2 nella compagnia di spettacoli Za-Bum, diretta da Luciano Ramo e Mario Mattoli. Frequenti in quel periodo anche le partecipazioni al teatro di rivista, alle trasmissioni di prosa dell'EIAR e Rai, a commedie e sceneggiati televisivi.\nFu uno dei primi attori del cinema italiano parlato, attivit\u00e0 che lo assorb\u00ec quasi completamente; partecip\u00f2 ad oltre ottanta film, tra i primi anni trenta fino a poco prima della morte, ricoprendo ruoli di caratterista, pi\u00f9 volte in compagnia di Tot\u00f2.\nFu saltuariamente impegnato nel doppiaggio, in particolare in Spagna, nel periodo 1943-1945.\nMor\u00ec a Roma, stroncato da un edema polmonare."}
{"id": "1432307", "revid": "117115450", "url": "https://it.wikipedia.org/wiki?curid=1432307", "title": "Alcone", "text": "Nella mitologia greca Alcone (dal greco ), era un eroe ateniese e abilissimo arciere.\nIl mito.\nAlcone, figlio di Eretteo e padre di Falero, un giorno si ritrov\u00f2 davanti ad un gigantesco serpente che stava attaccando suo figlio. Lo aveva stretto nelle spire e stava per ucciderlo quando Alcone preso il suo arco scagli\u00f2 tante frecce che colpirono tutte solo l'animale senza neppure scalfire suo figlio.\n\u00c8 ritenuto uno dei compagni di Eracle.\nPareri secondari.\nSecondo altre fonti con il nome di Alcone si trovano due distinte figure mitologiche, ma ad ognuna di esse \u00e8 correlato lo stesso aneddoto."}
{"id": "1432308", "revid": "791427", "url": "https://it.wikipedia.org/wiki?curid=1432308", "title": "Karana", "text": "Sono detti Karana i 108 movimenti combinati di mani e piedi nella danza classica indiana, descritti da Natya Shastra probabilmente tra il 200 a.C. ed il 200 d.C.\nSono movimenti che coinvolgono l'intero corpo ma in maniera indipendente. Queste posture e unit\u00e0 di movimento costituiscono il vocabolario di base di una serie di sequenze nel teatro indiano.\nRiguardo alle tecniche di esecuzione non ci sono attualmente standard condivisi e accordo sull'interpretazione delle scritture e delle sculture. Lo stesso karana \u00e8 quindi spesso eseguito in modi diversi nelle varie aree geografiche. Una versione dei Karana molto famosa \u00e8 quella sviluppata da Padma Subrahmanyam, considerata per\u00f2 non corretta dalle scuole Bharatanatyam pi\u00f9 tradizionali.\nLa parola sanscrita Karana significa \"fare\" o \"facendo\"."}
{"id": "1432312", "revid": "599013", "url": "https://it.wikipedia.org/wiki?curid=1432312", "title": "Marouane Fellaini", "text": "Caratteristiche tecniche.\nGiocatore di grande fisicit\u00e0, imponente e molto abile nel gioco aereo, ha segnato la maggior parte dei suoi gol di testa. Buon finalizzatore, \u00e8 in possesso di buona tecnica di base ed \u00e8 abile con entrambi i piedi. Spesso impiegato come centrocampista centrale, a volte \u00e8 stato schierato come difensore centrale, trequartista o prima punta, soprattutto durante la sua esperienza all'Everton.\nCarriera.\nClub.\nGli inizi in Belgio.\nNato in Belgio a Etterbeek da genitori marocchini, inizia a giocare all'et\u00e0 di sette anni con l'Anderlecht. A dieci anni va a giocare con il Mons e successivamente per Royal Francs Borains e Charleroi.\nA diciassette anni firma il suo primo contratto da professionista con lo . Tra il 2006 e il 2008, colleziona 84 presenze con il club, segnando 11 gol.\nEverton.\nIl 1\u00ba settembre 2008 firma un contratto quinquennale con l', che ne acquista il cartellino per 21.5 milioni di euro, segnando un nuovo record per un trasferimento da parte della stessa societ\u00e0 inglese. Alla sua prima stagione in Premier League segna 8 gol (secondo marcatore della squadra), che aiutano l'Everton a conseguire il piazzamento in UEFA Europa League. Diventa anche un calciatore apprezzato dalla tifoseria, tanto che, nei pressi di Goodison Park, \u00e8 possibile acquistare una parrucca afro che ricorda la sua capigliatura.\nNella stagione successiva, il 6 febbraio, si infortuna nel derby di ritorno col a causa di un intervento a piedi uniti di Sotirios Kyrgiakos e finisce prematuramente la propria stagione a febbraio, dovendo affrontare sei mesi di stop.\nManchester United.\nIl 2 settembre 2013 si trasferisce al Manchester Utd per 32,4 milioni di euro. Il giocatore ritrova cos\u00ec David Moyes, suo allenatore ai tempi dell'Everton. Gioca la sua prima partita con la nuova maglia il 14 settembre 2013 in occasione della vittoria per 2-0 sul Crystal Palace. Conclude la stagione con 21 presenze senza segnare alcun gol.\nNella stagione 2014-2015 trova la prima presenza nella gara persa per 1-2 contro lo Swansea City a Old Trafford, subentrando ad Ander Herrera al 67\u00ba minuto di gioco. Il 20 ottobre 2014 segna il suo primo gol con la maglia del Manchester United, dopo pi\u00f9 di un anno di astinenza, nel pareggio sul campo del West Bromwich (2-2). Si ripete il 2 dicembre, nella gara vinta per 2-1 contro lo Stoke City. Il 16 febbraio 2015 realizza un gol in FA Cup, nella vittoria per 3-1 sul campo del Preston North End. Il 12 aprile segna la sua prima rete in un derby di Manchester.\nNazionale.\nCon la nazionale maggiore belga ha debuttato il 7 febbraio 2007 contro la Repubblica Ceca, venendo in seguito convocato per disputare i Giochi olimpici di Pechino 2008. Va a segno per la prima volta con la maglia della nazionale nella sconfitta interna per 1-2 contro il Portogallo, partita valida per le qualificazioni agli Europei del 2008.\nConvocato per il Mondiale 2014, segna la prima delle due reti nella partita vinta contro l'Algeria per 2-1. Viene convocato per l'Europeo 2016 in Francia. e anche per il Mondiale 2018, nel corso del quale va in gol agli ottavi di finale, nella partita vinta per 3-2 contro il Giappone. La squadra verr\u00e0 poi eliminata in semifinale dalla Francia, che vincer\u00e0 la competizione, e questa partita corrisponde anche all'ultima del giocatore con la selezione belga: il 10 marzo 2019 Fellaini annuncia il proprio ritiro dalla nazionale.\nStatistiche.\nPresenze e reti nei club.\n\"Statistiche aggiornate al 1 gennaio 2022\"."}
{"id": "1432313", "revid": "287204", "url": "https://it.wikipedia.org/wiki?curid=1432313", "title": "Soprapporta", "text": "La soprapporta (o sovrapporta) \u00e8 il termine architettonico usato per designare un dipinto, un bassorilievo o un pannello decorativo posizionato al di sopra di una porta, tipico degli stili barocco e rococ\u00f2.\nViene realizzata per abbellire la parte sovrastante l'architrave delle porte interne di un palazzo e spesso assume la forma di un elemento architettonico, quale il bassorilievo o l'intaglio. Talvolta pu\u00f2 avere la forma di un cartiglio, come nell'architettura del rococ\u00f2, oppure pu\u00f2 essere costituita da un ripiano modanato e fungere da supporto per vasi in ceramica, busti in marmo o semplici oggetti decorativi.\nQuando \u00e8 posizionato sopra la mensola di un camino prende il nome di caminiera."}
{"id": "1432316", "revid": "125644272", "url": "https://it.wikipedia.org/wiki?curid=1432316", "title": "Society of Automotive Engineers", "text": "SAE International (SAE) \u00e8 un ente di normazione nel campo dell'industria aerospaziale, automobilistica e veicolistica. Ha la sua sede centrale a Troy, nello stato del Michigan (USA).\nL'ente si occupa di sviluppare e definire gli standard ingegneristici per veicoli motorizzati di ogni genere, tra cui automobili, autocarri, navi e aeromobili.\nNata con il nome di \"Society of Automobile Engineers\" (Associazione di Ingegneri dell'Automobile) nel 1905, l'obiettivo originale della societ\u00e0 era di promuovere l'uso di regole standard per la nascente industria automobilistica (inizialmente negli Stati Uniti) e di favorire un maggiore scambio di idee ed esperienze, con metodi e strumenti analoghi ad altre societ\u00e0 tecniche.\nNonostante gli inizi modesti, con soltanto 30 membri iniziali (Andrew L. Riker ne fu il primo presidente e Henry Ford il primo vicepresidente), la societ\u00e0 crebbe velocemente. Il numero di membri era di circa 1800 nel 1916, anno in cui la societ\u00e0 decise di espandere il suo campo a tutte le forme di trasporto motorizzato, inclusi aeromobili, navi, macchinari agricoli e altri sistemi di trasporto. Il nuovo termine automotive fu coniato dall'associazione per descrivere tutti i veicoli motorizzati e il nome dell'associazione cambi\u00f2 in \"Society of Automotive Engineers\".\nDopo la II Guerra Mondiale la SAE stabil\u00ec legami con altri enti di normazione e societ\u00e0 \"automotive\" in tutto il mondo e da allora in poi ha aperto sedi in molti stati, fino a quel momento privi di organizzazioni di quel genere. Un quarto dei membri al giorno d'oggi lavora fuori dagli Stati Uniti.\nLa SAE ha stabilito norme largamente utilizzati in ogni campo dell'industria \"automotive\" e nella \"refrigerazione\"; i pi\u00f9 noti negli Stati Uniti sono la misura della potenza di un'automobile in cavalli vapore (\"SAE Net Horsepower\"), utilizzata negli USA dai primi anni 1970, e i suoi standard di classificazione per i carburanti.\nL'ampio uso che fa la SAE dei DRM per vincolare l'accesso alla versione online del proprio database di documenti tecnici ha provocato controversie, portando il MIT a cancellare la propria iscrizione nel 2007"}
{"id": "1432319", "revid": "741067", "url": "https://it.wikipedia.org/wiki?curid=1432319", "title": "Mario Gallina", "text": "Biografia.\nFiglio di Enrico Gallina ed Elena Fabbri, entrambi attori teatrali, era il nipote del commediografo Giacinto Gallina. Il suo esordio in teatro avvenne nel 1911, nella compagnia di Ferruccio Garavaglia. Dopo anni di spettacoli, divenne capocomico assieme a Marga Cella, fondando una compagnia tutta sua nel 1924. Tra i tanti attori con cui condivise il palcoscenico teatrale vi fu Enrico Viarisio. La passione per il teatro lo port\u00f2 a recitare in pi\u00f9 di ottanta spettacoli e, dopo aver conosciuto Alfredo Sainati, ne spos\u00f2 la figlia, che fu sua compagna fino alla morte.\nNel 1933 pass\u00f2 stabilmente al cinema, in cui aveva gi\u00e0 esordito negli anni dieci. Recit\u00f2 complessivamente in circa trenta pellicole, rivelandosi un buon caratterista adatto alle pi\u00f9 svariate parti di contorno, dal medico al ciambellano, dall'ambasciatore al regista. Fra i film cui prese parte c'\u00e8 anche \"I bambini ci guardano\", di Vittorio De Sica. Ebbe l'occasione di recitare a fianco di noti attori, quali Aldo Fabrizi, Alberto Sordi, Paolo Stoppa, Gino Cervi e Amedeo Nazzari.\nCome doppiatore, diede voce ai personaggi della Volpe in \"Pinocchio\" e del direttore del circo in \"Dumbo - L'elefante volante\", per la Disney."}
{"id": "1432321", "revid": "484362", "url": "https://it.wikipedia.org/wiki?curid=1432321", "title": "Provincia Occidentale", "text": "Provincia Ovest (o dell'Ovest o Occidentale) \u00e8 il nome di diverse unit\u00e0 amministrative di diversi paesi, fra cui:"}
{"id": "1432327", "revid": "729019", "url": "https://it.wikipedia.org/wiki?curid=1432327", "title": "Stazione di Busto Arsizio", "text": "La stazione di Busto Arsizio \u00e8 posta sulla linea Domodossola-Milano. \u00c8 gestita da Rete Ferroviaria Italiana.\nL'attuale stazione \u00e8 ubicata in \"piazza Volontari della Libert\u00e0\", (dal 1937 al 1945 denominata \"piazza dell'Impero\"), in precedenza lungo l'antica strada Garottola diretta ad Olgiate Olona.\nStoria.\nFino all'inizio del XX secolo era attiva la vecchia stazione della Societ\u00e0 per le Strade Ferrate del Mediterraneo, situata all'incrocio tra le attuali \"Viale duca d'Aosta\", dove era ubicata la sede dei binari, e \"Via XX Settembre\". L'attivazione della diramazione per Busto Arsizio e Gallarate della linea ferroviaria per Novara, a partire dal tratto Milano-Rho risale al 20 dicembre 1860.\nLa nuova stazione ferroviaria, una costruzione imponente in confronto a quella vecchia, fu iniziata nel 1905 ed inaugurata da Benito Mussolini il 25 ottobre 1924 tra il disinteresse della cittadinanza, che prefer\u00ec assistere alla S. Messa del Cardinal Eugenio Tosi, bustocco. Una leggenda, piuttosto diffusa e forse non del tutto priva di fondamento, vuole che un Mussolini inferocito abbia deciso quel giorno di preferire Varese a Busto Arsizio come nuovo capoluogo di provincia.\nNel 1929 nel piazzale davanti alla stazione fu realizzato un monumento equestre a Enrico dell'Acqua ad opera di Enrico Saroldi (per la parte in bronzo) e Amedeo Fontana (per la parte in marmo) che tuttora domina sulla piazza Volontari della Libert\u00e0.\nNel 2004 \u00e8 stato inaugurato il sottopasso pedonale verso la \"Via Palermo\". A partire dal 18 ottobre 2009 la stazione \u00e8 collegata alla stazione FNM e all'aeroporto di Malpensa da una relazione regionale.\nNel corso del 2017 la stazione \u00e8 stata sottoposta a lunghi lavori di ristrutturazione, per l'aggiunta di un ascensore, la sostituzione delle coperture delle banchine, il rifacimento della pavimentazione, la sistemazione dei sottopassi e del deposito per le biciclette. Queste opere si sono concluse a gennaio 2018.\nCaratteristiche ferroviarie.\n\u00c8 una stazione di superficie a 6 binari di cui 3 serviti da banchine (l'1, il 4 e il 5), collegate tra loro da due sottopassaggi. La maggior parte delle attivit\u00e0 si svolge sui binari 4 (treni verso Varese, Domodossola e il Lago Maggiore) e 5 (treni per Milano e per Treviglio); dal binario 1 partono i treni S30 Tilo da Bellinzona (via Luino) per l'aeroporto di Malpensa e viceversa. Il binario 2 \u00e8 di servizio mentre i binari 3 e 6 sono destinati al transito dei treni che non fermano nella stazione. Esiste anche un binario denominato 1 tronco utilizzato per i collegamenti con l'aeroporto di Malpensa.\nMovimento.\n\u00c8 fermata per i treni regionali che servono le direttrici Domodossola-Arona-Milano Centrale e Porto Ceresio-Varese-Milano Porta Garibaldi, nonch\u00e9 dei convogli del servizio ferroviario suburbano di Milano, Linea S5 (Varese-Pioltello Limito-Treviglio) di Trenord.\nDal 2011 al 2018 vi ha inoltre prestato servizio la linea S30 della rete celere del Canton Ticino, operante la relazione Bellinzona-Luino-Malpensa Aeroporto; a decorrere da giugno 2018 tale relazione \u00e8 stata soppressa e sostituita dalla Linea S40, operante nella tratta Malpensa Aeroporto Terminal 2-Varese-Mendrisio-Como. Da giugno 2019 il collegamento con Malpensa (divenuto giornaliero e a cadenza oraria) viene garantito dalla linea S50 da e per Bellinzona (via Varese, Mendrisio e Lugano) in carico alla societ\u00e0 TiLo.\nServizi.\nLa stazione \u00e8 classificata da RFI nella categoria \"Silver\" e dispone di:"}
{"id": "1432328", "revid": "465096", "url": "https://it.wikipedia.org/wiki?curid=1432328", "title": "Cruzeiro do Sul", "text": ""}
{"id": "1432330", "revid": "124310046", "url": "https://it.wikipedia.org/wiki?curid=1432330", "title": "Jos\u00e9 Luis Brown", "text": "Biografia.\nNato a Buenos Aires, era di origini scozzesi: un suo antenato, James Brown, emigr\u00f2 in Argentina dal comune di Greenock nel 1825.\nMalattia e morte.\nIntorno al 2010 si manifestarono in lui i primi segni di una gravissima precoce forma della malattia di Alzheimer, che l'avrebbe poi portato alla morte nell'agosto del 2019 a 62 anni.\nCarriera.\nGiocatore.\nClub.\nSoprannominato Tata Brown, inizi\u00f2 a giocare nelle giovanili dell'Estudiantes de La Plata, debuttando nel 1975 nel campionato di calcio argentino. Fu il capitano della squadra che vinse il campionato nel 1982 e nel 1983. Dopo otto stagioni con l'Estudiantes, si trasfer\u00ec in Colombia, all Nacional de Medellin; gioc\u00f2 poi al Boca Juniors e successivamente al Deportivo Espa\u00f1ol nel 1986, in Francia con lo Stade Brestois e in Spagna con il Real Murcia. Nel 1989 pass\u00f2 al Racing Club, dove dopo due stagioni si ritir\u00f2 dal calcio giocato.\nNazionale.\nCon la nazionale di calcio argentina gioc\u00f2 36 partite, segnando un solo goal, quello che apr\u00ec le marcature durante la finale del , vinta poi 3-2 contro la , partita che termin\u00f2 con una lussazione alla clavicola, rifiutando la sostituzione.\nAllenatore.\nDopo il ritiro divent\u00f2 vice di diversi allenatori, come Oscar Ruggeri al San Lorenzo e Carlos Bilardo al Boca Juniors. Nel 2000 accett\u00f2 un'offerta di allenare il Club Almagro neopromosso in prima divisione insieme ad H\u00e9ctor Enrique, suo compagno di nazionale durante . I due passarono poi al Nueva Chicago, ma dopo 11 partite si dimisero a causa degli scarsi risultati. Nel 2002 allen\u00f2 i boliviani del Club Blooming, dimettendosi dopo 16 partite.\nDopo quest'esperienza torn\u00f2 a lavorare con Bilardo, allenando le giovanili dell'Estudiantes. Dopo l'addio di Bilardo allen\u00f2 l'Atl\u00e9tico Rafaela per 30 partite. Brown lasci\u00f2 il club nell'aprile del 2005, e torn\u00f2 ad allenare l'Almagro. Nel 2006 allen\u00f2 il Ben Hur e successivamente ricopr\u00ec la carica di allenatore del Ferro Carril Oeste nel maggio 2007.\nNel dicembre del 2007 Brown divenne l'allenatore dell', e da vice di Sergio Batista guid\u00f2 l' durante ."}
