{"id": "1508244", "revid": "726373", "url": "https://it.wikipedia.org/wiki?curid=1508244", "title": "Baffo (personaggio)", "text": "Baffo \u00e8 un personaggio della trilogia di Shannara scritta da Terry Brooks. Appare nel terzo romanzo della serie di Shannara, \"La Canzone di Shannara\".\nStoria.\nBaffo \u00e8 un gatto di palude lungo pi\u00f9 di tre metri e alto quasi due; \u00e8 stato trovato, quando era un cucciolo nella Vecchia Palude ferito da qualche animale. Viene curato dal vecchio Cogline insieme a sua nipote Kimber Boh che si affeziona al cucciolo al punto da imparare a comunicare con lui.\nUn'altra caratteristica di Baffo \u00e8 che sa cambiare il colore del suo corpo mimetizzandosi perfettamente con gli alberi, la terra, la vegetazione e qualsiasi altra cosa. Il gatto di palude non \u00e8 feroce come i gatti selvatici, ma all'occorrenza sa essere pericoloso.\nIl gatto di palude fa parte della piccola compagnia formata da Cogline, Kimber e Rone Leah che con Brin Ohmsford si dirigono alla foresta palude Maelmord alla ricerca dell'Ildatch; diversi sono i suoi interventi in favore dei vari personaggi dell'avventura; salva Brin quando sta per essere attaccata da una Malabestia durante il recupero della spada di Rone. Non fa proseguire gli amici di Brin verso Maelmord su richiesta della stessa Brin che gli ha spiegato che corrono un grave pericolo seguendola; combatte contro le Mortombre quando queste assediano il resto della compagnia quando lei da sola a combattere battaglia finale contro il libro della magia nera.\nInfine va incontro a Brin facendole ritrovare la strada, dopo aver distrutto l'Ildatch, per uscire dalla foresta-palude."}
{"id": "1508247", "revid": "1983214", "url": "https://it.wikipedia.org/wiki?curid=1508247", "title": "Spokane", "text": ""}
{"id": "1508248", "revid": "383359", "url": "https://it.wikipedia.org/wiki?curid=1508248", "title": "Stadio Pedro Bidegain", "text": "Lo stadio Pedro Bidegain, comunemente chiamato \"El Nuevo Gas\u00f3metro\", \u00e8 lo stadio della squadra di calcio del San Lorenzo, ed \u00e8 sito nel quartiere di Nueva Pompeya a Buenos Aires. Venne inaugurato nel 1993 ed ha una capacit\u00e0 di posti."}
{"id": "1508249", "revid": "124123", "url": "https://it.wikipedia.org/wiki?curid=1508249", "title": "Miguel \u00c1ngel Repetto", "text": "Biografia.\nLa vittoria in un concorso fumettistico gli permette di essere notato da Ram\u00f3n Columba, caricaturista ed editore, che lo seleziona tra diversi altri giovani. Per Repetto inizia cos\u00ec un tirocinio durato oltre cinque anni, al termine del quale entra tra i disegnatori della Editorial Columba e lavora su prestigiose riviste come \"Intervalo\", \"d'Artagnan\" ed \"El Tony y Fantas\u00eda\", disegnando serie come \"Diego\", \"Conrack\" e \"Dan Flynn\". Successivamente lavora anche sulla rivista \"Hora Cero\" pubblicata da \"Editorial Frontera\", disegnando su testi di H\u00e9ctor Germ\u00e1n Oesterheld. Segue un periodo di studio presso Alberto Breccia (cui il suo stile s'ispira dichiaratamente) alla Escuela Panamericana e poi disegna \"El Cobra\", serie iniziata da Arturo del Castillo, e \"Jet Power\". Entrambe le serie vengono date alle stampe dalla Editorial Record.\nCollaborazioni con editori inglesi e americani come il King Features Syndacate, che lo porta a disegnare \"Secret Agent Corrigan\" (originariamente Secret Agent X-9). Grazie alla presentazione dell'amico Hugo Pratt, nel 1993 entra nella squadra di disegnatori di Tex, serie per cui lavora negli anni successivi.\nPer la Sergio Bonelli Editore disegna sette albi della serie principale e due degli Almanacchi del West e quattro albi della serie \"Maxi\" \"Tex\", dal 2000 al 2012."}
{"id": "1508251", "revid": "848247", "url": "https://it.wikipedia.org/wiki?curid=1508251", "title": "Spokane (Washington)", "text": "Spokane \u00e8 una citt\u00e0 e il capoluogo della contea di Spokane, Washington, Stati Uniti. Si trova nella parte orientale dello stato di Washington, lungo il fiume Spokane, vicino ai Monti Selkirk e ad ovest delle Montagne Rocciose, 92 miglia (148 km) a sud del confine tra il Canada e gli Stati Uniti, 18 miglia (30 km) a ovest del confine Washington-Idaho e 279 miglia (449 km) a est di Seattle lungo l'Interstate 90.\nSpokane \u00e8 il centro economico e culturale dell'area metropolitana di Spokane, l'area statistica combinata di Spokane-Coeur d'Alene e l'entroterra nord-occidentale. Conosciuta per essere il luogo di nascita della festa del pap\u00e0 negli Stati Uniti, il suo soprannome ufficiale \u00e8 \"Lilac City\". Una cultivar rosa a doppio fiore del lill\u00e0 comune, nota come \"Syringa vulgaris\" \"Spokane\", prende il nome dalla citt\u00e0. \nLa citt\u00e0 e la pi\u00f9 ampia area dell'entroterra nord-occidentale sono servite dall'aeroporto internazionale di Spokane, 5 miglia (8 km) ad ovest del centro di Spokane. \nSecondo il censimento del 2010, Spokane aveva una popolazione di abitanti, rendendola la seconda citt\u00e0 pi\u00f9 grande dello stato di Washington e la 100\u00aa citt\u00e0 degli Stati Uniti. Nel 2019, lo United States Census Bureau ha stimato la popolazione della citt\u00e0 in abitanti e la popolazione dell'area metropolitana di Spokane di abitanti.\nStoria.\nI primi abitanti dell'area, la trib\u00f9 dei Spokane (che significa \"figli del sole\" in salishano), visse qui per un lungo periodo. David Thompson esplor\u00f2 l'area con l'espansione verso ovest e l'istituzione della Spokane House della North West Company nel 1810. Questo trading post fu il primo insediamento europeo esistito per molti nello stato di Washington. Il completamento della Northern Pacific Railway nel 1881 port\u00f2 i coloni nell'area di Spokane. Nello stesso anno fu ufficialmente incorporata come citt\u00e0 con il nome di \"Spokane Falls\" (fu reincorporata con il suo nome attuale dieci anni dopo). Alla fine del XIX secolo, l'oro e l'argento furono scoperti nell'entroterra nord-occidentale. L'economia locale dipendeva dalle miniere, dal legname e dall'agricoltura fino agli anni 1980. Spokane ha ospitato la prima esposizione universale a tema ambientale all'Expo 1974.\nMolti dei pi\u00f9 antichi edifici in stile neoromanico del centro sono stati progettati dall'architetto Kirtland Cutter dopo il grande incendio del 1889. La citt\u00e0 ospita anche i parchi Riverfront e Manito, il Northwest Museum of Arts and Culture della Smithsonian, il Davenport Hotel e i teatri Fox e Bing Crosby.\nLa cattedrale di Nostra Signora di Lourdes \u00e8 la sede della diocesi di Spokane, e la cattedrale di San Giovanni Evangelista funge da diocesi episcopale di Spokane. Lo Spokane Washington Temple, nella parte orientale della contea, serve la Chiesa di Ges\u00f9 Cristo dei Santi degli Ultimi Giorni. La Gonzaga University fu fondata nel 1887 dai gesuiti e la privata Presbyterian Whitworth University fu fondata tre anni dopo e fu spostata nella zona nord di Spokane nel 1914.\nSport.\nNegli sport, le squadre sportive professionistiche e semiprofessionali della regione sono i Spokane Indians nella Minor League Baseball e i Spokane Chiefs nell'hockey su ghiaccio per ragazzi. La squadra di basket collegiale dei Gonzaga Bulldogs compete nella Division I. A partire dal 2010, il principale quotidiano di Spokane, \"The Spokesman-Review\", ha avuto una diffusione giornaliera di oltre 76.000 tirature.\nGeografia fisica.\nSecondo lo United States Census Bureau, ha un'area totale di 60,02 miglia quadrate ().\nSociet\u00e0.\nEvoluzione demografica.\nSecondo il censimento del 2017, c'erano persone residenti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'84,00% di bianchi, il 2,20% di afroamericani, l'1,80% di nativi americani, il 2,50% di asiatici, lo 0,60% di oceaniani, il 3,80% di altre etnie, e lo 0,10% di due o pi\u00f9 etnie. Ispanici o latinos di qualunque etnia erano il 5,00% della popolazione."}
{"id": "1508256", "revid": "767487", "url": "https://it.wikipedia.org/wiki?curid=1508256", "title": "Jungfraujoch", "text": "Jungfraujoch (3.471\u00a0m s.l.m.) \u00e8 un passo situato fra le montagne M\u00f6nch e Jungfrau nelle Alpi bernesi in Svizzera, al confine fra i cantoni di Berna e Vallese. Questa zona ospita il Ghiacciaio dell'Aletsch, considerato il pi\u00f9 lungo d'Europa, e varie strutture che detengono altrettanti primati europei.\nLa stazione ferroviaria.\nSotto di esso si trova l'omonima stazione, capolinea della Ferrovia della Jungfrau che, con 3.454 metri di altitudine, \u00e8 la pi\u00f9 alta d'Europa. Questo punto \u00e8 spesso chiamato, nel linguaggio turistico, \"Top of Europe\".\nOltre alla stazione, all'interno della montagna \u00e8 stata costruita una struttura turistica comprendente un palazzo di ghiaccio e, tra le altre cose, ristoranti, un ufficio postale (il pi\u00f9 alto d'Europa) e vari negozi di souvenir. Dal \"plateau\" ci si affaccia sul Ghiacciaio dell'Aletsch e sulla vallata di Interlaken.\nL'osservatorio astronomico.\nA 3.571 metri, su un costolone roccioso si trova lo \"Sphinx\", il pi\u00f9 alto osservatorio astronomico d'Europa. La struttura \u00e8 raggiungibile con ascensori. La sua attivit\u00e0 \u00e8 dedicata all'osservazione spaziale e allo studio del clima."}
{"id": "1508258", "revid": "61051", "url": "https://it.wikipedia.org/wiki?curid=1508258", "title": "Isotta Fraschini Asso 750", "text": "L'Isotta Fraschini Asso 750 era un motore aeronautico 18 cilindri a W raffreddato ad acqua, prodotto dalla italiana Isotta Fraschini. Assieme all'Asso 200 e all'Asso 500 faceva parte di una famiglia di motori modulari, ovvero con componenti comuni ed intercambiabili che, grazie a questo, garantivano costi di produzione pi\u00f9 contenuti.\nDescrizione tecnica.\nPresentava una configurazione con 18 cilindri realizzati in acciaio al cromo-manganese separati tra loro e disposti su tre file, uniti da un'unica testata in fusione di alluminio per ogni blocco di cilindri.\nI cilindri con le relative teste, i tre carter superiori, l'albero a gomiti ed i pistoni erano identici agli altri motori della serie, questi ultimi collegati a gruppi di tre alla biella madre che portava gli attacchi per le altre due biellette.\nNe fu realizzata una versione con potenza effettiva di 940 CV al regime massimo, ottimizzata per equipaggiare i Savoia-Marchetti S.55X usati per la trasvolata atlantica di Italo Balbo.\nAlcuni di questi motori furono comprati dalla Royal Navy per potenziare le motosiluranti Vosper, ma l'inizio della guerra imped\u00ec che il contratto venisse completamente evaso. Le motosiluranti inglesi in seguito prodotte ottennero poi motori statunitensi o di progettazione nazionale, leggermente pi\u00f9 potenti ma dai consumi mediamente pi\u00f9 elevati.\nEsemplari attualmente esistenti.\nPresso il Museo storico dell'Aeronautica Militare di Vigna di Valle sono esposti due Isotta Fraschini Asso 750: un RC.35 dotato di gruppo riduttore e una versione base, con elica in presa diretta."}
{"id": "1508261", "revid": "1494169", "url": "https://it.wikipedia.org/wiki?curid=1508261", "title": "Sisinnio", "text": ""}
{"id": "1508268", "revid": "974994", "url": "https://it.wikipedia.org/wiki?curid=1508268", "title": "Luigi Piccatto", "text": "Vive e lavora ad Asti \nNel 1977 esordisce nel mondo del comics disegnando \"Chris Lean\", serie pubblicata su \"Corrier Boy\". Tra il 1981 ed il 1982 disegna brevi episodi autoconclusivi per \"Skorpio\" e \"Lanciostory\", mentre nel 1985 disegna \"Il ribelle\" per \"Jeans avventure\" \nDal 1981 al 1990 lavora come storyboard/visualiser free-lance per diverse agenzie.\nIl grande salto avviene nel 1986, quando Sergio Bonelli Editore lo assume nel team di disegnatori del neonato \"Dylan Dog\", di cui divenne uno dei pi\u00f9 prolifici autori - 35 albi della serie mensile, suoi gli episodi \"cult\": \"Golconda\", \"Verso un mondo lontano\" con Tiziano Sclavi e \"Il battito del tempo\" con Michele Medda - autore di tutta la serie di \"Dylan presenta Groucho\" (9 albi). Tredici racconti brevi e di pi\u00f9 lungo respiro tra \"Almanacco della Paura\", Speciali e vari Albi Gigante. Parallelamente, tra il 1986 ed il 1988 disegna \"Roy Rod\" e \"Abular\" per il \"Corriere dei piccoli\". \nA partire dal 1999 disegna alcuni episodi di \"Magico Vento\" (2006) e \"Demian\" (2007). \nNel 2006 viene insignito dai lettori del premio FUMO DI CHINA come miglior disegnatore di stile realistico.\nNel 2007 la comunit\u00e0 collinare \"Tra Langa e Monferrato\" commissiona una storia a fumetti ambientata nel 1100 \"Martino di Loreto\" sceneggiata dal medievalista Renato Bordone albo brossurato di 71 pagine edito da \"Scrittura Pura\".\nNel 2012 realizza la graphic-novel \"Darwin\", che racconta un'avventura nella Parigi sconvolta dallo scatenarsi di forze misteriose in cui un gruppo di giovani sopravvissuti cercano di salvare la loro civilt\u00e0 - con la collaborazione alle scenografie e chine di Renato Riccio e Matteo Santaniello."}
{"id": "1508269", "revid": "339392", "url": "https://it.wikipedia.org/wiki?curid=1508269", "title": "Frederik Willem De Klerk", "text": ""}
{"id": "1508275", "revid": "1784938", "url": "https://it.wikipedia.org/wiki?curid=1508275", "title": "Monarchia di luglio", "text": "La monarchia di luglio (1830-1848) fu proclamata il 9 agosto 1830, dopo i moti della rivoluzione di luglio (\"Trois Glorieuses\" in francese, \"Tre giornate gloriose\" in italiano), e succedette in Francia alla Restaurazione borbonica.\nIl ramo cadetto dei Borbone, la casa d'Orl\u00e9ans, sal\u00ec al potere. Luigi Filippo divenne \"re dei francesi\" e non pi\u00f9 \"re di Francia\" come i suoi predecessori. Il suo regno, nato nel 1830 dalle barricate della rivoluzione di luglio, fin\u00ec nel 1848 su altre barricate, che lo abbatterono per instaurare la Seconda Repubblica. La monarchia di luglio ebbe dunque un solo sovrano e segn\u00f2 in Francia la fine della regalit\u00e0.\nL'ideale del nuovo regime fu definito da Luigi Filippo nel gennaio 1831 rispondendo alla missiva inviatagli dalla citt\u00e0 di Gaillac: \u00abNoi cercheremo di attenerci a un \"giusto mezzo\", ugualmente lontano dagli eccessi del potere popolare e dagli abusi del potere reale\u00bb.\nGli inizi agitati.\nIl 7 agosto 1830 fu rivista la Carta del 1814. Fu soppresso il preambolo che si richiamava all\"'Ancien R\u00e9gime\", la Carta divenne un patto fra la nazione e il sovrano e cess\u00f2 d'essere una concessione di quest'ultimo. Si defin\u00ec quindi come un punto di compromesso fra i costituzionalisti e i repubblicani. La religione cattolica cess\u00f2 di essere religione di Stato, fu abolita la censura sulla stampa e venne nuovamente adottata la bandiera tricolore.\nIl 9 agosto 1830 Luigi Filippo giur\u00f2 sulla Carta del 1830 e fu incoronato: fu l'atto iniziale della monarchia di luglio. L'11 agosto si insedi\u00f2 un gabinetto di governo, che comprendeva anche esponenti dell'opposizione costituzionale a Carlo X, fra cui Casimir P\u00e9rier, Laffitte, Mol\u00e9, il duca di Broglie, Guizot. Il ministero doveva rispondere a un doppio obiettivo: prendere fermamente in mano la macchina amministrativa e ristabilire l'ordine pubblico, senza per\u00f2 spegnere l'entusiasmo popolare per la rivoluzione appena giunta a compimento.\nIl disordine permanente.\nNel giro di tre mesi le agitazioni, sostenute dalla stampa di sinistra, divennero permanenti. Il governo non disponeva dei mezzi per opporvisi, specie da quando la guardia nazionale ebbe come comandante (dal 16 agosto) il marchese de La Fayette, capo delle file dei repubblicani. Luigi Filippo dovette patire le rivendicazioni degli \"eroi di luglio\" che reclamavano, secondo la formula dello stesso La Fayette, \u00abun trono popolare circondato da istituzioni repubblicane\u00bb.\nI rivoluzionari si ritrovavano nei circoli popolari \u2013 che si richiamavano ai circoli della rivoluzione del 1789 \u2013 e molti dei quali erano il proseguimento delle societ\u00e0 segrete repubblicane. Si reclamavano riforme politiche e sociali e si chiedeva la condanna a morte di quattro ministri di Carlo X, arrestati mentre cercavano di lasciare il Paese. Le proteste e le manifestazioni si moltiplicavano, aggravando il caos economico.\nPer rilanciare le attivit\u00e0 nell'autonno 1830 il governo fece approvare un credito di cinque milioni di franchi per finanziare i lavori pubblici, principalmente le strade e poi, di fronte al moltiplicarsi dei fallimenti e della disoccupazione, specie a Parigi, il governo propose di accordare una garanzia statale sui prestiti alle imprese in difficolt\u00e0 per un ammontare di 60 milioni di franchi; in definitiva la Camera vot\u00f2 ai primi di ottobre un credito di 30 milioni destinato alle sovvenzioni.\nIl 27 agosto la monarchia dovette affrontare il suo primo scandalo con la morte dell'ultimo principe di Cond\u00e9, ritrovato impiccato alla finestra della sua stanza al ch\u00e2teau de Saint-Leu. Luigi Filippo e la regina Maria Amalia furono accusati senza prove dai legittimisti di averlo fatto assassinare per permettere al proprio figlio, Enrico d'Orl\u00e9ans, erede universale del principe, di mettere le mani sulla sua immensa fortuna.\nIl rinnovamento del personale politico e amministrativo.\nNel medesimo tempo il governo epur\u00f2 l'amministrazione dai simpatizzanti legittimisti che rifiutarono di prestare giuramento al nuovo regime e al sovrano e li rimpiazzarono con personale fedele alla rivoluzione di luglio, dando cos\u00ec il segnale di una grande \u00abcorsa al posto\u00bb.\nAl ministero dell'Interno Guizot rinnov\u00f2 tutta l'amministrazione prefettizia e i sindaci delle maggiori citt\u00e0. Al Ministero della giustizia Dupont de l'Eure, assistito dal suo segretario generale Joseph M\u00e9rilhou, cambi\u00f2 la maggior parte dei procuratori generali. Nell'esercito Bourmont, fedele a Carlo X, fu rimpiazzato da Clauzel. Furono sostituiti i generali comandanti le regioni militari, gli ambasciatori, i ministri plenipotenziari e la met\u00e0 dei membri del Consiglio di Stato. Alla Camera dei deputati circa un quarto dei seggi (119) furono soggetti a rielezione a ottobre, dopo dimissioni, rifiuto del giuramento o nomina dell'interessato ad altra funzione che lo obbligava a ripresentarsi davanti agli elettori. Le elezioni parziali furono un successo per il nuovo regime e una \"d\u00e9bacle\" per i legittimisti.\nL'elemento pi\u00f9 notevole nel rinnovamento del personale politico e amministrativo fu il ritorno agli affari del personale del Primo Impero ostracizzato dalla Seconda Restaurazione. Sociologicamente, a dispetto della concessione del suffragio, le \"\u00e9lite\" non subirono un gran rinnovamento: \u00abDopo la rivoluzione \u2013 sottolinea lo storico statunitense David H. Pinkney \u2013 i proprietari terrieri, la classe dei funzionari e le professioni liberali conservarono il predominio sui posti-chiave dello Stato che gi\u00e0 avevano sotto l'Impero e sotto la Restaurazione. In ci\u00f2 si pu\u00f2 ritenere che la rivoluzione non inaugur\u00f2 un qualsivoglia regime nuovo di \"grande borghesia\"\u00bb. \u00abLa grande differenza fra la Restaurazione e la monarchia di luglio \u2013 afferma Guy Antonetti \u2013 non \u00e8 consistita tanto nel sostituirsi di un gruppo sociale a un altro quanto nel sostituirsi, all'interno di un medesimo gruppo sociale, di chi aveva una mentalit\u00e0 favorevole allo spirito del 1789 al posto di chi aveva una mentalit\u00e0 ostile: socialmente assimilabili, ideologicamente differenti. Il 1830 non fu che un cambiamento di squadra nel medesimo campo e non un cambiamento di campo\u00bb.\nL'insediamento simbolico del nuovo regime.\nIl 29 agosto Luigi Filippo pass\u00f2 in rivista la Guardia nazionale di Parigi che lo acclam\u00f2. L'11 ottobre il nuovo regime decise di accordare ricompense ai feriti delle \"Tre giornate gloriose\" e cre\u00f2 una medaglia commemorativa per i combattenti della rivoluzione di luglio. Nel mese di ottobre il governo present\u00f2 un progetto di legge destinato a indennizzare con una cifra di 7 milioni le vittime delle giornate di luglio.\nIl 13 agosto il re stabil\u00ec che le armi della casa d'Orleans (\"azzurro a tre gigli d'oro con un bastone d'argento\") avrebbero adornato il sigillo dello Stato. I ministri persero l'appellativo di \"Monseigneur\" e il predicato di \"Excellence\" per diventare \"Monsieur le ministre\". Il figlio maggiore del re ricevette il titolo di \"duca d'Orl\u00e9ans\" e \"principe reale\"; le figlie e la sorella del re furono \"principesse d'Orl\u00e9ans\"..\nFurono adottate e promulgate leggi che abrogavano misure impopolari varate sotto la Restaurazione. La legge del 1816 che aveva condannato alla proscrizione i vecchi regicidi, fu abrogata, ad eccezione dell'articolo 4, che condannava all'esilio i membri della famiglia Bonaparte.\nLa chiesa di Sainte-Genevi\u00e8ve fu di nuovo chiusa al culto il 15 agosto e ritrov\u00f2, col nome di Pantheon, la sua vocazione di tempio laico dedicato alle glorie di Francia. Una serie di restrizioni economiche colp\u00ec la Chiesa cattolica e l'11 ottobre fu abrogata la \"loi du sacril\u00e8ge\" del 1825, che puniva con la morte i profanatori dell'ostia consacrata.\nLa resistenza e il movimento.\nNell'opinione pubblica e nella stessa Camera dei deputati si elevavano voci a domandare la chiusura dei circoli repubblicani, fonti di agitazione che contravvenivano all'articolo 291 del codice penale, il quale vietava le riunioni fra pi\u00f9 di venti persone. Tuttavia il guardasigilli Dupont de l'Eure e il procuratore generale di Parigi Bernard, entrambi repubblicani, rifiutarono di perseguire le associazioni rivoluzionarie.\nIl 25 settembre, rispondendo a un'interpellanza in merito alla Camera, il ministro dell'Interno Guizot espresse la volont\u00e0 di mettere fine alle agitazioni. Il discorso, sostenuto da un altro di tenore analogo di P\u00e9rier, ebbe buona accoglienza, ma non port\u00f2 a alcuna conclusione.\nSi disegn\u00f2 quindi una spaccatura fra due tendenze politiche contrapposte, su cui si imperni\u00f2 il dibattito politico durante la monarchia di luglio:\nIl processo intentato contro quattro ex ministri di Carlo X arrestati nell'agosto 1830 mentre tentavano di fuggire all'estero \u2013 Polignac, Chantelauze, Peyronnet e Guernon-Ranville \u2013 era la questione politica del momento. La sinistra voleva la testa dei ministri, ma Luigi Filippo voleva evitare una esecuzione che poteva dare il via a un'ondata di terrore rivoluzionario e questa condurre a una guerra con le potenze europee.\nCos\u00ec la Camera dei deputati, pur votando il 27 settembre una risoluzione di accusa nei confronti dei ministri, adott\u00f2 l'8 ottobre una mozione che invitava il re a presentare un progetto di abolizione della pena di morte, almeno per i reati politici. L'episodio caus\u00f2 disordini: il 17 e il 18 ottobre manifestanti marciarono sul castello di Vincennes dove erano detenuti i ministri.\nDopo i disordini Guizot chiese l'esautorazione del prefetto di Parigi, Odilon Barrot, che \u2013 in un proclama rivolto ai parigini \u2013 aveva qualificato come \u00abinopportuna\u00bb la mozione parlamentare. Guizot, appoggiato dal duca di Broglie, sosteneva che un alto funzionario non doveva criticare un atto della Camera dei deputati, soprattutto quando approvato dal re e dal governo; Dupont de l'Eure difese Barrot e minacci\u00f2 le dimissioni in caso questi fosse destituito. Jacques Laffitte, principale figura del movimento, si offr\u00ec allora per coordinare i ministri col titolo di presidente del Consiglio. Immediatamente Broglie e Guizot, rifiutando di passare alle dipendenze di Laffitte, diedero le dimissioni, seguiti da P\u00e9rier, Dupin, Mol\u00e9 e Louis.\nLuigi Filippo prese alla lettera le parole di Laffitte e gli affid\u00f2 l'incarico di formare un nuovo governo il 2 novembre 1830, sperando che l'esercizio del potere avrebbe screditato la sinistra.\nIl governo Laffitte.\nLa formazione del governo diede luogo a lunghe trattative e Laffitte, indotto in errore dagli attestati di stima che il sovrano gli prodigava, credette che questi in seguito gli avrebbe concesso una reale confidenza.\nI processi agli ex ministri si svolsero dal 15 al 21 dicembre davanti alla Camera dei Pari, circondata da facinorosi che chiedevano la pena di morte. Condannati all'ergastolo, con in pi\u00f9 la morte civile per Polignac, i ministri sfuggirono al linciaggio grazie alla presenza di spirito del ministro dell'Interno Montalivet, che riusc\u00ec a portarli al sicuro al castello di Vincennes.\nLa Guardia nazionale mantenne la calma a Parigi, affermando il proprio ruolo di milizia borghese del nuovo regime. Ci\u00f2, manifestando l'importanza della Guardia nazionale come unica forza su cui il governo potesse contare per assicurare l'ordine pubblico, evidenziava nel contempo il rischio di lasciare un simile strumento nelle mani del poco affidabile La Fayette. Questi fu rapidamente indotto alle dimissioni in vista di una riorganizzazione, il che port\u00f2 anche alle dimissioni del guardasigilli Dupont de l'Eure (27 dicembre). D'altra parte, per evitare di dipendere da una sola forza, Luigi Filippo incaric\u00f2 il maresciallo Soult, nominato ministro della guerra dopo il 17 novembre, di riorganizzare in tempi brevi l'esercito regolare.\nNel febbraio 1831 Soult present\u00f2 alla Camera il suo piano mirante ad aumentare gli effettivi dell'esercito, eliminare l'eccesso di quadri e assicurare l'approvvigionamento di armi e munizioni; fece poi approvare la legge del 9 marzo 1831, che istituiva la Legione straniera, prima di un'importante serie di riforme militari.\nAllo stesso tempo il governo mise in atto un certo numero di riforme corrispondenti alle rivendicazioni del partito del movimento: la legge del 21 marzo 1831 sui consigli municipali ristabil\u00ec il principio dell'elezione e ne allarg\u00f2 sensibilmente la base elettorale, con 2-3 milioni di elettori su 32,6 milioni di abitanti (dieci volte in pi\u00f9 che per le elezioni legislative); la legge del 22 marzo riorganizz\u00f2 la Guardia nazionale; la legge del 19 aprile, votata dopo due mesi di dibattito, abbass\u00f2 il censo per gli elettori da 300 a 200 franchi di contribuzioni dirette e il censo di eleggibilit\u00e0 da 1.000 a 500 franchi. Il numero degli elettori pass\u00f2 da meno di 100.000 a 166.000: un francese su 162 partecipava alla vita politica per il tramite delle elezioni.\nLe agitazioni che ebbero luogo a Parigi il 14 e 15 febbraio 1831 volevano provocare la caduta del governo. Trovarono una scintilla nella celebrazione, il giorno 14, di un servizio funebre organizzato alla chiesa di Saint-Germain-l'Auxerrois dai legittimisti, in memoria del duca di Berry; presto la cerimonia religiosa divenne una manifestazione politica in favore del conte di Chambord. I rivoluzionari la videro come una provocazione intollerabile, invasero la chiesa e la saccheggiarono. Il giorno dopo la folla assalt\u00f2 nuovamente l'arcivescovado, gi\u00e0 devastato durante le \"Tre giornate gloriose\", e numerose chiese. Il movimento si estese alla provincia, dove in molte citt\u00e0 si diede l'assalto ai palazzi episcopali e ai seminari.\nIl governo si astenne dall'intervenire: il prefetto di Parigi, Odilon Barrot, il prefetto di polizia Jean-Jacques Baude, il comandante della guardia nazionale di Parigi, generale Mouton, restarono passivi; quando il governo prese infine delle contromisure fu per arrestare l'arcivescovo di Parigi, monsignor de Qu\u00e9len, il curato di Saint-Germain-l'Auxerrois ed altri quattro sacerdoti, accusati di provocazione.\nPer calmare gli animi Laffitte, appoggiato dal principe, propose al re di sopprimere i gigli dal sigillo dello Stato. Luigi Filippo tent\u00f2 di opporsi ma fin\u00ec col firmare l'ordinanza del 16 febbraio 1831 che sostituiva alle armi della casa d'Orleans uno scudo recante un libro aperto con la scritta \"Charte de 1830\". Fece anche subito cancellare i gigli dalle carrozze reali, dalle navi ufficiali eccetera. Luigi Filippo fu costretto a farsi violenza, ma per Laffitte fu una vittoria di Pirro: da quel giorno il re si risolse a sbarazzarsi di lui senza indugio.\nIl montare dell'agitazione smentiva la politica del \"laissez-faire\" del partito del movimento: il 19 febbraio Guizot pronunci\u00f2 un discorso indignato alla Camera e, con la viva approvazione di tutti i deputati del centro, sfid\u00f2 Laffitte a sciogliere la Camera e a presentarsi davanti agli elettori. Il presidente del Consiglio raccolse la sfida, ma il re \u2013 cui solo apparteneva la prerogativa dello scioglimento \u2013 prefer\u00ec aspettare ancora qualche giorno. Nel frattempo, su richiesta di Montalivet, Barrot fu sostituito da Taillepied de Bondy alla prefettura di Parigi, mentre Vivien de Goubert succedette a Baude alla prefettura di polizia.\nIl disordine era permanente nelle strade di Parigi: tutto era pretesto per incidenti e manifestazioni. Per colmo di disgrazia il bilancio statale era in deficit.\nDeciso infine a costringere Laffitte alle dimissioni, Luigi Filippo ricorse a uno stratagemma: si fece rimettere dal ministro degli Affari Esteri S\u00e9bastiani una nota del maresciallo Maison, ambasciatore a Vienna, che annunciava un intervento militare austriaco in Italia. Laffitte apprese della nota da \"Le Moniteur\" dell'8 marzo, chiese immediatamente spiegazioni a S\u00e8bastiani, che ammise di aver agito su ordine del re. Laffitte si precipit\u00f2 da Luigi Filippo, che lo accolse amabilmente; e cercando di far s\u00ec che il sovrano si tradisse, Laffitte gli ricord\u00f2 delle riforme dell'esercito in discussione alla Camera. Luigi Filippo lo invit\u00f2 a sottoporre la questione l'indomani al Consiglio dei ministri, che sfiduci\u00f2 unanimemente Laffitte, al quale non rimase che dare le dimissioni.\nIl ritorno dell'ordine.\nDopo essersi liberato del movimento, Luigi Filippo chiam\u00f2 al potere la resistenza; per il sovrano, fondamentalmente centrista, la nuova opzione politica non era pi\u00f9 allettante della precedente, tanto pi\u00f9 che non provava alcuna simpatia per il nuovo capo del partito, il banchiere Casimir P\u00e9rier: di primo acchito non era per lui che una soluzione temporanea per ristabilire l'ordine nel Paese lasciando al governo l'impopolarit\u00e0 che ne sarebbe derivata.\nIl governo P\u00e9rier.\nIl 13 marzo 1831 Laffitte fu rimpiazzato dalla principale figura del partito dell'ordine, Casimir P\u00e9rier. La formazione del nuovo governo comport\u00f2 delicate trattative con Luigi Filippo, poco incline a sminuire il proprio potere e poco fiducioso in P\u00e9rier. Questi tuttavia riusc\u00ec a imporre le proprie condizioni, che ruotavano attorno alla preminenza del presidente del Consiglio sugli altri ministri e la possibilit\u00e0 per lui di riunire, in assenza del re, il Consiglio di gabinetto. P\u00e9rier esigette inoltre che il principe Ferdinando Filippo, che professava idee liberali, sedesse nel Consiglio dei ministri. Del resto P\u00e9rier non voleva sminuire la Corona, anzi ne voleva aumentare il prestigio e consigli\u00f2 per esempio Luigi Filippo a lasciare la propria dimora di famiglia, il Palais-Royal, per insediarsi al palazzo dei re, le Tuileries (21 settembre 1831).\nIl 18 marzo 1831 P\u00e9rier prese la parola davanti alla Camera dei deputati per presentare una sorta di dichiarazione politica di massima: \u00ab\u00c8 importante che il gabinetto appena insediato vi faccia conoscere i principi che hanno presieduto alla sua formazione e che ne dirigono la condotta. Ci\u00f2 perch\u00e9 voi votiate con cognizione di causa e perch\u00e9 sappiate a quale sistema politico state per dare il vostro sostegno\u00bb. I principi cui si ispirava il governo erano quelli della solidariet\u00e0 ministeriale e dell'autorit\u00e0 governativa sull'amministrazione; i principi che il governo intendeva applicare furono, per la politica interna, \u00abi medesimi principi della rivoluzione\u00bb: \u00abil principio della rivoluzione di luglio [...] non \u00e8 l'insurrezione, [...] \u00e8 la resistenza all'aggressione del potere\u00bb e, in politica estera, \u00abun'attitudine pacifica e il rispetto del principio del non-intervento\u00bb. L'oratore riassunse in definitiva la sua politica in una formula destinata a rimanere celebre: \u00abAll'interno noi vogliamo l'ordine, senza sacrifici per la libert\u00e0; all'esterno noi vogliamo la pace, senza costo per l'onore\u00bb. Il discorso ricevette molti applausi dal centro e lo scrutinio definitivo avvenne l'8 aprile, con 227 voti a favore e 32 contrari.\nLa repressione degli agitatori.\nIntanto, forte del consenso ricevuto alla Camera, il governo decise di dare prova di fermezza e di agire contro gli agitatori.\nIl 14 marzo 1831 i giornali di opposizione lanciarono una sottoscrizione in favore di un'associazione nazionale finalizzata a combattere il ritorno dei Borboni e il rischio di un'invasione straniera; l'associazione riuniva tutti i notabili di sinistra come La Fayette, Dupont de l'Eure, Lamarque e Barrot; e non tard\u00f2 a creare in provincia una rete di comitati locali. P\u00e9rier invi\u00f2 una circolare ai prefetti che vietava l'affiliazione dei dipendenti statali funzionari, militari e magistrati. All'inizio d'aprile il governo procedette alla clamorosa destituzione di alcune personalit\u00e0: Odilon Barrot dovette lasciare il Consiglio di Stato, fu soppresso il comando militare del generale Lamarque e fu destituito il sindaco di Metz, Jean-Baptiste Bouchotte, cos\u00ec come l'aiutante di campo del re, il marchese de Laborde.\nIl 15 aprile l'assoluzione da parte della corte d'assise di alcuni giovani repubblicani, per la maggioranza ufficiali di artiglieria della Guardia nazionale, arrestati nel dicembre 1830 in occasione delle dimostrazioni durante il processo ai ministri, diede il via a nuovi disordini. P\u00e9rier ag\u00ec con fermezza e, appoggiandosi a una legge del 10 aprile che rinforzava le misure contro gli assembramenti, mobilit\u00f2 la guarnigione di Parigi accanto alla Guardia nazionale per disperdere i facinorosi.\nNel mese di maggio il governo impieg\u00f2 una pompa antincendio contro i manifestanti, antenata dei moderni idranti. Il nuovo mezzo di repressione fece la delizia dei caricaturisti: insieme all'ombrello, la siringa per clistere divenne uno degli attributi tipici di Luigi Filippo nei disegni satirici del tempo.\nIl 14 giugno prese il via da un banale alterco sulla \"rue\" Saint-Denis una nuova dimostrazione, degenerata durante la notte in una vera e propria battaglia contro la Guardia nazionale, rinforzata di dragoni e fanti. I combattimenti si protrassero durante nei due giorni successivi.\nIl governo dovette in special modo fronteggiare la rivolta degli operai tessili di Lione, i \"canut\", che si sollevarono il 21 novembre, trascinando con s\u00e9 una parte della Guardia nazionale. In due giorni gli operai furono padroni della citt\u00e0, abbandonata dal generale Roguet, comandante della divisione, e dal sindaco Prunelle.\nIl 25 novembre P\u00e9rier annunci\u00f2 alla Camera una reazione energica: il maresciallo Soult, accompagnato dal duca d'Orleans, sarebbe presto partito per riconquistare Lione alla testa di un'armata di 20.000 uomini, che penetr\u00f2 in citt\u00e0 senza colpo ferire il 3 dicembre e ristabil\u00ec l'ordine senza spargimento di sangue.\nL'11 marzo 1832 scoppi\u00f2 la rivolta di Grenoble: in occasione del Carnevale una maschera rappresentava Luigi Filippo in maniera particolarmente grossolana e il prefetto annull\u00f2 di conseguenza il ballo in cui la maschera avrebbe dovuto sfilare quella stessa sera. La popolazione manifest\u00f2 davanti alla prefettura e il prefetto chiese alla Guardia nazionale di intervenire, ma questa si rifiut\u00f2. Il prefetto chiam\u00f2 allora l'esercito: il 35\u00ba Reggimento di fanteria di linea obbed\u00ec all'ordine impartito, ma la furiosa popolazione ne chiese l'allontanamento dalla citt\u00e0. Le autorit\u00e0 cedettero e il 15 marzo il 35\u00ba lasci\u00f2 Grenoble per essere rimpiazzato dal 6\u00ba Reggimento venuto da Lione; P\u00e9rier, appresa la notizia, reag\u00ec vigorosamente e richiam\u00f2 il 35\u00ba, che rientr\u00f2 in citt\u00e0 a passo di marcia e con la fanfara in testa.\nLe elezioni anticipate del luglio 1831.\nNella seconda met\u00e0 del maggio 1831 Luigi Filippo, accompagnato dal maresciallo Soult, effettu\u00f2 un viaggio ufficiale in Normandia e Piccardia, dove fu calorosamente accolto. Dal 6 giugno al 1\u00ba luglio, coi due figli maggiori, Ferdinando Filippo e il duca di Nemours, e con il conte d'Argout, effettu\u00f2 un giro di visite nell'est della Francia, dove i repubblicani e i bonapartisti erano numerosi e attivi. Il re fece tappa in successione a Meaux, Ch\u00e2teau-Thierry, Ch\u00e2lons-en-Champagne, Valmy, Verdun, Metz, Nancy, Lun\u00e9ville, Strasburgo, Colmar, Mulhouse, Besan\u00e7on e Troyes. Il viaggio fu un successo e diede a Luigi Filippo l'occasione di affermare la propria autorit\u00e0.\nIl 31 maggio 1831 a Saint-Cloud Luigi Filippo firm\u00f2 un'ordinanza di scioglimento della Camera dei deputati, fiss\u00f2 la data delle elezioni per il 5 luglio e convoc\u00f2 le camere per il 9 agosto. Il 23 giugno a Colmar una nuova ordinanza anticip\u00f2 la data al 23 luglio.\nLe elezioni generali ebbero luogo senza incidenti secondo la nuova legge elettorale del 19 aprile. Il risultato deluse sia Luigi Filippo sia P\u00e9rier: circa la met\u00e0 dei deputati erano neoeletti, quindi non si sapeva come avrebbero votato. Il 23 luglio il re apr\u00ec la sessione parlamentare; il discorso del trono elenc\u00f2 quello che era il programma del governo P\u00e9rier: stretta applicazione della Carta all'interno, veemente difesa degli interessi e dell'indipendenza della Francia all'esterno. Le due Camere tennero la prima seduta il 25 luglio.\nIl 1\u00ba agosto Girod de l'Ain, candidato del governo, fu eletto alla presidenza della Camera dei deputati sconfiggendo Laffitte, ma Casimir P\u00e9rier, stimando di non aver avuto una maggioranza sufficientemente netta, present\u00f2 immediatamente le dimissioni.\nLuigi Filippo, assai imbarazzato, interpell\u00f2 Odilon Barrot, che si giustific\u00f2 facendo osservare di non disporre che di un centinaio di voti alla Camera. Il 2 e 3 agosto, durante l'elezione dei questori e dei segretari, la Camera elesse candidati ministeriali come Andr\u00e9 Dupin e Benjamin Delessert. In definitiva l'invasione del 2 agosto del Belgio da parte dei Paesi Bassi costrinse Casimir P\u00e9rier a ritirare le dimissioni per rispondere alla richiesta belga di un intervento militare francese.\nLa discussione di risposta al discorso della Corona diede luogo ad accesi dibattiti riguardo alla Polonia, dove alcuni deputati, capeggiati dal barone Bignon, avrebbero desiderato che la Francia intervenisse cos\u00ec come si preparava a intervenire in Belgio. Casimir P\u00e9rier resistette vigorosamente e la risposta delle Camere si limit\u00f2 a vaghe formule sulla questione polacca. Per il governo fu una netta vittoria che rimise in sella il partito della resistenza.\nPiegandosi all'opinione dominante, Casimir P\u00e9rier fece adottare un progetto di legge di abolizione dell'ereditariet\u00e0 della par\u00eca, vecchia rivendicazione questa della sinistra. Dopo accese discussioni parlamentari si giunse a votare la legge del 2 marzo 1832, che fiss\u00f2 l'ammontare dell'appannaggio reale a 12 milioni di franchi pi\u00f9 un altro milione per il principe reale. Il guardasigilli, Barthe, leg\u00f2 infine il proprio nome a uno dei monumenti della legislazione del regno: la legge del 28 aprile 1832 che modificava il codice penale e il codice di procedura penale.\nL'epidemia di colera del 1832.\nLa pandemia di colera, originatasi in India nel 1815, raggiunse Parigi attorno al 20 marzo 1832. Uccise 13.000 persone prima del mese di aprile e continu\u00f2 a infuriare nella capitale fino a settembre, causando un totale di 18.000 vittime. La malattia colp\u00ec anche la famiglia reale \u2013 Ad\u00e9la\u00efde d'Orl\u00e9ans, sorella del re \u2013 e la classe politica, in cui d'Argout e Guizot contrassero la malattia. Anche Casimir P\u00e9rier, che si rec\u00f2 il 1\u00ba aprile con il duca d'Orleans a visitare i malati all'H\u00f4tel-Dieu, fu colpito. Dovette quindi lasciare le sue funzioni di ministro dell'interno; al termine di una lunga agonia mor\u00ec il 16 maggio 1832.\nIl consolidamento del regime.\nSbarazzatosi di Casimir P\u00e9rier, Luigi Filippo non era pressato dalla necessit\u00e0 di nominare un nuovo presidente del Consiglio, visto che il parlamento non era pi\u00f9 riunito e che la situazione politica esigeva misure rapide ed energiche.\nIl regime era in effetti attaccato da tutte le parti: dai legittimisti, con il tentativo della duchessa di Berry di sollevare la Provenza e la Vandea durante la primavera 1832; e dai repubblicani, che misero in atto a Parigi, il 5 giugno, un'insurrezione in occasione dei funerali di uno dei loro capi, il generale Lamarque, anch'egli morto di colera. Il potere reag\u00ec con fermezza: le truppe regolari e la Guardia nazionale diedero prova di fedelt\u00e0 e il generale Mouton pot\u00e9 soffocare la rivolta nel sangue, facendo 800 morti.\nTale doppia vittoria \u2013 sui carlisti e sui repubblicani \u2013 contribu\u00ec grandemente al consolidamento del regime, tanto pi\u00f9 che il bonapartismo si trov\u00f2 indebolito dalla morte di Napoleone II, avvenuta il 22 luglio a Vienna. Luigi Filippo pot\u00e9 aggiungere al proprio successo in politica interna un buon risultato sul piano diplomatico: il matrimonio della propria figlia, la principessa Luisa, col nuovo re dei Belgi, Leopoldo I, celebrato il 9 agosto al castello di Compi\u00e8gne\n\u00abSpade illustri\u00bb e \u00abtalenti superiori\u00bb.\nNell'ottobre 1832 Luigi Filippo chiam\u00f2 alla presidenza del Consiglio un uomo di fiducia, il maresciallo Soult, prima incarnazione di quel genere di figure politiche definite \u00abdi spada illustre\u00bb, che la monarchia di luglio pi\u00f9 volte ripropose. Soult poteva contare su un triumvirato costituito dalle principali figure politiche del momento: Adolphe Thiers, il duca di Broglie e Fran\u00e7ois Guizot, ossia quella che il \"Journal des d\u00e9bats\" defin\u00ec \u00abla coalizione di tutti i talenti\u00bb e che il re fin\u00ec per chiamare con rancore un \u00abCasimir P\u00e9rier in tre persone\u00bb.\nIn una circolare indirizzata agli alti funzionari civili e militari oltre che agli alti magistrati, il nuovo presidente del Consiglio riassunse la propria linea di condotta in alcune frasi: \u00abIl sistema politico adottato dai miei illustri predecessori sar\u00e0 il mio [...] L'ordine all'interno e la pace all'esterno saranno le migliori garanzie della sua durata\u00bb.\nI primi successi del governo Soult (ottobre 1832-aprile 1834).\nIl nuovo ministro dell'Interno Thiers si mise in luce il 7 novembre 1832 facendo arrestare a Nantes la duchessa di Berry, che fu internata alla cittadella di Blaye per essere espulsa in Italia l'8 giugno dell'anno successivo, dopo aver messo al mondo una figlia dichiarata frutto di un matrimonio contratto a Roma alla fine del 1831 con il conte Hector Lucchesi Palli.\nIn Belgio il maresciallo G\u00e9rard, alla testa di un'armata di settantamila uomini, diede modo alla giovane monarchia di respingere un'aggressione olandese e soprattutto riprendere possesso della cittadella di Anversa, capitolata il 23 dicembre.\nForte del successo il 19 novembre 1832 il governo affront\u00f2 in posizione di forza l'apertura della sessione parlamentare e Luigi Filippo pot\u00e9 mettere alla prova la propria popolarit\u00e0 con due viaggi in provincia: nel nord, dove rese omaggio all'armata vittoriosa di ritorno da Anversa, e in Normandia.\nIl sovrano e il suo governo presero una serie di misure volte a riconciliare l'opinione pubblica, ad esempio varando un programma di grandi opere (che permise fra l'altro di completare un certo numero di monumenti parigini, come l'Arco di Trionfo) e compiendo gesti simbolici come il ripristino, il 21 giugno 1833 della statua di Napoleone I sulla colonna Vend\u00f4me. Guizot, ministro della pubblica istruzione e del culto, fece approvare la celebre legge sull'istruzione primaria del giugno 1833 che obbligava alla creazione di una scuola elementare in ogni comune.\nInfine il 1\u00ba aprile 1834, con le dimissioni del duca di Broglie, messo in minoranza alla Camera dei deputati sulla ratificazione di un trattato con gli Stati Uniti d'America stipulato nel 1831, ci fu un ampio rimpasto di governo con l'obiettivo principale, per il re, di eliminare quel \u00abCasimir P\u00e9rier in tre persone\u00bb.\nLe insurrezioni di aprile e le elezioni anticipate del 21 giugno 1834.\nIl periodo successivo vide una situazione vicina all'insurrezione in varie citt\u00e0 del Paese. Con la legge del 10 aprile il governo decise lo scioglimento delle associazioni non autorizzate, allo scopo di contrastare la principale delle associazioni repubblicane, la \"Soci\u00e9t\u00e9 des Droits de l'Homme\". Il 9 aprile, giorno del voto definitivo del testo a opera della Camera dei Pari, scoppi\u00f2 a Lione la seconda insurrezione dei \"canut\". Adolphe Thiers, ministro dell'Interno, abbandon\u00f2 la citt\u00e0 agli insorti per riprenderla il giorno 13 con un bilancio da cento a duecento morti da ambo le parti. I repubblicani cercarono di estendere l'insurrezione ad altre citt\u00e0 della provincia, ma le fiamme della rivolta giunsero a Marsiglia, Vienne, Poitiers e Ch\u00e2lons. I problemi maggiori ci furono l'11 aprile a Grenoble e Saint-\u00c9tienne, ma ovunque l'ordine fu presto ristabilito. Fu invece a Parigi che l'agitazione prese a crescere.\nThiers, prevedendo sommosse nella capitale, vi concentr\u00f2 40.000 uomini che il re in persona pass\u00f2 in rivista il 10 aprile. A titolo preventivo fece arrestare 150 dei principali membri della \"Soci\u00e9t\u00e9 des Droits de l'Homme\" e ne chiuse l'organo di informazione, il virulento quotidiano \"La Tribune des d\u00e9partements\". Malgrado tutto, la sera del 13 cominciarono a sorgere delle barricate. Col generale Bugeaud al comando delle truppe Thiers diresse personalmente le operazioni di ordine pubblico. La repressione fu feroce; quando una pattuglia fu fatta segno di colpi d'arma da fuoco provenienti dal n\u00ba 12 della \"rue\" Transnonain, il comandante del distaccamento fece prendere d'assalto l'edificio: tutti gli occupanti \u2013 uomini, donne, bambini e vecchi \u2013 furono massacrati a colpi di baionetta, come immortalato da una celebre litografia di Honor\u00e9 Daumier.\nIl 14 aprile, mentre la battaglia a Parigi continuava, le due Camere si recarono congiuntamente al palazzo delle Tuileries per esprimere al sovrano la propria concordia nello sforzo per ristabilire l'ordine pubblico. Il 1\u00ba maggio Luigi Filippo decise di rinunciare alla celebrazione ufficiale della propria festa e fece rendere pubblico che la somma gi\u00e0 stanziata sarebbe stata impiegata per soccorrere i feriti, le vedove e gli orfani di quei giorni. Allo stesso tempo ordin\u00f2 al maresciallo Soult di dare grande risalto agli avvenimenti del momento \u00abper chiarire all'opinione pubblica, alle Camere e a tutta la Francia e per far loro sentire come sia necessario ampliare l'esercito\u00bb.\nOltre 2.000 persone furono arrestate in diverse occasioni, soprattutto a Parigi e Lione, e furono deferite alla Corte dei Pari, in conformit\u00e0 all'articolo 28 della Carta del 1830, per attentato alla sicurezza dello Stato. Lo Stato maggiore repubblicano fu decapitato, tanto che ai funerali di La Fayette, morto il 20 maggio, non accadde alcun incidente. Il 13 maggio il governo ottenne dalla Camera dei deputati l'approvazione di un credito di 14 milioni di franchi, sufficiente per mantenere sotto le armi 360.000 uomini. Due giorni pi\u00f9 tardi i deputati adottarono una legge assai repressiva sulla detenzione e l'uso di armi da guerra.\nLuigi Filippo giudic\u00f2 il momento come opportuno per sciogliere la Camera dei deputati e indire nuove elezioni legislative, che si tennero il 21 giugno senza per\u00f2 rispondere completamente alle attese del sovrano: se i repubblicani erano quasi spariti, l'opposizione rimase forte di 150 seggi, di cui una trentina di legittimisti, il resto facente capo a Odilon Barrot, leale al regime, ma ostile alla resistenza e favorevole al movimento; nella maggioranza, di circa 300 deputati, emerse il \"Terzo partito\", che su certe votazioni poteva almeno in parte unirsi alla sinistra.\nLa nuova Camera, che si riun\u00ec per la prima volta il 31 luglio, rinnov\u00f2 il mandato di presidente a Andr\u00e9 Dupin, \"leader\" del Terzo partito, ma vicino al re. Adott\u00f2 a larga maggioranza una risoluzione ambigua, dove la critica covava sotto le formule di circostanza. Il 16 agosto Luigi Filippo fece immediatamente pressioni per chiudere le Camere sino alla fine dell'anno.\nG\u00e9rard, Maret, Mortier: il valzer dei governi (luglio 1834-febbraio 1835).\nThiers e Guizot, che di fatto controllavano il governo, decisero di sbarazzarsi del maresciallo Soult, che trovavano rozzo e ottuso, ma di cui il sovrano apprezzava la compiacenza a lasciar guidare la propria politica. Un incidente concernente lo \"status\" \u2013 civile o militare \u2013 dei possedimenti francesi in Algeria serv\u00ec da pretesto. Luigi Filippo, seppur con riluttanza, si lasci\u00f2 forzare la mano e accett\u00f2 le dimissioni di Soult, sostituendolo col maresciallo G\u00e9rard. Una \u00abspada illustre\u00bb al posto di un'altra, mentre per il resto nessun rimpasto fu attuato nella composizione del governo.\nMolto presto il gabinetto cadde su una questione pratica, cavalcata dal Terzo partito: l'eventualit\u00e0 di un'amnistia per gli accusati dei fatti d'aprile. Luigi Filippo era contrario, cos\u00ec come una parte dei realisti e il nocciolo duro della maggioranza, ma il Terzo partito, facendo valere le difficolt\u00e0 a processare 2.000 imputati davanti alla Camera dei Pari, riusc\u00ec a convincere il maresciallo G\u00e9rard, che si dichiar\u00f2 favorevole all'amnistia; quando G\u00e9rard si rese conto di avere contro il sovrano, Guizot e Thiers, senza alcuna possibilit\u00e0 di imporre il proprio parere, non gli restarono che le dimissioni (29 ottobre).\nSi apr\u00ec allora una lunga crisi ministeriale che dur\u00f2 circa quattro mesi. Dopo molteplici inutili tentativi Luigi Filippo costitu\u00ec, secondo la logica politica delle circostanze, un governo interamente in mano al Terzo partito. Tuttavua avendo Dupin rifiutato la presidenza, il 10 novembre 1834 il sovrano commise l'errore di chiamare una personalit\u00e0 del Primo Impero, Hugues-Bernard Maret, duca di Bassano.\nIl nuovo presidente del Consiglio era talmente assediato dai debiti che, appena fu annunciata la sua nomina, i creditori fecero mettere sotto sequestro il suo stipendio. La costituzione del nuovo governo fu contemporaneamente fonte di ilarit\u00e0 e di costernazione, tanto che la stampa si scaten\u00f2. Dopo simili accoglienze i ministri diedero le dimissioni in blocco il 13 novembre, senza nemmeno preavvisare Maret, e da ci\u00f2 il gabinetto prese il nome di \"governo dei tre giorni\". Il 18 novembre Luigi Filippo si rivolse nuovamente a una \u00abspada illustre\u00bb, nella persona del maresciallo Mortier, alla testa di un governo copia conforme di quello gi\u00e0 presieduto dal maresciallo G\u00e9rard.\nDalla crisi il Terzo partito usc\u00ec ridicolizzato mentre i dottrinari trionfarono. Il governo cerc\u00f2 di sfruttare il vantaggio obbligando i deputati a dichiarare palesemente il proprio sostegno alla politica dell'esecutivo. Durante la riunione delle camere del 1\u00ba dicembre il governo present\u00f2 un ordine del giorno che poneva la questione della fiducia, che ottenne una larga maggioranza. Ciononostante appena due mesi dopo il governo cadde. I primi dissidi si ebbero in occasione del voto riguardo agli stanziamenti per allestire i locali in cui tenere i processi agli insorti di aprile. L'opposizione denunci\u00f2 un governo senza guida, alla testa del quale accus\u00f2 Luigi Filippo di aver posto un fantoccio per meglio esercitare il proprio potere personale. La polemica si accese e si realizz\u00f2 la frase che Thiers aveva pronunciato di fronte a Carlo X: \u00abIl re regna, ma non governa pi\u00f9\u00bb. In definitiva, quando il maresciallo Mortier si dimise il 20 febbraio 1835, ufficialmente per ragioni di salute, il sovrano non tent\u00f2 neppure di dissuaderlo.\nUn'evoluzione contrastata verso il parlamentarismo.\nAlimentate dagli opuscoli dei pubblicisti ispirati dalle Tuileries come Massias e Roederer, le polemiche che avevano condotto alle dimissioni di Mortier si rivolsero contro la Corona e le prerogative del parlamento. Da una parte Luigi Filippo voleva condurre una propria politica, specie negli ambiti che considerava a s\u00e9 riservati, come la difesa e la diplomazia, ed esigeva un governo malleabile alla propria volont\u00e0; dall'altra una parte dei deputati sosteneva che il governo doveva avere un proprio capo dipendente dalla maggioranza delle Camere, e voleva completare l'evoluzione del regime verso quel parlamentarismo che la Carta del 1830 appena tratteggiava.\nLa logica parlamentare all'opera: il governo del duca di Broglie.\nIn tale contesto i deputati ritennero di dover imporre a Luigi Filippo la scelta di Victor de Broglie come presidente del Consiglio, per la semplice ragione che tale scelta era la pi\u00f9 invisa al sovrano, che del de Broglie sospettava l'anglofilia e non ne amava l'indipendenza e le maniere. Dopo tre settimane di crisi politica, nel corso della quale Luigi Filippo consult\u00f2 in successione Mol\u00e9, Dupin, Soult, S\u00e9bastiani e G\u00e9rard, il 12 marzo il re dovette risolversi a convocare il de Broglie e ad accettarne le condizioni, all'incirca simili a quelle che aveva posto Casimir P\u00e9rier.\nCome il primo governo Soult, il nuovo esecutivo poggiava sul triumvirato composto da Broglie (affari esteri), Guizot (pubblica istruzione) e Thiers (affari interni). In un colpo solo de Broglie lavava l'affronto\nche la Camera gli aveva inferto nel 1834 e otteneva a mani basse la ratificazione del trattato con gli Stati Uniti che ne aveva causato la caduta. Ottenne inoltre una larga maggioranza riguardo ai fondi segreti, che aveva valenza di voto di fiducia.\nIl processo ai rivoltosi di aprile.\nLa grande questione del governo Broglie fu il processo agli insorti di aprile, che si apr\u00ec il 5 maggio davanti alla Camera dei Pari. Dei 2.000 accusati ne vennero processati 164, di cui 43 in contumacia; i 121 accusati presenti il giorno del processo fecero di tutto per moltiplicare gli incidenti procedurali e utilizzarono tutti i mezzi possibili per trasformare il tutto in una vasta operazione di propaganda repubblicana. Il 12 luglio alcuni di loro, inclusi i protagonisti dell'insurrezione parigina, fuggirono dalla prigione di Sainte-P\u00e9lagie da un passaggio sotterraneo allestito da tempo.\nLa corte dei Pari giudic\u00f2 gli accusati lionesi il 13 agosto, degli altri le sentenze furono pronunciate nel dicembre successivo e nel gennaio del 1836. Le pene furono piuttosto clementi: nessuna condanna a morte, qualche deportazione, numerose condanne alla reclusione e qualche assoluzione.\nL'attentato di Fieschi.\nContrariamente a quanto sperato, dal processo i repubblicani non guadagnarono il favore dell'opinione pubblica: si erano costruiti un'immagine che pareva richiamare gli eccessi del giacobinismo e questo impauriva soprattutto i borghesi. L'attentato contro il sovrano del 28 luglio 1835 acceler\u00f2 la loro discesa.\nIn occasione dell'anniversario della rivoluzione di luglio Luigi Filippo doveva passare in rassegna la guardia nazionale: malgrado le voci di attentato rifiut\u00f2 di annullare la rivista, alla quale si present\u00f2 in compagnia dei figli Ferdinando Filippo, Luigi e Francesco, di vari ministri, fra cui il duca di Broglie e Thiers, e numerosi marescialli e ufficiali. All'altezza del numero 50 del \"boulevard du Temple\" esplose un ordigno piazzato sulla finestra di una casa. Miracolosamente il re ebbe solo una scalfittura alla fronte e i figli rimasero illesi, mentre il maresciallo Mortier mor\u00ec sul colpo insieme a dieci altre persone; tra le dozzine di feriti sette morirono nei giorni seguenti.\nGli autori dell'attentato \u2013 un avventuriero, gi\u00e0 soldato di Murat, Giuseppe Fieschi, e due repubblicani legati alla \"Soci\u00e9t\u00e9 des Droits de l'Homme\", il sellaio Pierre Morey e il droghiere Th\u00e9odore P\u00e9pin\u00a0\u2013 furono arrestati ai primi di settembre. Giudicati davanti alla corte dei Pari, furono condannati a morte e ghigliottinati il 19 febbraio 1836.\nLe leggi del settembre 1835 e il consolidarsi definitivo del regime.\nLa brutalit\u00e0 dell'attentato sconvolse la Francia. I repubblicani furono screditati e l'opinione pubblica chiedeva provvedimenti energici. Il 4 agosto il governo deposit\u00f2 alla Camera tre progetti di legge volti a rinforzare la repressione contro gli attentati al regime.\nLe tre leggi furono promulgate insieme il 9 settembre, segnando il successo definitivo della politica di resistenza ingaggiata dopo Casimir P\u00e9rier e il consolidamento della monarchia di luglio, libera finalmente di tutte le contestazioni al fondamento stesso del regime, che si svolsero da allora in poi su un altro terreno: l'interpretazione della Carta e la natura del regime, con la rivendicazione di un'evoluzione parlamentarista; inoltre, a partire dal 1840, la domanda crescente di un allargamento del suffragio, che avrebbe fatto riapparire la contestazione repubblicana sotto la forma della rivendicazione del suffragio universale.\nIl 13 gennaio 1836, dopo il successo dell'approvazione delle leggi di settembre il governo ottenne il voto a larga maggioranza (246 voti contro 67), di una mozione favorevole, redatta da\nSauzet.\nCadde invece il 14 gennaio, per una questione del tutto inattesa, quando la Camera affront\u00f2 il dibattito sul bilancio, il ministro delle Finanze Georges Humann annunci\u00f2, senza aver preavvertito i colleghi, la propria intenzione a ridurre i tassi di rendita statale al 5% per alleggerire il debito pubblico. Una vera e propria bomba politica, poich\u00e9 la rendita statale era una componente essenziale delle fortune della borghesia, base politica del regime. Il Consiglio dei ministri sfiduci\u00f2 immediatamente Humann, che fu costretto alle dimissioni il 18 gennaio, nonostante il duca di Broglie spiegasse alla Camera che il governo non sosteneva tale proposta; ma lo fece in termini giudicati troppo evasivi, che indisposero i deputati: fra tutti il banchiere Alexandre Go\u00fcin, che deposit\u00f2 a sua volta una proposta di conversione delle rendite dibattuta alla Camere il 4 febbraio; l'indomani i deputati decisero di approvare la proposta per 194 voti a 192. Sfiduciato, l'esecutivo si dimise immediatamente: era la prima volta che un governo cadeva dopo essere stato messo in minoranza davanti alla Camera dei deputati.\nIl primo governo Thiers (febbraio-settembre 1836).\nLuigi Filippo approfitt\u00f2 della crisi per sbarazzarsi dei dottrinari (non solo il duca di Broglie, ma anche Guizot), rimpinguare il governo con qualche elemento del Terzo partito per dare l'illusione di uno spostamento a sinistra e mettere alla sua testa Adolphe Thiers, con lo scopo di fare definitivamente a meno dei dottrinari, e usarlo sino a che fosse suonata l'ora del conte Mol\u00e9, che il sovrano da tempo voleva alla presidenza del Consiglio. Il piano fu messo in opera come Luigi Filippo voleva: il nuovo governo si insedi\u00f2 il 22 febbraio 1836.\nLo stesso giorno Thiers si pronunci\u00f2 davanti alla Camera dei deputati giustificando la politica di resistenza portata avanti sino ad allora, ma restando piuttosto vago sul proprio programma, contentandosi di promettere \u00abgiorni migliori\u00bb.\nAlla Camera \u2013 che rinvi\u00f2 prontamente al 22 marzo il dibattito sulla proposta di conversione delle rendite, prova del fatto che la questione era stata un pretesto \u2013 si svolse il dibattito sui fondi segreti, segnato da un discorso di Guizot e da una risposta sfuggente del guardasigilli Sauzet; si concluse con un voto largamente favorevole al governo (251 contro 99).\nSe Thiers aveva accettato la presidenza del Consiglio e preso il dicastero degli Affari Esteri, era stato perch\u00e9 sperava di negoziare il matrimonio del duca d'Orl\u00e9ans\ncon una arciduchessa austriaca: dopo l'attentato di Fieschi il matrimonio dell'erede al trono venticinquenne era l'ossessione di Luigi Filippo e Thiers si vedeva bene, novello Choiseul, come artefice di uno spettacolare ribaltamento delle alleanze in Europa. Tuttavia il tentativo fall\u00ec: Metternich e l'arciduchessa Sofia, che dominava la corte di Vienna, rifiutarono un'alleanza con la famiglia d'Orl\u00e9ans, che ritenevano ben poco salda sul trono. L'attentato del 25 giugno 1836, a opera di un anarchico di nome Louis Alibaud, venne a giustificare le loro preoccupazioni.\nAl fallimento sul piano internazionale per Thiers si aggiunse anche un fallimento in politica interna, col risorgere della minaccia repubblicana, a tal punto che l'inaugurazione dell'Arco di Trionfo di Place de l'\u00c9toile il 29 luglio, che doveva essere l'occasione di una grande cerimonia di concordia nazionale, durante la quale la monarchia di luglio si sarebbe riallacciata alle glorie della rivoluzione e dell'impero, si svolse in sordina, alle sette del mattino e in assenza del sovrano.\nPer rinfrancare la propria popolarit\u00e0 e vendicarsi dell'Austria Thiers accarezz\u00f2 l'idea di un intervento militare in Spagna contro la ribellione carlista, ma Luigi Filippo, con l'appoggio di Talleyrand e di Soult, si oppose risolutamente, il che port\u00f2 infine alle dimissioni di Thiers. Questa volta il governo era caduto non per l'ostilit\u00e0 della Camera, ma in ragione di un disaccordo col sovrano sulla politica estera, prova che l'evoluzione parlamentare del regime aveva molta strada da fare.\nI due governi Mol\u00e9 (settembre 1836-marzo 1839).\nIl nuovo esecutivo fu costituito il 6 settembre 1836 sotto la presidenza del conte Mol\u00e9; vi rientrarono i dottrinari Guizot, Duch\u00e2tel e Gasparin.\nAnsioso di confortare una popolazione incerta il ministero prese immediatamente qualche misura d'ispirazione umanista: generalizzarsi dell'incarcerazione cellulare, soppressione della catena per i forzati, grazia reale per cinquantadue condannati politici, tanto legittimisti che repubblicani, fra cui soprattutto gli ex ministri di Carlo X. Il 25 ottobre 1836 l'erezione dell'obelisco di Luxor su \"place de la Concorde\" diede al re il piacere di un'ovazione pubblica.\nIl tentativo di sollevazione di Strasburgo e la \u00ablegge di disgiunzione\u00bb.\nIl 30 ottobre 1836 il tentativo di sollevazione di Strasburgo a opera di Luigi Napoleone Bonaparte si esaur\u00ec in breve tempo: il principe e i suoi complici furono arrestati lo stesso giorno, con grande imbarazzo del governo che non sapeva che farsene di un cos\u00ec ingombrante prigioniero. Al di fuori di ogni procedura legale il governo lo fece condurre a\nLorient dove il 21 novembre si imbarc\u00f2 su \"L'Androm\u00e8de\" che lo condusse negli Stati Uniti.\nGli altri congiurati furono deferiti alla corte d'assise di Strasburgo che li giudic\u00f2 il 18 gennaio 1837. Il 24 gennaio 1837 il ministro della guerra Bernard,\ndeposit\u00f2 alla Camera dei deputati il progetto di legge detto \u00abdi disgiunzione\u00bb, mirante a permettere, in caso di tentativo di insurrezione, una distinzione fra i civili, giudicabili dalla corte d'assise, e i militari, tradotti davanti al consiglio di guerra. Il progetto fu vivamente osteggiato dall'opposizione e, tra la sorpresa generale, respinto il 7 marzo per 211 voti a 209.\nDal primo al secondo governo Mol\u00e9.\nDopo tale affronto il governo, contrariamente alle aspettative, non si dimise e Luigi Filippo, pur sotto l'attacco della stampa, mantenne la fiducia a Mol\u00e9. Tuttavia privo di una solida maggioranza parlamentare, l'esecutivo era come paralizzato. Dovette rinunciare ad aprire il dibattito sul progetto di legge riguardo all'appannaggio del duca di Nemours e la dote di Luisa d'Orl\u00e9ans. Nel giro di un mese e mezzo, dal 7 marzo al 15 aprile, Luigi Filippo tent\u00f2 inutilmente diverse combinazioni per costituire infine un nuovo governo in cui rientrava Montalivet, vicino al re, ma da cui usciva Guizot, che mal si intendeva con Mol\u00e9, confermato nelle sue funzioni di capo del governo.\nDi fronte alla Camera il nuovo esecutivo sfiorava la provocazione: non solo Mol\u00e9 era mantenuto nella sua funzione, ma ne faceva parte anche Salvandy, il relatore del disegno di legge sulla disgiunzione, e Lacave-Laplagne, l'ideatore del progetto di legge sulla dote di Luisa d'Orl\u00e9ans. Tutti si aspettavano che un tale governo, amabilmente qualificato dalla stampa d'opposizione come \u00abgoverno dei lacch\u00e8\u00bb o \u00abgoverno del castello\u00bb, cadesse ben presto.\nIl matrimonio del duca d'Orl\u00e9ans.\nQuando Mol\u00e9 sal\u00ec sul seggio il 18 aprile i deputati lo attendevano al varco: \u00abSignori \u2013 annunci\u00f2 \u2013 il re ci ha incaricato di comunicarvi un avvenimento ugualmente felice per lo Stato e per la sua famiglia\u00bb. Si trattava del futuro matrimonio del principe Filippo con la principessa Elena di Meclemburgo-Schwerin. L'annuncio della notizia tronc\u00f2 ogni critica ed ogni discussione. I deputati non poterono far altro che ratificare l'aumento dell'appannaggio del duca d'Orleans e la dote di Luisa d'Orleans, che fu loro presentata insieme, tanto pi\u00f9 che Mol\u00e9 precis\u00f2 che \u00abS.M. ha deciso che la domanda presentata per il suo secondo figlio [il duca di Nemours] sar\u00e0 aggiornata\u00bb.\nForte di questo esordio, il governo arriv\u00f2 senza incidenti al dibattito sui fondi segreti, malgrado gli attacchi di Odilon Barrot. Un'ordinanza dell'8 maggio, bene accolta dalle Camere, decret\u00f2 un'amnistia generale per tutti i condannati politici; parallelamente si ristabil\u00ec la presenza del crocifisso nei tribunali e la chiesa di Saint-Germain-l'Auxerrois, chiusa dopo il 1831, fu riaperta al culto. Per mostrare che l'ordine era pienamente ristabilito il sovrano pass\u00f2 in rassegna la guardia nazionale su \"Place de la Concorde\".\nIl matrimonio del duca d'Orl\u00e9ans fu celebrato con gran fasto al castello di Fontainebleau il 30 maggio 1837.\nIl 10 giugno Luigi Filippo inaugur\u00f2 la reggia di Versailles, restaurata per installarvi un museo di storia dedicato \u00aba tutte le glorie della Francia\u00bb e dove, nel quadro di una politica di riconciliazione nazionale, le glorie militari della rivoluzione, del Primo Impero e della Restaurazione affiancavano quelle dell'a\"ncien r\u00e9gime\"\".\"\nLe elezioni anticipate del 4 novembre 1837 e la coalizione.\nIl regime sembrava oramai stabilizzato ed era tornata la prosperit\u00e0 economica: il sovrano e Mol\u00e9 giudicarono il momento, contro il parere del duca d'Orl\u00e9ans, come propizio a sciogliere la Camera dei deputati, il che avvenne il 3 ottobre 1837. Per condizionare l'opinione pubblica Luigi Filippo decise la spedizione di Costantina, in Algeria, che port\u00f2 il 13 ottobre alla presa della citt\u00e0 da parte del generale Val\u00e9e e del duca di Nemours.\nLe elezioni, che ebbero luogo il 4 novembre 1837, non risposero agli auspici di Luigi Filippo: su 459 deputati i ministeriali non erano che 220, una maggioranza relativa e incerta. Le ali estreme contavano una ventina di deputati a destra (legittimisti) e una trentina a sinistra (repubblicani).\nIl centro-destra (\"dottrinari\") schierava una trentina di deputati, il centro-sinistra una sessantina e l'opposizione dinastica 65. Il Terzo partito non aveva pi\u00f9 di quindici rappresentanti, mentre una trentina di indecisi non rientrava negli schemi.\nNel gennaio 1838, in occasione del dibattito sulla fiducia, l'esecutivo fu vivamente contrastato, in particolar modo da Charles Gauguier a proposito dei deputati funzionari e soprattutto\nda Adolphe Thiers e dai suoi fedelissimi, riguardo all'intervento militare in Spagna. Malgrado tutto, grazie ai voti dei dottrinari, il 13 febbraio il governo ottenne un voto favorevole per 216 contro 116.\nThiers perse cos\u00ec la prima \"manche\", ma apparve chiaramente che il governo era ostaggio dei dottrinari, nello stesso momento Guizot continuava ad allontanarsi da\nMol\u00e9. Il 12 marzo, durante il dibattito sui fondi segreti, Guizot gett\u00f2 la maschera: \u00abNon \u00e8 forse evidente \u2013 domand\u00f2 \u2013 che c'\u00e8 pochissima unione, pochissima collaborazione fra il governo e le Camere?\u00bb. Il governo ottenne il voto di fiducia il 15 marzo per 249 voti contro 133 e, a dispetto di qualche intoppo, riusc\u00ec a reggere sino al termine della sessione parlamentare dopo aver ottenuto il 20 giugno il voto sul bilancio del 1839.\nDurante tutto l'anno 1838 l'opposizione affil\u00f2 le armi e venne a formarsi una coalizione per far cadere il governo. I lavori parlamentari si aprirono il 17 dicembre. Il 19 Dupin, vicino al sovrano, fu rieletto presidente della Camera per un soffio. In seno alla commissione incaricata di redigere il documento di fiducia i deputati dell'opposizione erano in vantaggio, ma il 19 gennaio il governo riusc\u00ec a far adottare per 221 voti a favore contro 208, un testo piuttosto favorevole, dopo numerosi emendamenti al disegno iniziale.\nLe elezioni anticipate del 2 marzo 1839.\nSe la coalizione non aveva prevalso, tuttavia Mol\u00e9 stim\u00f2 di non poter continuare a governare con una maggioranza cos\u00ec ristretta e incerta e rimise le sue dimissioni al sovrano il 22 gennaio 1839. Il re inizialmente le respinse, ma poi \u2013 dopo aver invano proposto al maresciallo Soult di guidare il governo \u2013 il 2 febbraio decise di sciogliere la Camera dei deputati e convocare le elezioni per il 2 marzo e le nuove Camere per il 26.\nLa campagna elettorale si svolse in un clima infuocato: l'opposizione di sinistra gridava al colpo di Stato costituzionale, paragonando gli scioglimenti anticipati del 1837 e del 1839 alle analoghe decisioni di Carlo X del 1830. Thiers paragon\u00f2 Mol\u00e9 a Jules de Polignac e deplorava di veder \u00abripetersi, dopo appena otto anni, fatti tanto gravi e cos\u00ec crudelmente puniti\u00bb. Guizot accus\u00f2 il governo di isolare il re dalla nazione.\nIl 2 marzo le elezioni delusero le speranze di Luigi Filippo. I 221 deputati che sostenevano prima il governo non erano adesso pi\u00f9 di 199, mentre l'opposizione contava 240 membri. Nel consiglio dei ministri dell'8 marzo Mol\u00e9 present\u00f2 le dimissioni che il sovrano fu costretto ad accettare.\nI veleni del parlamentarismo e il ritorno dell'instabilit\u00e0 parlamentare.\nLa coalizione di opposizione al governo Mol\u00e9 era eterogenea e solo fra grandi difficolt\u00e0 riusc\u00ec a esprimere una maggioranza stabile. Gli anni 1839-1840 furono pesantemente segnati da complicati giochi parlamentari, che portarono a un ritorno dell'instabilit\u00e0 di governo, che aveva conosciuto una pausa durante i due anni e mezzo in cui Luigi Filippo aveva mantenuto Mol\u00e9 al suo posto.\nIl secondo ministero Soult (maggio 1839-febbraio 1840).\nDopo la caduta di Mol\u00e9 Luigi Filippo fece chiamare in tutta fretta il maresciallo Soult, \u00abbrillante elsa cui si possono al bisogno adattare lame di tutte le forme e tutte le tempre\u00bb, che tent\u00f2 invano di mettere in piedi un governo in grado di riunire i tre principali capi della coalizione \u2013 Guizot, Thiers e Odilon Barrot.\nDavanti all'impossibilit\u00e0 di formare un governo il sovrano dovette rimandare al 4 aprile l'apertura della sessione parlamentare, prevista inizialmente per il 26 marzo. Thiers fall\u00ec nel tentativo di avvicinarsi al duca di Broglie e a Guizot. Luigi Filippo cerc\u00f2 allora di allontanarlo offrendogli una prestigiosa ambasciata, cosa che fece innalzare grandi proteste ai suoi sostenitori. In definitiva il 31 marzo il re dovette risolversi a costituire un governo di transizione, formato da personaggi relativamente incolori dal punto di vista politico, per poter almeno aprire la sessione parlamentare e lasciare decantare la situazione. I nuovi ministri non accettarono gli incarichi che \u00absotto la specifica condizione di lasciare le proprie funzioni nel momento in cui sar\u00e0 formato un governo definitivo\u00bb.\nLa sessione parlamentare si apr\u00ec il 4 aprile in un'atmosfera vicino all'insurrezione. Per l'elezione del presidente della Camera Thiers condusse la campagna per Odilon Barrot; una parte del centro sinistra present\u00f2 Hippolyte Passy contro Barrot. I deputati della maggioranza e i dottrinari votarono in masse per Passy che vinse per 227 voti contro 193. Il voto dimostr\u00f2 che la coalizione si era frantumata e che esisteva una maggioranza per contrastare le decisioni della sinistra.\nLe trattative per formare un nuovo governo si protrassero senza successo a causa dell'intransigenza di Thiers che fece promettere ai suoi fedeli di non entrare a far parte di alcun progetto di governo senza il suo avallo. La situazione sembrava del tutto bloccata al 12 maggio, quando la \"Soci\u00e9t\u00e9 des saisons\", societ\u00e0 segreta repubblicana che contava fra si propri membri Bernard, Barb\u00e8s e Auguste Blanqui, organizz\u00f2 un tentativo di insurrezione a Parigi, in \"rue\" Saint-Denis e \"rue\" Saint-Martin.\nL'operazione fall\u00ec e i congiurati vennero arrestati, ma l'avvenimento ribalt\u00f2 la situazione politica: la sera stessa Luigi Filippo formava un nuovo governo sotto la presidenza del maresciallo Soult, accorso fra i primi alle Tuileries per testimoniare il proprio sostegno al re e alla monarchia, una personalit\u00e0 cui Luigi Filippo pensava dall'inizio della crisi di governo.\nLa situazione politica sembr\u00f2 calmarsi: alla fine di maggio il voto sui fondi segreti evidenzi\u00f2 una maggioranza forte per il nuovo governo, che alla fine di luglio ottenne anche il voto sul bilancio 1840 con una maggioranza ancora pi\u00f9 ampia.\nI lavori parlamentari furono chiusi senza problemi il 6 agosto. Dopo la ripresa il 23 dicembre la Camera vot\u00f2 un indirizzo piuttosto favorevole al governo per 212 voti a 43 il 15 gennaio 1840. Ciononostante il governo cadde il 20 febbraio successivo, quando la Camera respinse, per 226 voti a 200, il progetto di legge sull'appannaggio del duca di Nemours in occasione dell'imminente matrimonio con la principessa Vittoria di Sassonia-Coburgo-Kohary.\nIl secondo governo Thiers (marzo-ottobre 1840).\nLa caduta del governo Soult costrinse il re a fare appello alla principale figura della sinistra, Adolphe Thiers, per formare il nuovo governo. A destra c'erano anche meno alternative, visto che\nGuizot, nominato ambasciatore a Londra in sostituzione di S\u00e9bastiani, stava per partire per l'Inghilterra.\nPer Thiers era l'ora della rivincita: contava di approfittarne per lavare l'affronto del 1836 e istradare definitivamente il regime sulla via del parlamentarismo, con un re che \u00abregna, ma non governa\u00bb, secondo la sua celebre formula, e un governo espressione della maggioranza del Parlamento e responsabile di fronte a esso. Non era evidentemente la visione condivisa Luigi Filippo e infatti si apr\u00ec cos\u00ec l'ultima fase di una partita decisiva fra le due concezioni della monarchia costituzionale e le due interpretazioni della Carta del 1830 che si erano affrontate dopo il 1830.\nIl governo nacque il 1\u00ba marzo 1840. Thiers offr\u00ec \u2013 solo in apparenza \u2013 la presidenza del Consiglio al maresciallo Soult, prima di \u00abessere costretto\u00bb a assumerla lui stesso, insieme al ministero degli Esteri.\nAll'inizio i rapporti col re furono difficili, avendo il sovrano preso (almeno in apparenza) il ritorno di Thiers come una umiliazione; Luigi Filippo mise Thiers in imbarazzo suggerendogli di conferire il bastone da Maresciallo di Francia a S\u00e9bastiani, rientrato dalla missione a Londra: il capo del governo era combattuto fra il desiderio di compiacere uno dei politici suoi amici e il timore che tale decisione sembrasse guidata dal medesimo favoritismo che lui stesso aveva in passato criticato nei \u00abgoverni di palazzo\u00bb. Decise dunque di aspettare e il re, secondo\nCharles de R\u00e9musat \u00abnon insiste e prende la cosa come un uomo che se lo aspetta e che non \u00e8 adirato nel constatare la resistenza dei suoi ministri ai suoi desideri pi\u00f9 naturali\u00bb.\nAl contrario al Parlamento Thiers marc\u00f2 punti a proprio favore nel dibattito sui fondi segreti iniziato il 24 marzo, dove ottenne la fiducia con 246 voti contro 160.\nUna politica conservatrice al servizio degli interessi della borghesia.\nBench\u00e9 considerato di centro sinistra, durante il suo secondo governo Thiers si rivel\u00f2 come un rigido conservatore, preoccupato degli interessi della borghesia. Se fece votare alla Camera dei deputati la conversione delle rendite, misura cara alla sinistra, lo fece con la certezza che sarebbe stata respinta dalla Camera dei Pari.\nUna pericolosa ricerca di gloria.\nMentre da un lato blandiva la borghesia conservatrice, Thiers accarezzava il desiderio di gloria di una gran parte della sinistra. Il 12 maggio 1840 il ministro dell'Interno R\u00e9musat annunci\u00f2 alla Camera dei deputati che il sovrano aveva deciso che i resti mortali di Napoleone I fossero inumati all'H\u00f4tel des Invalides. Con l'assenso del governo britannico il principe di Joinville part\u00ec per Sant'Elena sulla fregata \"La Belle-Poule\" e riport\u00f2 in patria le ceneri di Napoleone.\nTale annuncio suscit\u00f2 un effetto immenso sull'opinione pubblica, che si infiamm\u00f2 di fervore patriottico. Thiers vide in ci\u00f2 il compimento del disegno di riabilitazione della rivoluzione e dell'impero intrapreso con la sua \"Histoire de la R\u00e9volution fran\u00e7aise\" e con l\"Histoire du Consulat et de l'Empire\", tanto che Luigi Filippo \u2013 convinto a fatica ad un'operazione del genere, di cui era conscio dei rischi \u2013 tent\u00f2 di catturare a proprio vantaggio un po' della gloria imperiale e si appropri\u00f2 dell'eredit\u00e0 simbolica di Napoleone come gi\u00e0 si era appropriato di quella della monarchia di Versailles.\nVolendo approfittare del movimento di fervore bonapartista, il principe Luigi Napoleone sbarc\u00f2 a Boulogne-sur-Mer il 6 agosto 1840 in compagnia di alcuni fedelissimi, fra cui un compagno di esilio di Napoleone I a Sant'Elena, il generale de Montholon. Lo scopo era quello di sollevare il 42\u00ba Reggimento di fanteria di linea, ma l'operazione si risolse in un fallimento totale: Luigi Napoleone e i suoi complici furono arrestati e incarcerati nella fortezza di Ham. Furono processati davanti alla Camera dei Pari dal 28 settembre al 6 ottobre nell'indifferenza generale. Il principe, difeso dal celebre avvocato legittimista Berryer, fu condannato all'ergastolo.\nIn Algeria, di fronte ai sanguinosi attacchi di Abd el-Kader in rappresaglia alla spedizione delle Porte di Ferro del maresciallo Val\u00e9e e del duca d'Orl\u00e9ans (autunno 1839), Thiers spinse per la colonizzazione dell'interno sino ai limiti del deserto. Convinse il re, il quale vedeva nell'Algeria un teatro ideale perch\u00e9 i suoi figli coprissero la dinastia di gloria, delle proprie buone ragioni e lo persuase ad inviare sul posto, come governatore generale, il generale Bugeaud.\nLa questione d'Oriente, pretesto della caduta.\nIn Oriente Thiers sostenne il pasci\u00e0 d'Egitto Mehmet Ali, che ambiva a costituire un vasto impero arabo sull'Egitto e la Siria e cercava di concludere un accordo con l'Impero ottomano, sotto l'egida della Francia e all'insaputa delle altre quattro potenze europee (Gran Bretagna, Austria-Ungheria, Prussia, Russia). Tuttavia il ministro degli Esteri britannico Palmerston, informato dei negoziati, si affrett\u00f2 a sua volta a negoziare fra le quattro potenze un trattato che regolasse la questione d'Oriente e mettesse la Francia di fronte al fatto compiuto: concluso il 15 luglio 1840, il trattato conferm\u00f2 a Mehmet Ali il titolo di pasci\u00e0 d'Egitto e di San Giovanni d'Acri, ma solo a titolo personale e non ereditario.\nQuando fu reso noto in Francia il trattato provoc\u00f2 un'esplosione di rabbia patriottica: la Francia si ritrov\u00f2 messa da parte nel decidere la sorte di un'area in cui tradizionalmente esercitava la propria influenza, al contrario della Prussia, pur coinvolta, che non vi aveva alcun interesse. Luigi Filippo fece mostra di unirsi alla protesta generale, ma sapeva di avere l'occasione di sbarazzarsi di Thiers.\nIl 29 luglio vennero mobilitati i soldati delle classi dal 1836 al 1839 e il 13 settembre furono avviati i lavori delle fortificazioni di Parigi. La Francia rimase per\u00f2 inerte e dovette ingoiare la propria umiliazione il 2 ottobre, quando la flotta britannica bombard\u00f2 e prese Beirut, con la conseguente destituzione di Mehmet Ali da parte del Sultano.\nAl termine di lunghe trattative fra il sovrano e Thiers si trov\u00f2 un compromesso il 7 ottobre: la Francia avrebbe rinunciato a sostenere le pretese di Mehmet Ali sulla Siria, ma avrebbe dato dichiarazione ufficiale di non permettere che l'Egitto fosse toccato. Tale principio era contenuto in una nota datata 8 ottobre e indirizzata alle quattro potenze firmatarie del trattato del 15 luglio.\nDal punto diplomatico fu un successo, in quanto la Gran Bretagna dovette in definitiva riconoscere la sovranit\u00e0 ereditaria di Mehmet Ali sull'Egitto e rinunciare al principio base del trattato. La Francia aveva ottenuto il ritorno alla situazione del 1832.\nCiononostante dopo l'episodio la frattura fra il re e il primo ministro era irrimediabile. Il 29 ottobre, quando Charles de R\u00e9musat present\u00f2 al Consiglio dei ministri la bozza del discorso della Corona preparata da Hippolyte Passy, Luigi Filippo la trov\u00f2 troppo bellicosa. Dopo una breve discussione Thiers e i suoi colleghi diedero le dimissioni che il re accett\u00f2 immediatamente. L'indomani Luigi Filippo fece chiamare Soult e Guizot, che raggiungessero Parigi il prima possibile.\nIl sistema Guizot.\nChiamando al potere Guizot e i dottrinari, ossia il centrodestra, dopo il centrosinistra di Thiers, Luigi Filippo era senza dubbio distante dal pensare che tale combinazione doveva durare sino al tramonto del suo regno. Di certo presumeva che, dopo qualche mese, poteva ritornare in carica Mol\u00e9.\nGuizot, lasciata Londra il 25 ottobre, arriv\u00f2 l'indomani a Parigi. Aveva subordinato il proprio ritorno alla possibilit\u00e0 di comporre il governo secondo i propri criteri. Con abilit\u00e0 prese per s\u00e9 il dicastero degli Esteri e lasci\u00f2 la presidenza nominale del governo al maresciallo Soult: ci\u00f2 soddisf\u00f2 il re e la famiglia reale, lasciando a Guizot piena libert\u00e0 di manovra. Il centrosinistra aveva rifiutato di far parte del governo, che comprendeva quindi solo conservatori, dal centro al centrodestra dei dottrinari.\nSi eresse in Place de la Bastille la Colonna di luglio, in memoria delle \"Tre giornate gloriose\". La questione d'Oriente fu regolata dalla convenzione di Londra sugli Stretti nel 1841, il che permise un pieno riavvicinamento anglofrancese, che a sua volta favor\u00ec la colonizzazione dell'Algeria conquistata da Carlo X.\nIl governo era orleanista, come la Camera, che era divisa in:\nGuizot poteva contare sul partito conservatore e sulle divisioni dell'opposizione: rifiutava tutte le riforme tese ad abbassare il censo e ancor meno accettava l'idea del suffragio universale diretto; secondo lui la monarchia doveva favorire la \"classe media\" e i notabili, uniti nella propriet\u00e0 terriera, nella morale legata al denaro, al lavoro e al risparmio: \u00abArricchitevi col lavoro e il risparmio e anche voi sarete elettori!\u00bb. Guizot fu aiutato dalla ripresa economica che interess\u00f2 il Paese dal 1840 al 1846: con un ritmo di crescita del 3.5% annuo le rendite agricole aumentarono, come il potere d'acquisto, che train\u00f2 una crescita della produzione industriale. Il settore dei trasporti conobbe uno sviluppo eccezionale: nel 1842 una legge organizz\u00f2 la rete ferroviaria nazionale, che pass\u00f2 da 600 a 1.850 chilometri.\nUn sistema in bilico.\nL'epoca era caratterizzata dalla nascita di un nuovo fenomeno sociale, oggi conosciuto come pauperismo. Legato all'industrializzazione e alla concentrazione di masse operaie, prendeva linfa dalla povert\u00e0 durevole e diffusa degli operai, che non avevano possibilit\u00e0 di migliorare il proprio livello di vita. Inoltre era venuta meno l'antica solidariet\u00e0 delle congregazioni caratteristiche dell\"ancien r\u00e9gime\". La situazione operaia era catastrofica: giornate di 14 ore, salari a 0.20 franchi al giorno e gli operai erano alla merc\u00e9 del padrone. I 250.000 mendicanti e i tre milioni di francesi iscritti nelle liste di beneficenza costituivano un formidabile serbatoio di insoddisfazione, di fronte a un'inesistente assistenza statale.\nLa crisi della monarchia.\nNel 1846 il raccolto fu misero e l'aumento del prezzo del grano, base dell'alimentazione, provoc\u00f2 la crisi: il potere d'acquisto scese, il mercato interno rimase statico, provocando una crisi industriale da sovrapproduzione, e immediatamente i padroni licenziarono i lavoratori in eccesso; il risparmio diffuso fu ritirato e il sistema bancario entr\u00f2 in crisi. I fallimenti si moltiplicarono, la borsa valori cadde a picco. Lo Stato reag\u00ec importando grano dalla Russia, il che rese negativa la bilancia commerciale, e i lavori pubblici si fermarono.\nScoppiarono manifestazioni operaie; a Roubaix, il 60% degli operai era disoccupato. La corruzione (\"affaire\" Teste-Cubi\u00e8res) e gli scandali (Choiseul-Praslin) minarono il regime. Le associazioni erano state inoltre irregimentate dallo Stato e le adunanze vietate a partire dal 1835, cosicch\u00e9 l'opposizione era imbavagliata. Per aggirare la legge le opposizioni utilizzavano i funerali civili per dare vita a manifestazioni pubbliche; le feste di famiglia e i banchetti erano ugualmente un pretesto per assembramenti. Alla fine del regime la Campagna dei banchetti si svolse in tutte le grandi citt\u00e0 della Francia. Luigi Filippo decise di vietare il banchetto di chiusura, previsto per il 14 gennaio 1848; rinviato al 22 febbraio, il banchetto provoc\u00f2 la rivoluzione del 1848.\nLa caduta del regime.\nDopo una manifestazione Luigi Filippo rimpiazz\u00f2 Guizot con Thiers, che propose una dura repressione. Ricevuto con ostilit\u00e0 dalle truppe distaccate in Place du Carrousel, davanti al palazzo delle Tuileries, il re si decise ad abdicare in favore di suo nipote, Luigi Filippo Alberto d'Orl\u00e9ans, affidando la reggenza alla nuora Elena di Meclemburgo-Schwerin. Tuttavia non fu sufficiente: la Seconda Repubblica fu proclamata il 24 febbraio davanti alla Colonna della Bastiglia."}
{"id": "1508276", "revid": "2134764", "url": "https://it.wikipedia.org/wiki?curid=1508276", "title": "Alessandro Fantozzi", "text": "Alto 189 centimetri, giocava nel ruolo di playmaker.\nCarriera.\nGiocatore.\nClub.\nInizia la sua carriera cestistica nella citt\u00e0 natale, con la maglia amaranto della Libertas Livorno. Gli anni ottanta sono il periodo pi\u00f9 felice per il basket labronico: due squadre in serie A1 e una delle due, la Libertas con Fantozzi, sempre al vertice del campionato. Risale al 1989 una delle parentesi pi\u00f9 brutte della storia della pallacanestro livornese: il quasi scudetto della Libertas nella quinta partita della serie finale contro l'Olimpia Milano (prima assegnato a Livorno, poi, dopo la visione dei filmati televisivi, a Milano). Un episodio che segna indelebilmente il basket a Livorno. Avviene la fatidica fusione delle due squadre cittadine che non accontenter\u00e0 nessuno e costringe Fantozzi a lasciare Livorno.\nNel 1991 passa alla Virtus Roma, allora targata Messaggero, dove resta fino al 1993.\nNel biennio romano vincer\u00e0 l'unico trofeo alzato nella sua carriera di giocatore: la Coppa Kora\u0107 del 1992.\nIn seguito milita anche con la Pallacanestro Reggiana, la Viola Reggio Calabria, di nuovo a Livorno e a Montecatini.\nNel 1998 passa all'Orlandina Basket. In giro di pochi anni trascina la squadra siciliana nella Legadue. A lui \u00e8 dedicato il palasport di Capo d'Orlando, chiamato infatti \"PalaFantozzi\".\nNel 2005, a 44 anni, gioca con la Libertas Liburnia Basket Livorno, in serie C2.\nFantozzi vinse la gara da tre punti all'All-Star Game del 1991 battendo Oscar Schmidt ed interrompendo una striscia di 6 vittorie consecutive.\nNazionale.\nDella Nazionale ha vestito pi\u00f9 volte la maglia vincendo l'argento al Campionato Europeo di Roma nel 1991. Nel 2008 ha vinto il Mondiale Over-45\nAllenatore.\nNel 27 novembre 2009 \u00e8 diventato capo-allenatore della Cestistica Gioiese, in Serie C Dilettanti. Nella stagione successiva viene nominato allenatore della Viola Reggio Calabria; vi rimane sino al gennaio 2012. Nel settembre 2013 viene ingaggiato dalla Fortitudo Martina Franca in Divisione Nazionale B. Nel luglio 2014 viene nominato nuovo allenatore della Pallacanestro Monsummano in Serie B, fino al suo esonero nel dicembre dello stesso anno. Alla fine del 2015 succede a Valerio Corvino come allenatore dell'Ambrosia Bisceglie, squadra pugliese di pallacanestro di serie B2 girone D. \nNel 2018 subentra a tre giornate alla fine della stagione di serie B a coach Daniele Aniello della Janus Basket Fabriano, ottenendo cos\u00ec la salvezza con i play out della societ\u00e0 cartaia nel campionato di serie B di basket.\nNella seconda stagione nel club cartaio, guida la squadra ad un terzo posto in regular season e si qualifica per i play-off promozione, cosa che non accadeva nell'ambiente cestistico fabrianese da 15 anni per varie vicissitudini, termina la stagione con la sconfitta dei quarti di finale dei playoff promozione serie A2 contro il Napoli Basket, a stagione conclusa il soldalizio cartaio decide di separarsi dal coach."}
{"id": "1508277", "revid": "123709421", "url": "https://it.wikipedia.org/wiki?curid=1508277", "title": "Raffaele Cerbone", "text": "A lungo giocatore professionista, ha vissuto il momento migliore della sua carriera sportiva a met\u00e0 degli anni 1990, con le maglie del prima e del Chievo poi, mettendosi in luce come uno dei pi\u00f9 prolifici giocatori della serie cadetta di allora. Ha giocato anche in Serie A, con la maglia dell'Empoli.\nCarriera.\nGiocatore.\nGli inizi: Casertana (1986-1993).\nCerbone cresce calcisticamente nella . Con la formazione rossobl\u00f9 debutta nel calcio professionistico. Infatti, dopo essere entrato nel \"giro\" della prima squadra gi\u00e0 nella stagione 1986-1987, in quella successiva scende in campo 19 volte in C1, mettendo a segno anche due reti. Nel campionato 1988-1989 conquista il posto da titolare. Presenzia in 31 incontri di campionato marcando 7 gol. La stagione 1989-1990, invece, \u00e8 per lui poco fortunata a causa di un importante infortunio alla schiena, con sole 10 presenze senza gol.\nNel 1990-1991 contribuisce alla promozione della sua squadra in Serie B con 4 reti in 24 partite. Nel suo primo campionato in cadetteria segna 3 gol in 21 partite. Per la Casertana \u00e8 una stagione difficile, culminata con il ritorno in C1. Nel suo ultimo anno con la squadra campana non salta nemmeno un incontro di campionato (34 presenze) e segna 8 gol. Terminato il campionato, la societ\u00e0 fallisce.\nVenezia (1993-1996).\nNell'estate 1993 Cerbone si trasferisce al , in B. Come nella stagione precedente, il giocatore presenzia in tutte le 38 gare di campionato e, per la prima volta nella sua carriera, raggiunge la doppia cifra nelle marcature, fermandosi a 13 gol i tifosi lagunari decidono di creare il club \"lello cerbone fioi di cannaregio\". Nel campionato 1994-1995 migliora ulteriormente, segnando 14 reti in 36 partite disputate. L'anno successivo \u00e8 l'ultimo per Cerbone con la maglia arancioneroverde del . L'attaccante si congeda con 8 gol in 33 partite.\nChievo (1996-1999).\nPer la stagione 1996-1997 viene ingaggiato dal Chievo. Il primo campionato con i veronesi \u00e8 il migliore della sua carriera. Cerbone trova in Michele Cossato un ottimo compagno di reparto: insieme segnano 30 reti. Il giocatore campano, con le sue 20 segnature, si piazza ai primi posti della classifica marcatori finale. Anche grazie ai suoi gol i clivensi sfiorano la promozione in A. La squadra veronese fa affidamento su di lui per ripetere la stagione. Nella seconda met\u00e0 di campionato arriva a quota 12 gol in 34 partite. Nel campionato 1998-1999 risente del cattivo andamento della squadra (che staziona agli ultimi posti della classifica ed esonera il tecnico Domenico Caso). Fino a gennaio segna 2 reti in 17 presenze.\nIl debutto in A con l'Empoli, il Brescia (1999-2000).\nNei primi giorni del 1999 Cerbone corona il sogno di poter giocare in Serie A. Infatti, viene prelevato dall'Empoli. Il giorno del suo debutto \u00e8 il 31 gennaio 1999, in Roma-Empoli (1-1), in cui il giocatore segna il gol del pareggio per la sua squadra al 90'. Nella sua esperienza in massima serie presenzia in tutto 13 volte e segna 2 gol (oltre a quello contro i giallorossi, va a segno anche nella sconfitta interna contro la ). L'Empoli retrocede in B a fine stagione.\nNel campionato 1999-2000 Cerbone gioca in Serie B con la maglia del Brescia. Le \"rondinelle\" puntano alla promozione nella massima serie e centrano l'obiettivo. Il centrocampista campano scende in campo 33 volte , segnando 3 reti.\nIl breve ritorno al Chievo, SPAL e Padova (2000-2004).\nIl Chievo decide di tenere il giocatore per la stagione 2000-2001. In estate il tecnico Luigi Delneri lo utilizza con continuit\u00e0 in Coppa Italia. Cerbone torna al gol in maglia giallobl\u00f9. Molti tifosi sognano che possa ripetere le prestazioni raggiunte durante la sua prima esperienza in squadra. Tuttavia, alcuni dissapori con l'allenatore e un intervento chirurgico lo portano a essere messo ai margini della rosa. Il giocatore, quindi, non pu\u00f2 dare il suo contributo alla stagione del Chievo (che poi conquister\u00e0 la promozione in A).\nIn marzo, dopo essere sceso in campo solo 3 volte, viene ceduto alla SPAL, formazione di C1. Fino a giugno segna 4 reti in 7 partite. Nella stagione 2001-2002 realizza 6 gol in 31 presenze. Il campionato successivo lo gioca, in prestito, con la maglia del Padova, totalizzando 26 presenze e 1 gol. Nell'estate 2003 ritorna a Ferrara, dove disputa il suo ultimo campionato professionistico (31 presenze e 4 gol).\nFine carriera: Budoni, Arzachena e Miranese.\nCerbone chiude la sua carriera agonistica in Costa Smeralda e nella provincia di Venezia. Nella stagione 2004-2005 gioca in Eccellenza con la maglia del Budoni, mentre in quella successiva \u00e8 in Serie D nell'Arzachena, e in Eccellenza con la Miranese.\nIn carriera ha totalizzato complessivamente 13 presenze e 2 reti in Serie A, e 250 presenze e 75 reti in Serie B.\nAllenatore.\nAppena conclusa la carriera da calciatore, intraprende la carriera da allenatore. Nel 2008-2009 \u00e8 il vice dell'Arzachena, mentre per met\u00e0 della stagione successiva ricopre lo stesso ruolo sulla panchina del Budoni; nel 2010-2011 la societ\u00e0 gallurese lo promuove capo allenatore. La stagione successiva scende di categoria per allenare l'Olbia, in Eccellenza: conduce i bianchi al secondo posto finale, in un torneo dominato dalla Torres. Nel campionato 2012-2013 viene ingaggiato dall'Arzachena, in Serie D, dove rimane per una stagione.\nNell'estate 2013 fa ritorno al Budoni, dove rimane sino al 2015, salvo poi essere richiamato la stagione successiva. Guida i biancazzurri fino alla stagione 2018-2019, in Serie D, dimettendosi a fine campionato una volta ottenuta la salvezza. Il 17 novembre 2019, a sei mesi dal divorzio, torna alla guida del Budoni, al posto dell'esonerato Gianluca Hervatin. Nell'estate 2020, lascia il Budoni e fa ritorno dopo sette anni all' Arzachena, in serie D. Appena terminato il campionato e ottenuta la salvezza , il club smeraldino comunica che il contratto del tecnico non verr\u00e0 rinnovato per la stagione 2021-22.\nIl 26 Ottobre 2021, ritorna sulla panchina del Budoni, ultimo nel campionato di Eccellenza Sarda, al posto dell' esonerato Tony Rodriguez."}
{"id": "1508279", "revid": "66387", "url": "https://it.wikipedia.org/wiki?curid=1508279", "title": "Field Target", "text": ""}
{"id": "1508281", "revid": "66387", "url": "https://it.wikipedia.org/wiki?curid=1508281", "title": "Bench Rest", "text": ""}
{"id": "1508283", "revid": "15756", "url": "https://it.wikipedia.org/wiki?curid=1508283", "title": "Moussa Demb\u00e9l\u00e9", "text": "Carriera.\nClub.\nHa iniziato la carriera professionistica nel 2003 nelle file del Germinal Beerschot, squadra della divisione superiore del campionato belga con il ruolo di centrocampista che svaria per tutta la trequarti avversaria. Nel 2005 si \u00e8 trasferito al Willem II dove \u00e8 rimasto un solo anno prima di passare all'AZ Alkmaar nel estate del 2006; ad ottobre dello stesso anno ha fatto il suo esordio in nazionale, contro l'Azerbaigian.\nIl 17 agosto 2010 passa al Fulham per una cifra intorno ai 5 milioni. In due stagioni con la maglia dei \"cottagers\" ha collezionato 75 presenze totali e segnato 7 gol subendo una trasformazione da giocatore prettamente offensivo a pi\u00f9 disciplinato tatticamente.\nIl 29 agosto 2012 si trasferisce ufficialmente al Tottenham per 15 milioni di sterline. Il 1\u00ba settembre segna al debutto, in casa contro il (1-1). Nella stagione 2016-2017 \u00e8 costretto a saltare varie partite a causa di continui infortuni al piede, ma nella sua militanza a Londra si afferma come uno dei centrocampisti pi\u00f9 validi della squadra.\nInfortunatosi alla caviglia nel 2018-2019, il 17 gennaio 2019 si trasferisce al Guangzhou R&amp;F, nella Super League cinese, per 11 milioni di sterline.\nNazionale.\n\u00c8 stato convocato per le Olimpiadi di Pechino 2008, competizione nella quale ha segnato 2 gol all'Italia (3-2 per il Belgio il risultato), eliminando gli azzurri dal torneo.\nViene convocato per gli Europei 2016 in Francia, competizione in cui il Belgio viene eliminato nei quarti di finale dal Galles.\nStatistiche.\nPresenze e reti nei club.\n\"Statistiche aggiornate al 7 aprile 2018.\""}
{"id": "1508290", "revid": "767487", "url": "https://it.wikipedia.org/wiki?curid=1508290", "title": "Adelmo e i suoi Sorapis", "text": "Adelmo e i suoi Sorapis sono stati un gruppo musicale italiano formato da Adelmo \"Zucchero\" Fornaciari, Dodi Battaglia dei Pooh, Maurizio Vandelli dell'Equipe 84, il produttore Fio Zanotti, il manager di Zucchero Michele Torpedine e il bassista dei Nomadi Umbi Maggi.\nAttivit\u00e0.\nIl gruppo si form\u00f2 nel 1989 a San Vito di Cadore, presso l'albergo Sorapis, ai piedi dell'omonimo monte dolomitico, dove stavano trascorrendo le vacanze natalizie. Fu Umbi Maggi a proporre l'idea del gruppo, per fare \"un biglietto d'auguri natalizi suonato e cantato\" da distribuire agli amici. I sei musicisti per\u00f2 non si fermarono solo alla canzone natalizia (\"...E cos\u00ec viene Natale\"), ma in 9 giorni registrarono anche altre otto canzoni che quattro anni dopo sarebbero finite all'interno di \"Walzer d'un Blues\" e il 31 dicembre fecero il loro esordio in pubblico.\nIl disco d'esordio venne infatti pubblicato solo nel dicembre 1993 e trainato dal singolo natalizio \"E cos\u00ec viene Natale...\" ottenne un buon successo di pubblico conquistando un Disco d'Oro e arrivando al 52\u00ba posto nelle classifiche di vendita dell'anno. Il gruppo ha poi fatto un breve tour per promuovere il disco con date a Milano, Roma e Betlemme, e si \u00e8 riunito anche in occasione de \"L'Urlo Tour Europa Italia\" di Zucchero e per alcuni eventi benefici, prima di sciogliersi.\nA distanza di anni \u00e8 avvenuta una reunion del gruppo al Festival di Sanremo 2009, per un'esibizione insieme a Irene Fornaciari, la sera del 19 febbraio 2009, in qualit\u00e0 di ospiti."}
{"id": "1508300", "revid": "729019", "url": "https://it.wikipedia.org/wiki?curid=1508300", "title": "Honor\u00e9 Charles Reille", "text": "Biografia.\nPortati a termine privatamente gli studi, entra come granatiere nel 1\u00ba Battaglione del Varo, il 1\u00ba ottobre 1791. Nominato sottotenente nel Reggimento reale di Assia-Darmstadt (94\u00ba fanteria) il 15 settembre 1792, visse le sue prime esperienze belliche in Belgio, a Roucoux, Liegi, Neerwinden.\nPromosso tenente in ragione del coraggio dimostrato il 27 novembre 1793, capitano il 23 maggio 1796, aiutante di campo del generale Mass\u00e9na il 5 novembre dello stesso anno, assistette ai fatti d'armi che portarono alla presa dei forti ed alla resa di Tolone. Accompagn\u00f2 il suo generale in Italia, segnalandosi in differenti scontri quali la presa di Saorge, le battaglie di Montenotte, di Dego, di Lodi, ed alla battaglia di Rivoli, dove, circondato dal nemico mentre era in ricognizione lungo l'Adige, si fece strada attraverso numerosi battaglioni; acquis\u00ec altri meriti a Ballano, a San Giorgio di Mantova, sul Brenta, dove fu ferito, a Caldiero, ad Arcole, a Mantova, a Belluno, a Freymar ed a Tarvisio.\nIn quest'ultima circostanza, durante la carica del suo reggimento di cavalleria, quasi tutti i cavalli caddero contemporaneamente, e il combattimento prosegu\u00ec a piedi con la cattura o la morte degli uomini del reggimento.\nCreato \"chef d'escadron\" provvisorio, sul campo di battaglia, il 7 gennaio 1797, fu confermato nel grado il 23 maggio seguente dal generale in capo dell\"Armata d'Italia\" e ricevette una citazione.\nDopo il trattato di Campoformio, ottenuto Mass\u00e9na il comando dell\"Armata di Svizzera\", Reille fu nominato aiutante generale (15 febbraio 1799) e fu inviato in missione di ricognizione dei passaggi sul Reno, dai Grigioni al lago di Costanza, oltre che delle posizioni del nemico; il piano della campagna fu basato sui suoi rapporti.\nCombatt\u00e9 a Coira, Feldkirch, Luciensteidt (presso Zurigo) ed a Svitto. Il generale Oudinot, ferito, gli affid\u00f2 il comando delle proprie truppe; entr\u00f2 in Zurigo con Mass\u00e9na, prese dei prigionieri e si lanci\u00f2 all'inseguimento del nemico. Copr\u00ec i movimenti di francesi durante gli attacchi diretti contro Suvorov nella Muttental.\nMass\u00e9na, tornato a Genova come generale in capo, ordin\u00f2 a Reille di ispezionare le posizioni dell'esercito francese, da Nizza al Moncenisio. Forzato in maniera rocambolesca il blocco navale inglese, fece rientro a Genova il 1\u00ba maggio per distinguersi nei combattimenti che avvennero nei giorni successivi.\nNuovamente in Francia nell'agosto 1800, torn\u00f2 in Italia con truppe scelte agli ordini di Murat, fu capo di Stato Maggiore di un'armata di esplorazione, e sottocapo di Stato Maggiore generale delle armate francesi in Italia.\nIl 29 agosto 1803 fu nominato generale di brigata ed inviato, poco dopo, in Baviera ed Austria, ad osservare i movimenti del nemico. Di ritorno a Parigi fu incaricato di sovrintendere all'organizzazione delle truppe provenienti da Santo Domingo; adempiuta tale missione, ottenne sotto il generale Lauriston il comando in seconda delle truppe imbarcate a Tolone, sulla flotta dell'ammiraglio Villeneuve ed assist\u00e9 alla battaglia di Cabo Fisterra. Lasci\u00f2 la flotta a Cadice e raggiunse la \"Grande Arm\u00e9e\" per la Guerra della quarta coalizione; durante tale campagna, comand\u00f2 nell'alta Austria, nel 1806, una brigata del V Corpo d'armata che marci\u00f2 in prima linea alla battaglia di Saalfeld ed alla battaglia di Jena. A Pu\u0142tusk la sua brigata sfond\u00f2 il centro dello schieramento russo, e fu perci\u00f2 nominato generale di divisione il 30 dicembre; quando il generale Gudin fu ferito, Reille ne prese il posto, e qualche giorno dopo il maresciallo Lannes lo scelse come capo di Stato Maggiore.\nMentre si trovava alla sinistra di Ostro\u0142\u0119ka al momento in cui i russi attaccarono la citt\u00e0, Reille ud\u00ec un vicino colpo di cannone, si diresse nella direzione dello sparo e vide le brigate \"Ruffin\" e \"Campana\" attaccati dal grosso dell'armata russa. Presosi carico del comando delle due brigate, conserv\u00f2 il possesso della citt\u00e0 malgrado gli attaccanti disponessero di forze quattro volte pi\u00f9 numerose e di trenta pezzi di artiglieria contro sei francesi. I russi penetrarono due volte in citt\u00e0, ma furono respinti lasciando pi\u00f9 di 400 morti, 700 feriti e 300 prigionieri. Il suo comportamento in quel giorno fece s\u00ec che l'Imperatore lo scegliesse come aiutante di campo (13 maggio 1807) e lo incaricasse di assistere all'assedio di Stralsund.\nDopo la pace di Tilsit divenne commissario straordinario in Toscana; part\u00ec quindi per la Catalogna, dove si segnal\u00f2 per aver tolto l'assedio di Figueres, per aver assediato e preso\nRoses.\nNel settembre 1809 fu nominato comandante del I Corpo d'armata dell\"Armata del Nord e di Spagna\". Inviato nuovamente alla \"Grande Arm\u00e9e\", Reille arriv\u00f2 per assistere al passaggio del Danubio e alla battaglia di Wagram, dove comand\u00f2 la divisione della Guardia incaricata di sostenere la batteria di 100 cannoni del generale Lauriston.\nAppreso dello sbarco inglese in Zelanda, l'Imperatore affid\u00f2 al generale Reille uno dei tre corpi d'armata dell'armata di Bernadotte. Dalla Zelanda torn\u00f2 in Spagna come governatore della Navarra (29 maggio 1810); combatt\u00e9 poi all'assedio di Valenza, e concorse alla vittoria (9 maggio 1812) rinforzando le truppe del maresciallo Suchet con la propria divisione.\nTenne il comando supremo del \"Corpo d'armata dell'Ebro\" dal 26 gennaio 1812 al 16 ottobre dello stesso anno, quando prese il comando dell\"Armata del Portogallo\", forte di 30.000 uomini.\nAvendo il re Giuseppe Bonaparte preso la decisione di concentrare tutte le proprie forze davanti all'Ebro, Reille evacu\u00f2 le provincie occupate e si diresse verso le alture di Pancorbo, per sostenere la pressione nemica e consolidare le proprie posizioni. Riunendosi cos\u00ec le armate \"del Centro\" e \"del Portogallo\", si tenne un consiglio di guerra per decidere il da farsi. Il generale Reille propose di riunire tutte le truppe disponibili, per un totale di 70.000 uomini, e prendere la direttrice di operazioni per Logro\u00f1o e la Navarra; ma Wellington prevenne le mosse francesi e attacc\u00f2 con 90.000 uomini. Reille si difese con 7.000 uomini contro 20.000 e non si ritir\u00f2 che dietro ordine esplicito.\nNelle ultime operazioni contro inglesi, spagnoli e portoghesi, combatt\u00e9 a sulla Bidasoa, in Navarra, a Orthez ed a Tolosa.\nDopo la pace spos\u00f2 la figlia di Mass\u00e9na. Con la Restaurazione (1814), fu nominato ispettore generale di fanteria delle divisioni 14\u00aa e 15\u00aa. Il 31 marzo 1815 fu inviato a Valenciennes per prendere il comando del II Corpo d'armata, combatt\u00e9 a Quatre Bras ed Waterloo, dove ebbe due cavalli feriti.\nIl 30 luglio 1823 il generale Reille fu nominato membro della commissione di difesa, mai per\u00f2 formata; il 17 febbraio 1828 entr\u00f2 a far parte del Consiglio superiore della guerra.\nIl 15 novembre 1836 fu eletto presidente del Comitato della fanteria e della cavalleria.\nNel 1852 fu eletto senatore delle Alpi Marittime. Mor\u00ec nel 1860 a Parigi e fu sepolto al cimitero di P\u00e8re-Lachaise nella stessa tomba di Mass\u00e9na.\nOnorificenze.\nIl 15 giugno 1804 fu nominato \"Commandeur\" della Legion d'onore; \"Grand Officier\" il 29 luglio 1814 e \"Grand-Croix\" il 14 febbraio 1815.\nIl 27 giugno dello stesso anno fu nominato cavaliere di San Luigi.\nIl 17 settembre 1847, il re Luigi Filippo lo elev\u00f2 alla dignit\u00e0 di Maresciallo di Francia, dopo quella di Pari di Francia."}
{"id": "1508318", "revid": "380654", "url": "https://it.wikipedia.org/wiki?curid=1508318", "title": "Curt Hawkins", "text": "Hawkins ha combattuto in WWE (dove ha combattuto dapprima dal 2007 al 2009 e poi dal 2016 al 2020), dov'\u00e8 noto per una striscia di 269 sconfitte consecutive, terminata il 7 aprile 2019 a WrestleMania 35 con la vittoria del suo secondo Raw Tag Team Championship insieme a Zack Ryder (la prima volta che i due vinsero il titolo esso era noto come WWE Tag Team Championship).\nCarriera.\nDeep South Wrestling (2006\u20132007).\nIl 24 febbraio 2006 Brian Myers e Matthew Cardona firmarono un contratto di sviluppo con la World Wrestling Entertainment. Lottarono nella Deep South Wrestling, all'epoca federazione satellite della WWE, conquistando il DSW Tag Team Championship per due volte.\nWorld Wrestling Entertainment (2007\u20132009).\nNei primi mesi del 2007 i Major Brothers iniziarono a combattere regolarmente nei Dark match precedenti alla trasmissione di Raw e SmackDown!.\nIl 15 giugno 2007 conquistarono il Southern Tag Team Championship nella Ohio Valley Wrestling salvo perdere il titolo il 29 giugno in favore dei \"James Boys\" (K.C. James e Cassidy James).\nDebuttarono ufficialmente in uno show televisivo della WWE il 1\u00ba maggio 2007 durante una puntata di \"ECW on Sci Fi\" sconfiggendo Matt Striker e Marcus Cor Von in un tag team match; nell'occasione ricoprirono il ruolo degli sconosciuti. Fu l'unica vittoria del team negli show ECW.\nI Majors Brothers furono spostati dalla ECW a SmackDown! il 17 giugno 2007 con il . Al loro debutto nello show, il 6 luglio 2007, sconfissero Jeremy Young e Mike Fox. Il 9 novembre 2007 lottarono in un match valido per il Tag Team Championship grazie ad una precedente vittoria in una battle royal valida per la definizione dei primi sfidanti per il titolo, ma non riuscirono a sconfiggere i campioni, MVP e Matt Hardy.\nAd Armageddon i Major Brothers, vestiti allo stesso modo di Edge, interferirono nel match valido per il World Heavyweight Championship, aiutando Edge a conquistare la cintura e passando al contempo tra gli heel per la prima volta dal loro arrivo nella WWE.\nIl 21 dicembre 2007 a \"SmackDown!\", i Major Brothers furono presentati come aiutanti di Edge e dell'allora General Manager dello show Vickie Guerrero. Al duo fu affidata una nuova gimmick e nuovi nomi: Brett Major divenne Zack Ryder e Brian Major divenne Curt Hawkins. Da allora i due hanno fatto da guardaspalle alla Rated R Superstar e Vickie Guerrero.\nIl 20 luglio 2008 a The Great American Bash 2008 conquistarono i WWE Tag Team Championship sconfiggendo i campioni The Miz e John Morrison in un Fatal Four Way match al quale presero parte anche Jesse &amp; Festus e Finlay &amp; Hornswoggle. Ad Unforgiven 2008 lasciano \"La Familia\" quando Big Show aiuta Vickie Guerrero ad attaccare The Undertaker. Il 26 settembre perdono il titolo contro Carlito e Primo Colon. Il duo si scioglie quando, nella Draft 2009, Zack Ryder ritorna alla ECW mentre Hawkins viene rimandato in Florida Championship Wrestling per ulteriori allenamenti.\nFlorida Championship Wrestling (2009\u20132010).\nHawkins viene rimandato in Florida Championship Wrestling debuttando nel 2009 perdendo contro David Otunga. Successivamente, vince una battle royal a 8 uomini e diventa 1st contender per l'FCW Florida Heavyweight Championship detenuto da Justin Gabriel ma viene sconfitto da Gabriel che mantiene il titolo. Vince poi gli FCW Florida Tag Team Championship con Caylen Croft e Trent Baretta. Anche se pu\u00f2 sembrare strano visto che \u00e8 un trio, potevano difendere i titoli secondo la FreeBird Rules ovvero che ogni formazione possibile fra i tre lottatori poteva andare bene per la difesa dei titoli, che persero contro Michael McGillicutty e Brett DiBiase.\nRitorno in WWE (2010\u20132014).\nAlleanza con Vance Archer (2010\u20132011).\nHawkins torna a SmackDown dopo pi\u00f9 di un anno di assenza, in tag team con Vance Archer. I due dichiarano di non aver un contratto a tempo indeterminato, ma di avere un mese per impressionare tutti e \"fare impatto\" nello Show. Distruggono prima dei jobber a Superstars, poi altri due wrestlers locali a Smackdown, per poi attaccare MVP nella puntata di Smackdown del 4 giugno dopo un match della Ballin superstar contro Jack Swagger. Successivamente vincono, contro lo stesso MVP e Christian, \u00e8 Otterrano delle buone prestazioni nella categoria di coppia, ma non riescono ad avere per\u00f2 delle Title Shots per i titoli di coppia. I due partecipano poi ad una Battle Royal a Smackdown per uno spot nel Fatal 4 Way per il World Heavyweight Title nell'omonimo PPV, ma vengono eliminati durante l'incontro, seppur ben figurando. Il 25 giugno a Smackdown i due combattono in coppia con Dolph Ziggler perdendo contro Kofi Kingston, MVP &amp; Christian. Nella puntata del 9 luglio di Smackdown, sconfiggono Matt Hardy e Christian. A Superstars il 15 luglio sconfiggono altri 2 Jobber (Matt Cross &amp; Jamin Canseco). Il 5 agosto a Superstars, Hawkins e Archer, sconfiggono Trent Baretta e Caylen Croft. Nella puntata di Superstars del 19 agosto, affrontano e sconfiggono MVP e JTG, Ma in quella del 26 perdono contro Trent Baretta e Caylen Croft. Perdono anche il Rematch del 9 settembre a Superstars. Il 24 settembre combattono a Smackdown in un Handicap Match contro Big Show, ma perdono il match. A Superstars dopo che Vance Archer nel suo match contro Chris Masters attacca per sbaglio Curt Hawkins, i due si separano con Hawkins che colpisce con il suo Flying Elbow Smash Archer.\nInizia poi a combattere da singolo ottenendo ben pochi successi. Dopo un breve feud con Trent Baretta, vinto da quest'ultimo a WWE Superstars combatte sporadicamente. Il 28 ottobre perde contro MVP. Nella puntata di Superstars del 16 dicembre perde anche contro, JTG. Perde il 6 gennaio a WWE Superstars contro Chris Masters. Nella puntata di Superstars del 13 gennaio, Curt Hawkins e Chavo Guerrero vengono sconfitti in un tag team match da Chris Masters e JTG. Nella puntata di WWE Superstars del 20 gennaio viene sconfitto da Chris Masters con la \"Masterlock\". Nel dark match di Royal Rumble 2011 sconfitto da R-Truth. Nella puntata di WWE Superstars del 3 febbraio, Curt Hawkins in coppia con Tyler Reks sconfigge la squadra formata da Trent Baretta e JTG. Dopo il match, Hawkins avanza l'ipotesi di formare un team con Reks ma quest'ultimo risponde negativamente attaccandolo con il suo \"Burning Hammer\"; proprio a causa di questo attacco, i due si affrontano a Superstars il 10 febbraio ma a spuntarla \u00e8 Tyler Reks. Nella puntata di Superstars del 3 marzo, viene sconfitto da Chris Masters per sottomissione. Nel Dark match della puntata di WWE SmackDown! dell'11 marzo viene sconfitto dal rientrante Shelton Benjamin. Il 31 marzo, a Superstars, perde contro Trent Baretta. A Wrestlemania 27, Hawkins partecipa alla 22-man battle royal nel dark match, dove per\u00f2 viene eliminato. Dopo un breve periodo di assenza, ritorna il 14 aprile a WWE Superstars, perdendo contro Chris Masters. Nella puntata di SmackDown! del 15 aprile, partecipa alla battle royal per decretare lo sfidante di Alberto Del Rio a WWE Extreme Rules nel match valido per il World Heavyweight Championship, ma viene eliminato da Rey Mysterio.\nAlleanza con Tyler Reks (2011\u20132012).\nNella supplemental Draft del 2011 Curt Hawkins passa da SmackDown a Raw. Nella puntata del 12 maggio a superstars aiuta il suo ex tag team partner Zack Ryder a vincere contro Vladimir Kozlov. Torna a combattere in coppia con Ryder dopo pi\u00f9 di due anni il 19 maggio a Superstars dove per\u00f2 i due perdono contro Santino Marella e Vladimir Kozlov. Sette giorni dopo, sempre a Superstars, si presenta da Face e sconfigge JTG, nei mesi successivi appare solo nel backstage di Raw con altre Superstars.\nNella puntata di Raw del 5 settembre si presenta nell'arena insieme a un nuovo compagno, Tyler Reks. Nella Puntata di Superstars dell'8 settembre sconfigge, insieme a Tyler Reks, Titus O'Neil e Percy Watson. Durante la puntata di NXT del 27 settembre, attaccano alla fine del loro match gli Usos, La settimana successiva a NXT affronta insieme a Tyler Reks gli Usos e riescono a sconfiggerli. Nel Rematch dell'11 ottobre perdono contro i samoani. La stessa settimana, a SmackDown, Hawkins partecipa alla Battle Royal a 37 uomini promossa da Theodore Long e John Laurinaitis nel quale il vincitore avrebbe ottenuto un match titolato per un titolo a sua scelta, ma viene eliminato da Sheamus. Nella puntata del 18 ottobre di NXT, assiste al match del suo tag team partner contro Yoshi Tatsu, a fine match Hawkins insieme a Reks attaccano Tatsu, ma arrivano gli Usos a salvare Yoshi Tatsu. La settimana successiva a NXT, accompagna Tyson Kidd nel suo match contro Jey Uso, nel quale dopo aver vinto attaccano Jimmy e Jey, ma arriva Yoshi Tatsu a scacciare Kidd e Hawkins. Hawkins ritorna dal suo infortunio il 10 novembre a Superstars, contro Justin Gabriel, perdendo per\u00f2 il match. Hawkins Partecipa alla battle royal della puntata speciale di Smackdown, del 29 novembre, venendo per\u00f2 eliminato da Sheamus. Nella puntata del 6 dicembre di NXT, affronta insieme al suo compagno Tyler Reks, gli Usos, venendo pero sconfitti, Settimana successiva a NXT, perdono ancora sta volta contro Trent Baretta e Yoshi Tatsu, Ma in quella del 21 dicembre sconfigge proprio, Trent Baretta, e nella puntata di Superstars del 22 dicembre, combatte nel main event insieme al suo compagno, Tyler Reks, per sfidare Gli AirBoom, ma vengono sconfitti. Settimana successiva, nell'ultima puntata di Superstars del 2011, perdono il rematch contro, gli AirBoom. Nella prima puntata di NXT, del 2012, viene sconfitto da, Trent Baretta. A Raw, il 9 gennaio, viene sconfitto dal rientrante Brodus Clay. Nella puntata del 18 gennaio di NXT, ritorna a vincere insieme a Tyler Reks, contro i rivali, Yoshi Tatsu e Trent Baretta, ma nella puntata di Superstars del 19 gennaio, perdono contro, Mason Ryan e Santino Marella. A NXT, il 25 gennaio, perdono contro gli Usos, ma il quella del 7 febbraio, nel main event di NXT, sconfiggono proprio questi ultimi. Il 14 febbraio, Hawkins disputa un match singolo, perdendo contro Tyson Kidd. Qualche giorno dopo, \u00e8 nel main event di SmackDown, e prova ad aggiudicarsi la Battle Royal valevole per il posto lasciato vacante da Randy Orton nell'Elimination Chamber di SmackDown valida per il World Title, ma viene eliminato. Nella puntata di Superstars Del 1\u00ba marzo perde contro, Santino Marella. Nella puntata di NXT del 14 marzo insieme al compagno Tyler Reks, sconfiggono Percy Watson e Alex Riley mentre il giorno dopo a Superstars, perdono contro i BOOM JIMMY. Nell'edizione di NXT del 21 marzo, Hawkins viene sconfitto da Justin Gabriel in un match uno contro uno.Nella puntata di Raw del 26 marzo viene sconfitto con rapidit\u00e0 da Brodus Clay. Il 5 aprile a Superstars, perde un Tag Team match insieme al suo compagno contro Gli Usos. A Superstars del 12 aprile, perde un match singolo contro, Kofi Kingston.\nNella puntata di NXT del 18 aprile, affronta il suo caro amico Tyler Reks in un match dove chi perde viene fatto licenziare, cortesia di William Regal. Il match viene vinto proprio da Tyler e Curt viene licenziato (Kayfabe). Dopo aver vinto, per\u00f2, anche Reks riceve il benservito.\nFaida con Ryback e infortunio (2012\u20132013).\nNella puntata di NXT del 9 maggio, Hawkins e Reks fanno il loro ritorno dicendo di essere stati assunti da John Laurinaitis come membri della security ad NXT e di essere stati reintegrati nel roster. Il giorno dopo, a Superstars, bagnano per\u00f2 il loro ritorno con la sconfitta venendo battuti da Santino Marella e Zack Ryder. Nella puntata di NXT del 16 maggio, perdono contro Ezekiel Jackson e The Great Khali. Ad Over the Limit, partecipa ad una Battle Royal a 20 uomini, nella quale il vincitore avrebbe scelto un campione secondario da sfidare con la cintura in palio, ma viene eliminato da The Great Khali. Inoltre la stessa sera, insieme al suo compagno, sequestra vari cartelloni dei fan contro John Laurinaitis. Nella puntata di Raw successiva, insieme a Tyler Reks, Titus O'Neil e Darren Young, attacca John Cena dopo il suo match contro David Otunga. Il 30 maggio, ad NXT, sono ancora vittoriosi contro gli Usos. Nella puntata di Raw del 4 giugno affrontano i campioni di coppia Kofi Kingston e R-Truth, venendo per\u00f2 sconfitti. L'11 giugno, combatte di nuovo a Raw, stavolta in singolo contro Sin Cara, perdendo il match. Nella puntata di NXT del 13 giugno, Hawkins e Reks sconfiggono Derrick Bateman e Percy Watson. Nella puntata di Superstars successiva a No Way Out, PPV nel quale Cena ha battuto Big Show ed ha terminato l'era \"People Power\" di Laurinaitis, Tyler Reks e Curt Hawkins vengono sconfitti da Tyson Kidd e da Justin Gabriel.\nNella puntata di SmackDown Great American Bash del 3 luglio viene sconfitto dal possente Ryback. Dopo questa sconfitta, Hawkins e Reks hanno annunciato su Twitter che sono pronti a vendicarsi di Ryback. Nella puntata successiva di Smackdown Hawkins assiste il match del suo compagno Tyler Reks contro Ryback, tuttavia Reks viene sconfitto.\nA Money in the Bank Curt e Tyler Reks affrontano insieme RyBack in un Handicap match venendo per\u00f2 un'altra volta sconfitti dopo una lunga resistenza. Fa la sua apparizione durante la 1000sima puntata di Raw attaccando Kane e The Undertaker con il compagno Tyler Reks e altri atleti, ma viene messo K.O. dopo aver subito una Chokeslam e una Tombstone Piledriver. Nella puntata di Superstars del 26 luglio Reks e Hawkins vengono sconfitti da Justin Gabriel &amp; Tyson Kidd. Il 6 agosto, a Raw, vengono nuovamente sconfitti da Ryback in un Handicap Match. Stessa settimana, a Superstars, perdono ancora contro Gabriel e Kidd.\nNella puntata di SmackDown prima di SummerSlam, Reks e Hawkins ricevono un'opportunit\u00e0 dal nuovo General Manager di SmackDown Booker T di mettersi in mostra nel roster blu e i due si presentano con una gimmick da spogliarellisti. La stessa sera, sconfiggono due lottatori locali. Il giorno 22 agosto, Reks chiede per\u00f2 il rilascio alla WWE per dedicarsi a tempo pieno alla famiglia. A Saturday Morning Slam, perde contro Brodus Clay.\nIn seguito, viene reso noto che ha dovuto sottoporsi ad un'operazione chirurgica per cui star\u00e0 fuori dal ring per un po' di tempo.\nVarie faide e rilascio (2013\u20132014).\nRitorna il 22 gennaio a Saturday Morning Slam, presentandosi con un nuovo look ma venendo sconfitto da Justin Gabriel. Ritorna poi ad NXT, perdendo contro Sami Zayn. Combatter\u00e0 anche 2 volte a Main Event, perdendo sia contro Justin Gabriel, che contro Big E Langston.\nA NXT prende parte a una battle royal per decretare il primo sfidante al NXT Championship venendo eliminato da Mason Ryan. Il 1\u00ba agosto torna a combattere a Superstars, subendo un'altra sconfitta da Sin Cara. Ad NXT perde di nuovo contro Sami Zayn mentre il 4 ottobre, a Superstars, perde contro Rob Van Dam. Nella puntata di Superstars del 7 febbraio perde un 8-Man Tag Team Match, in team con la 3MB, contro i Los Matadores e gli Usos.\nIl 12 giugno 2014 Curt Hawkins \u00e8 stato rilasciato dalla WWE.\nCircuiti indipendenti (2014\u20132015).\nDopo essere stato rilasciato dalla WWE, Myers lotta all' evento Jersey Championship Wrestling (JCW), in coppia con Val Venis sconfiggendo Danny Demento e Erick Andretti. Il 22 giugno Myers viene sconfitto da AR Fox all'evento Beyond Wrestling. il 29 agosto, Myers fa il suo debutto nella Pro Wrestling Guerrilla perdendo contro A.J. Styles.\nTotal Nonstop Action Wrestling (2015\u20132016).\nMyers fa il suo debutto nella Total Nonstop Action Wrestling il 27 luglio a \"Impact Wrestling\" dove in coppia con Trevor Lee perde contro i Wolves.\nSecondo ritorno in WWE (2016\u20132020).\n\"SmackDown\" (2016\u20132017).\nNella puntata di \"SmackDown\" del 16 agosto \u00e8 stato mandato in onda un promo che ha annunciato il ritorno di Hawkins in WWE dopo due anni. Nella puntata di \"SmackDown\" del 18 ottobre Hawkins avrebbe dovuto affrontare Apollo Crews ma l'incontro non \u00e8 avvenuto, in quanto Hawkins ha deciso di andarsene. Curt Hawkins ha debuttato ufficialmente nella puntata di \"Main Event\" del 26 ottobre dove \u00e8 stato sconfitto da Apollo Crews. Nella puntata di \"SmackDown\" del 1\u00ba novembre Curt ha risposto alla \"Open challenge\" di Dolph Ziggler per l'Intercontinental Championship dove per\u00f2 \u00e8 stato sconfitto in pochi secondi dallo \"Show-off\", che ha dunque mantenuto il titolo. Nella puntata di \"SmackDown\" dell'8 novembre Hawkins ha ottenuto la sua prima vittoria sconfiggendo Apollo Crews. Il 4 dicembre, nel \"Kick-off\" di , Hawkins, gli Ascension (e i Vaudevillains sono stati sconfitti da Apollo Crews, gli American Alpha e gli Hype Bros. Nella puntata di \"SmackDown\" del 20 dicembre Hawkins \u00e8 stato sconfitto da Mojo Rawley. Nella puntata di \"SmackDown\" del 24 gennaio 2017 Hawkins ha partecipato ad una Battle Royal per guadagnare un posto nel Royal Rumble match del 2017 ma \u00e8 stato eliminato da Mojo Rawley. Il 12 febbraio, nel \"Kick-off\" di Elimination Chamber, Hawkins \u00e8 stato sconfitto da Mojo Rawley. Nella puntata di \"SmackDown\" del 28 febbraio Hawkins avrebbe dovuto affrontare l'Intercontinental Champion Dean Ambrose ma l'incontro non \u00e8 nemmeno iniziato a causa del campione, che ha steso dopo pochi secondi Hawkins dopo una \"Dirty Deeds\". La stessa scena si \u00e8 ripetuta anche nella puntata di \"SmackDown\" del 7 marzo. Il 2 aprile, nel \"Kick-off\" di WrestleMania 33, Hawkins ha partecipato all'annuale Andr\u00e9 the Giant Memorial Battle Royal ma \u00e8 stato eliminato. Nella puntata di \"SmackDown\" del 4 aprile Hawkins \u00e8 stato sconfitto dal debuttante Tye Dillinger.\nStriscia di sconfitte (2017\u20132019).\nCon lo \"Shake-up\" del 10 aprile Hawkins \u00e8 stato trasferito nel roster di \"Raw\". Nella stessa puntata dello show rosso \u00e8 stato colpito dal \"KO Punch\" di Big Show. Nella puntata di \"Raw\" del 17 aprile Hawkins \u00e8 stato sconfitto in pochissimo tempo da Finn B\u00e1lor. Nella puntata di \"Raw\" del 24 aprile Hawkins \u00e8 stato sconfitto da Apollo Crews. Nella puntata di \"Main Event\" del 5 maggio Hawkins \u00e8 stato sconfitto da Curtis Axel. Nella puntata di \"Main Event\" del 12 maggio Hawkins \u00e8 stato sconfitto da Aleister Black (membro del roster di \"NXT\"). Hawkins \u00e8 successivamente apparso il 24 maggio ad \"NXT\" dove ha affrontato nuovamente Aleister Black venendo sconfitto. Nella puntata di \"Main Event\" del 26 maggio Hawkins e Curtis Axel sono stati sconfitti da Heath Slater e Rhyno. Nella puntata di \"Main Event\" del 2 giugno Hawkins e Bo Dallas sono stati sconfitti da Heath Slater e Rhyno. Nella puntata di \"Main Event\" del 9 giugno Hawkins \u00e8 stato sconfitto da Bo Dallas. Nella puntata di \"Main Event\" del 16 giugno Hawkins \u00e8 stato sconfitto da Curtis Axel. Nella puntata di \"Raw\" del 26 giugno Hawkins \u00e8 stato sconfitto da Seth Rollins. Nella puntata di \"Raw\" del 3 luglio Hawkins \u00e8 stato nuovamente sconfitto da Seth Rollins in pochissimo tempo. Il 9 luglio, a Great Balls of Fire, Hawkins \u00e8 stato sconfitto da Heath Slater. Nella puntata di \"Main Event\" del 21 luglio Hawkins \u00e8 stato sconfitto da R-Truth. Nella puntata di \"Raw\" del 24 luglio Hawkins \u00e8 stato sconfitto da Jason Jordan. Nella puntata di \"Main Event\" dell'11 agosto Hawkins \u00e8 stato sconfitto da Apollo Crews. Nella puntata di \"Main Event\" dell'18 agosto Hawkins \u00e8 stato sconfitto da Kalisto. Nella puntata di \"Main Event\" del 25 agosto Hawkins \u00e8 stato sconfitto da Heath Slater. Nella puntata di \"Raw\" del 28 agosto Hawkins ha partecipato ad una Battle Royal per determinare il contendente n\u00b01 all'Intercontinental Championship di The Miz ma \u00e8 stato eliminato da tutti gli altri partecipanti. Nella puntata di \"Raw\" del 18 settembre Hawkins \u00e8 stato sconfitto da Apollo Crews, continuando la sua \"losing streak\". Nella puntata di \"Raw\" del 25 settembre Hawkins \u00e8 stato brutalmente attaccato da Braun Strowman prima che il loro match potesse iniziare. Nella puntata di \"Main Event\" del 12 ottobre Hawkins e Dash Wilder sono stati sconfitti da Heath Slater e Rhyno. Nella puntata di \"Main Event\" del 27 ottobre Hawkins \u00e8 stato sconfitto da Matt Hardy. Nella puntata di \"Main Event\" del 3 novembre Hawkins \u00e8 stato sconfitto da Jason Jordan. Nella puntata di \"Main Event\" del 10 novembre Hawkis \u00e8 stato sconfitto per la seconda volta da Matt Hardy. Nella puntata di \"Main Event\" del 24 novembre Hawkins \u00e8 stato sconfitto da Heath Slater. Nella puntata di \"Main Event\" del 13 dicembre Hawkins \u00e8 stato sconfitto da Rhyno. Nella puntata di \"Main Event\" del 20 dicembre Hawkins \u00e8 stato sconfitto da Apollo Crews. Nella puntata di \"Raw\" del 25 dicembre Hawkins \u00e8 stato sconfitto da Finn B\u00e1lor. Nella puntata di \"Raw\" dell'8 gennaio 2018 Hawkins \u00e8 stato pesantemente sconfitto da Matt Hardy. Nella puntata di \"Main Event\" del 17 gennaio Hawkins \u00e8 stato sconfitto da Rhyno. Nella puntata di \"Main Event\" del 24 gennaio Hawkins \u00e8 stato sconfitto da Goldust. Nella puntata di \"Main Event\" del 7 febbraio Hawkins \u00e8 stato nuovamente sconfitto da Goldust. Nella puntata di \"Main Event\" del 14 febbraio Hawkins \u00e8 stato sconfitto da Heath Slater. Nella puntata di \"Main Event\" del 28 febbraio Hawkins \u00e8 stato sconfitto per la terza volta da Goldust. Nella puntata di \"Main Event\" del 7 marzo Hawkins \u00e8 stato sconfitto da Apollo. Nella puntata di \"Main Event\" del 14 marzo Hawkins \u00e8 stato sconfitto per la terza volta da Goldust. Nella puntata di \"Main Event\" del 21 marzo Hawkins \u00e8 stato sconfitto da Heath Slater. L'8 aprile, nel \"Kick-off\" di WrestleMania 34, Hawkins ha partecipato all'annuale Andr\u00e9 the Giant Memorial Battle Royal ma \u00e8 stato eliminato da Fandango. Il 27 aprile, a Greatest Royal Rumble, Hawkins ha partecipato al Royal Rumble match a 50 uomini entrando col numero 43 ma \u00e8 stato eliminato da Braun Strowman. Nella puntata di \"Main Event\" del 9 maggio Hawkins \u00e8 stato sconfitto da Zack Ryder. Nella puntata di \"Raw\" del 4 giugno Hawkins \u00e8 stato sconfitto dal jobber James Harden per squalifica a causa dell'intervento di Baron Corbin, portando la sua losing streak a 200 sconfitte di seguito. Nella puntata di \"Raw\" dell'11 giugno Hawkins \u00e8 stato sconfitto in pochi secondi da No Way Jose. Nella puntata di \"Raw\" del 18 giugno Hawkins \u00e8 stato sconfitto da Bobby Roode. Nella puntata di \"Main Event\" del 27 giugno Hawkins e gli Ascension sono stati sconfitti da Bobby Roode e i Breezango. Nella puntata di \"Main Event\" dell'11 luglio Hawkins \u00e8 stato sconfitto da Chad Gable. Nelle successive 5 puntate di \"Main Event\" affronta 4 volte No Way Jose e 1 volta Tyler Breeze, perdendo tutti gli incontri. Nella puntata di Raw del 20 agosto Hawkins \u00e8 stato sconfitto da Elias; dopo questo match, ha un'ernia in un live event, non potendo lottare per 3 mesi Ritorna nella puntata di \"Main Event\" del 12 novembre, dove viene sconfitto insieme a Zack Ryder da Apollo Crews e Tyler Breeze. Nella puntata di Raw del 26 novembre viene annunciato come sostituto di Braun Strowman nel torneo Mixed Match Challenge, dove parteciper\u00e0 insieme alla ex-partner di Strowman, Ember Moon; la coppia, tuttavia, viene subito eliminata il 27 novembre, perdendo nei quarti di finale contro i futuri finalisti Alicia Fox e Jinder Mahal. Nella puntata di \"Main Event\" del 3 dicembre Hawkins viene sconfitto da Tyler Breeze. Nella puntata di \"Main Event\" del 10 dicembre viene sconfitto insieme agli Ascension dai Lucha House Party.Nella puntata di \"Main Event\" del 28 dicembre Hawkins \u00e8 stato sconfitto da Titus O'Neil. Nella puntata di \"Raw\" del 31 dicembre Hawkins ha partecipato ad una Battle Royal per determinare l'avversario di Dean Ambrose per l'Intercontinental Championship per quella stessa sera ma \u00e8 stato eliminato da Apollo Crews.\nAlleanza con Zack Ryder e rilascio (2019\u20132020).\nNella puntata di \"Main Event\" del 7 gennaio 2019 Hawkins viene sconfitto dal debuttante EC3. Nella puntata di \"Main Event\" del 14 gennaio viene sconfitto insieme a Tyler Breeze da No Way Jose e Zack Ryder. Nella puntata di \"Raw\" del 21 gennaio viene nominato guest referee nel match valido per il Raw Tag Team Championship tra i campioni Bobby Roode e Chad Gable e gli sfidanti The Revival vinto dai primi, dimostrandosi molto ligio al regolamento; a fine match, gli sfidanti lo attaccano, ma in sua difesa interviene il suo vecchio alleato Zack Ryder, che permette a Hawkins di effettuare un turn face. Alla Royal Rumble, Hawkins entra nella rissa reale maschile con il numero 10, rimanendo sul ring circa 4 minuti ed eliminando Titus O'Neil, ma viene eliminato da Samoa Joe. Nella puntata di \"Raw\" del 28 gennaio, Hawkins e Ryder vengono sconfitti dai Revival in un mach non titolato. Nella puntata di \"Raw\" del 18 febbraio Hawkins e Ryder sono stati sconfitti dai Lucha House Party (Gran Metalik e Lince Dorado). Nella puntata di \"Raw\" del 4 marzo Hawkins e Zack Ryder hanno partecipato ad un Gauntlet match ma sono stati eliminati per ultimi dagli Heavy Machinery. Il 7 aprile, nel \"Kick-off\" di WrestleMania 35, Hawkins e Ryder hanno sconfitto i Revival conquistando il Raw Tag Team Championship per la seconda volta; con questa vittoria, inoltre, Hawkins ha interrotto la sua striscia di sconfitte. Nella puntata di \"Raw\" dell'8 aprile Hawkins e Ryder hanno difeso i titoli contro i Revival. Nella puntata di \"Raw\" del 15 aprile Hawkins, Ryder, Aleister Black e Ricochet sono stati sconfitti dai Revival e i Viking Experience. Nella puntata di \"Raw\" del 10 giugno Hawkins e Ryder hanno perso i titoli a favore dei Revival in un Triple Threat match che comprendeva anche gli Usos dopo 64 giorni di regno. Nella puntata speciale \"Raw Reunion\" del 22 luglio Hawkins e Zack Ryder sono stati pesantemente sconfitti dai Viking Raiders. Nella puntata di \"Raw\" del 2 settembre Hawkins e Ryder sono stati sconfitti da Dolph Ziggler e Robert Roode. Nella puntata di \"Raw\" del 21 ottobre Hawkins e Ryder sono stati sconfitti dai Raw Tag Team Champions, i Viking Raiders, in un match non titolato. Nella puntata di \"Raw\" del 25 novembre Hawkins e Ryder sono stati sconfitti dai rientranti AOP. Nella puntata di \"Raw\" del 30 dicembre Hawkins e Ryder sono stati sconfitti da Drew McIntyre in un 2-on-1 Handicap match. L'8 marzo, nel \"Kick-off\" di Elimination Chamber, Hawkins e Ryder sono stati sconfitti dai Viking Raiders.\nIl 15 aprile 2020 la WWE ha comunicato ufficialmente il rilascio di Hawkins.\nRitorno in Impact Wrestling (2020\u2013presente).\nNella puntata di \"Impact!\" del 21 luglio 2020 Myers ha fatto il suo ritorno ad Impact Wrestling indossando una maschera durante un promo pre-registrato."}
{"id": "1508326", "revid": "253269", "url": "https://it.wikipedia.org/wiki?curid=1508326", "title": "Jean Hagen", "text": "Biografia.\nDebutt\u00f2 nel cinema nel 1949 con \"La costola di Adamo\", dopo aver studiato recitazione e aver lavorato in teatro. L'anno successivo ebbe il suo primo ruolo importante in \"Giungla d'asfalto\" (1950) di John Huston. Uno dei suoi ruoli pi\u00f9 ricordati \u00e8 quello di Lina Lamont, smorfiosa e capricciosa diva del muto dalla voce insopportabile in \"Cantando sotto la pioggia\" (1952), ruolo per il quale venne candidata al premio Oscar come miglior attrice non protagonista. Lavor\u00f2 in seguito per parecchie serie tv, ottenendo tre candidature al Premio Emmy.\nEbbe due figli, Christine Patricia e Aric Phillip, entrambi nati dal suo unico matrimonio con Tom Seidel, un'unione infelice e turbolenta a causa delle violenze domestiche, che la indurranno a divorziare nel 1965. Mor\u00ec per un tumore all'esofago, all'et\u00e0 di 54 anni. Le \u00e8 stata dedicata una targa nella Hollywood Walk of Fame."}
{"id": "1508327", "revid": "767487", "url": "https://it.wikipedia.org/wiki?curid=1508327", "title": "Datong", "text": "Datong (Cinese: \u5927\u540c, pinyin: D\u00e0t\u00f3ng) \u00e8 una citt\u00e0 della provincia dello Shanxi in Cina. La sua popolazione stimata \u00e8 di 3.318.057 di abitanti (Censimento del 2010).\nStoria.\nLa citt\u00e0 fu fondata durante la Dinastia Han, intorno al 200 a.C. Per la sua posizione, posta in mezzo a due rami della Grande Muraglia, Datong fu un posto chiave per frenare le invasioni dei popoli barbari procedenti dal Nord. Ad ogni modo, la citt\u00e0 cadde proprio per mano di uno di questi popoli nell'anno 386, i Tuoba o Tabgach, che fondarono la dinast\u00eda Wei del Nord. La citt\u00e0 fu la capitale di questa dinastia fino al 495. Il ruolo di citt\u00e0 di frontiera gli fu dato nuovamente da Gengis Khan, che la conquist\u00f2 nel anno 1211.\nLa dinastia Wei costru\u00ec vicino alla citt\u00e0 delle grotte destinate al culto buddhista. Le 53 grotte di Yungang Shiku (\u4e91\u5c97\u77f3\u7a9f y\u00fan g\u01ceng sh\u00ed k\u00f9\uff09si costruirono fra il 460 e il 525 e contengono pi\u00f9 di 50.000 sculture, che hanno fatto della citt\u00e0 una nota meta turistica."}
{"id": "1508329", "revid": "729019", "url": "https://it.wikipedia.org/wiki?curid=1508329", "title": "Heinkel He 270", "text": "LHeinkel He 270 era un bombardiere-ricognitore monomotore ad ala bassa a W sviluppato dall'azienda tedesca Ernst Heinkel Flugzeugwerke nella seconda parte degli anni trenta e rimasto allo stadio di prototipo.\nEvoluzione del precedente Heinkel He 70 \"Blitz\", se ne distingueva essenzialmente per la diversa e pi\u00f9 potente motorizzazione, tuttavia a causa delle prestazioni considerate non soddisfacenti il suo sviluppo venne interrotto rimanendo l'unico esemplare costruito.\nStoria del progetto.\nNell'ambito di un programma di sviluppo migliorativo dei modelli gi\u00e0 in produzione la Heinkel Flugzeugwerke decise di avviare la costruzione di un nuovo modello ricavato dall'abbinamento della cellula dell'He 70 con un motore aeronautico dalla maggior potenza disponibile, il Daimler-Benz DB 601, al fine di aumentarne le prestazioni generali.\nIl progetto, al quale venne assegnata la designazione He 270 in base alle convenzioni Reichsluftfahrtministerium (RLM), riproponeva quindi l'aspetto generale del suo predecessore, un monomotore monoplano caratterizzato dall'ala a pianta ellittica.\nIl prototipo He 270 V1, W. Nr. 1973, venne completato nel 1938 ed immatricolato con marche civili D-OEHF, quindi portato in volo per la prima volta nel corso dello stesso anno. Durante le susseguenti prove tuttavia le prestazioni espresse risultarono inferiori alle aspettative per cui venne deciso di abbandonarne lo sviluppo e di sospendere la ricerca su qualsiasi velivolo derivato dal He 70."}
{"id": "1508330", "revid": "33689", "url": "https://it.wikipedia.org/wiki?curid=1508330", "title": "Render", "text": ""}
{"id": "1508331", "revid": "52076", "url": "https://it.wikipedia.org/wiki?curid=1508331", "title": "Rekawinkel", "text": ""}
{"id": "1508332", "revid": "767487", "url": "https://it.wikipedia.org/wiki?curid=1508332", "title": "George Saiko", "text": "Biografia.\nOriginario della regione di \u00dast\u00ed nad Labem, nella Boemia settentrionale, si laurea nel 1927 all'Universit\u00e0 di Vienna in Lettere e Filosofia, studiando in particolare la storia dell'arte e l'archeologia classica. Le sue pubblicazioni riguardano soprattutto la saggistica su queste materie. Dopo l'Anschluss, dal 1939 gli viene impedito di scrivere nuovi testi e lavora all'Albertina, la pi\u00f9 grande collezione di stampe esistente al mondo. Dopo la conclusione della guerra, tra il 1945 e il 1950 dirige la collezione grafica del museo viennese, lavorando in seguito come scrittore indipendente.\nNel 1959 vince il premio letterario della citt\u00e0 di Vienna (\"Preis der Stadt Wien f\u00fcr Literatur\"), mentre nel 1962 ottiene il premio nazionale per la letteratura (\"Gro\u00dfer \u00d6sterreichischer Staatspreis\"). Pochi mesi dopo muore a Rekawinkel, nella Bassa Austria."}
{"id": "1508333", "revid": "287204", "url": "https://it.wikipedia.org/wiki?curid=1508333", "title": "Fernan Caballero", "text": ""}
{"id": "1508335", "revid": "599013", "url": "https://it.wikipedia.org/wiki?curid=1508335", "title": "Pietro Pancrazi", "text": "Biografia.\nAppartenente ad un'antica famiglia marchionale di Cortona, dopo aver conseguito la maturit\u00e0 classica, frequent\u00f2 corsi universitari a Roma, Venezia e Padova, laureandosi in giurisprudenza.\nConclusi gli studi, collabor\u00f2 con diversi quotidiani e con la rivista \u00abLa voce letteraria\u00bb. Nel 1916 - dopo la morte del fratello Filippo, caduto in combattimento nel 1915 - fu chiamato alle armi in qualit\u00e0 di ufficiale dal generale Cadorna per partecipare alla prima guerra mondiale.\nAl ritorno dalla guerra decise di estraniarsi dalla vita politica. A Firenze conobbe, tra gli altri, Giuseppe De Robertis e Giovanni Papini. Con quest'ultimo port\u00f2 a termine il progetto editoriale \"Poeti d'oggi\", che fu realizzato nel 1920. Negli anni dal 1923 al 1933 fu redattore capo della rivista letteraria \u00abPegaso\u00bb, diretta da Ugo Ojetti. Pancrazi diresse poi la rivista \u00abPan\u00bb, fondata dallo stesso Ojetti ed edita da Rizzoli. Dal 1926, inizi\u00f2 la sua lunga e intensa collaborazione al \u00abCorriere della sera\u00bb.\nInsieme con Alfredo Schiaffini e Raffaele Mattioli, cur\u00f2 la collezione ricciardiana \"La letteratura italiana, storia e testi\". Inoltre diede vita e diresse altre iniziative editoriali di particolare interesse letterario, come la collana dell'editore Garzanti \"Romanzi e racconti italiani dell'Ottocento\" e diresse, per l'editore Le Monnier, la \"Collezione in Ventiquattresimo\" .\nDopo il proclama Badoglio dell'8 settembre 1943, prese parte alla guerra partigiana aderendo al CLN di Cortona in rappresentanza del Partito Liberale Italiano.\nDal 1946 fu socio dell'Accademia nazionale dei Lincei e poi dell'Accademia della Crusca.\nPietro Pancrazi fu un grande studioso della letteratura italiana. Oltre che critico fu anche autore di alcuni testi narrativi, come \"Donne e buoi de' paesi tuoi\", riprendendo con sfumature moderne le favole di Esopo in un libro dal titolo \"L'Esopo moderno\" (Firenze, Le Monnier, 1930).\nLa sua consulenza fu richiesta dall'Assemblea Costituente al fine di trascrivere in lingua formalmente e stilisticamente corretta la Costituzione della Repubblica Italiana.\nUn fondo librario a suo nome si trova alla Biblioteca dell'Accademia della Crusca.\nIl critico-narratore.\nPietro Pancrazi non fu tanto un critico letterario e un narratore, quanto piuttosto un critico con le peculiarit\u00e0 del narratore, dell'umorista e dell'uomo di cultura. Su quest'ultimo aspetto si sofferma, ad esempio, Vittore Branca: \u00abLa proverbiale sicurezza di Pancrazi nel tenere a battesimo gli autori del nostro tempo, passa, come da un punto obbligato, dalla sua familiarit\u00e0 coi classici antichi e moderni\u00bb. \nAltri studiosi e suoi estimatori, come Guido Di Pino, si soffermano invece sugli aspetti artistici e umani di questo critico: \u00abPietro Pancrazi si distingue tra i critici del Novecento per una spiccata qualit\u00e0 d'artista. In lui il critico fa sempre pensare alla qualit\u00e0 degli interessi umani propria di un narratore. La sua partecipazione al mondo degli autori - siano moderni o del passato - reca il calore e il godimento creativo di uno scrittore: con un'arguzia e una moralit\u00e0 che rammentano certi umori \"ariosteschi\" del Baldini. (...) Pancrazi \u00e8 uno di quegli uomini di cultura per i quali leggere \u00e8 una forma di \"ozio\" arguto (...). Ma non \u00e8 mai un gioco: quest'apparente semplicit\u00e0, infatti, sempre scopre una saviezza di lettore esperto e difficile forse, ma, in segreto, un poco diffidente.\u00bb "}
{"id": "1508338", "revid": "124223425", "url": "https://it.wikipedia.org/wiki?curid=1508338", "title": "Enrico Sabbatini", "text": "Biografia.\nDurante la lavorazione in Marocco della miniserie televisiva \"Cleopatra\", muore in un incidente stradale. Gli \u00e8 stata dedicata la fiction \"Jesus\"."}
{"id": "1508340", "revid": "599013", "url": "https://it.wikipedia.org/wiki?curid=1508340", "title": "Eduardo Tuzzio", "text": "Ha giocato come difensore e ha indossato per 2 volte la maglia dell'.\nCarriera.\nClub.\nHa iniziato la sua carriera da professionista nel San Lorenzo nel 1993 e vi giocher\u00e0, esclusa una parentesi di un anno durante il quale giocher\u00e0 al Quilmes per 8 anni, fino al 2001, quando tenta l'avventura europea con scarsi risultati all'Olympique Marseille, dove giocher\u00e0 molto poco. In seguito torner\u00e0 in patria e far\u00e0 ritorno in Europa soltanto nella stagione 2005-2006 all'RCD Mallorca, dove giocher\u00e0 una stagione in prestito.\nSuccessivamente milita ancora al River Plate, con il quale ha vince 3 tornei di clausura (2003, 2004, 2008). Nel 2001 aveva gi\u00e0 vinto una clausura con il San Lorenzo De Almagro).\nSi trasferisce all'Independiente nel 2008, \nNazionale.\nHa giocato 2 volte in nazionale, una nella preparazione alla Copa Am\u00e9rica 2007 e l'altra contro il Cile, il 18 aprile 2007."}
{"id": "1508346", "revid": "2128848", "url": "https://it.wikipedia.org/wiki?curid=1508346", "title": "Caff\u00e8 Borghetti", "text": "Il Caff\u00e8 Borghetti (o Caff\u00e8 sport Borghetti) \u00e8 un liquore al caff\u00e8 prodotto in Italia.\n\u00c8 consumato generalmente liscio o con ghiaccio; talvolta \u00e8 utilizzato come variante in cocktail, ad esempio nel White Russian o nel Bombardino. \u00c8 inoltre utilizzato talvolta in dolci come il Tiramis\u00f9. Ha 25\u00b0 ed \u00e8 commercializzato in bottiglie da 100 cl, 70 cl, 10 cl, 3 cl ed in barattolini di plastica da 3 cl, pensati per l'utilizzo negli stadi.\nFu ideato nel 1860 dall'anconetano Ugo Borghetti, proprietario di un bar chiamato \"Caff\u00e8 Sport\", situato nella piazza della stazione centrale di Ancona. In occasione dell'inaugurazione della linea ferroviaria Ancona-Pescara, venne distribuita ai viaggiatori in partenza il Caff\u00e8 Sport, bevanda alcolica la cui ricetta era stata ideata per l'occasione. La ricetta era stata ideata forse ispirandosi alle bevande tradizionali del turchetto anconitano e della moretta fanese. \nInizialmente composto da una miscela di caff\u00e8 e alcool servita ai viaggiatori della vicina stazione ferroviaria, venne successivamente raffinata la ricetta con una miscela di Coffea arabica e di Coffea robusta. Borghetti inizi\u00f2 a produrlo a livello industriale e si trasfer\u00ec a Roma ottenendo, durante il periodo fascista, anche incarichi di partito.\nNegli anni settanta la Borghetti ebbe dissesti finanziari che la portarono al fallimento e il marchio venne preso in affitto dalla ditta Barrovecchio di Jesi per alcuni anni, finch\u00e9 non venne messo all'asta nel 1976 e aggiudicato alla societ\u00e0 Carpano, che lo distribu\u00ec in tutta Italia con relativo successo. Nel 1982 il 50% del marchio venne acquistato dalla Distillerie fratelli Branca, che lo lanci\u00f2 a livello internazionale e ne rilev\u00f2 l'altra met\u00e0 nel 2002.\nRicetta.\nIl liquore pu\u00f2 anche essere preparato in modo casalingo e molte famiglie hanno una loro ricetta: non \u00e8 infatti un distillato, ma un preparato miscelato in base alcolica.\nSecondo una ricetta tradizionale, in una bottiglia da un litro si sciolgono 200 grammi di zucchero in 300 ml d'acqua tiepida, poi si aggiungono sette tazze di caff\u00e8 ristretto e 300 ml di alcool puro. Si lascia riposare per 12 ore e quindi si aggiunge una piccolissima quantit\u00e0 di vanillina per dolci (quanto un chicco di riso) riempiendo la bottiglia con acqua fredda. Il liquore pu\u00f2 essere consumato dopo quaranta giorni di riposo al riparo dalla luce.\nConfezione originale e confezione per i tifosi di calcio.\nNelle etichette concepite da Ugo Borghetti apposte nelle prime bottiglie della sua omonima bevanda compariva questa piccola poesia:\nNella versione mignon era molto venduto negli stadi; in particolare, intorno allo stadio Olimpico di Roma, al San Paolo di Napoli, al San Nicola di Bari o al Del Conero di Ancona e presso lo stadio Stadio Pino Zaccheria di Foggia vi sono spesso venditori abusivi del caff\u00e8 Borghetti, chiamati dialettalmente \"Borghettari\"."}
{"id": "1508352", "revid": "767487", "url": "https://it.wikipedia.org/wiki?curid=1508352", "title": "Crist\u00f3bal de Molina el cuzque\u00f1o", "text": "Arrivato probabilmente a Cuzco nel 1556 fu soprannominato \"el cuzque\u00f1o\" (per non confonderlo con l'omonimo e contemporaneo detto \"el almagrista\"), fu parroco di Nuestra Senora de los Remedios dell'Ospedale per Indigeni di Cuzco, \u00e8 autore delle \"F\u00e1bulas y ritos de los Incas\" (\"Leggende e riti degli Incas\") nel 1573/74.\nBiografia.\nPrima della conquista spagnola esisteva una ricca e variegata letteratura orale nell'area dell'Impero Inca. Alcuni saggi di poesia religiosa, narrazioni e leggende quechuas sono giunte fin noi grazie alle trascrizioni di alcuni cronisti, primo fra tutti Crist\u00f3bal de Molina."}
{"id": "1508353", "revid": "125064452", "url": "https://it.wikipedia.org/wiki?curid=1508353", "title": "Onda TV", "text": "Onda TV \u00e8 un'emittente televisiva siciliana a carattere regionale, con sede a Sant'Agata Militello e studi di produzione a Rocca di Caprileone.\nStoria.\nNasce nel 1987 col nome originale di \"Teleradio Onda Mistero\". A fondarla \u00e8 Nicolino Araca, docente di musica e giornalista. I suoi studi avevano sede in Corso Italia ad Acquedolci, una cittadina della costa tirrenica della provincia di Messina. L'emittente esordisce in sordina nell'estate del 1987 con un canale su Monte S. Martino a Capo d'Orlando sull'UHF 68 in polarizzazione verticale. Dall'estate del 1987 fu trasmesso un segnale video utilizzato come monoscopio, grazie ad un computer, con lo sfondo celeste e un riquadro bianco al centro con il nome della tv, fino al novembre dello stesso anno, mese in cui inizi\u00f2 la regolare programmazione.\nNel 1990, con l'avvento della legge Mamm\u00ec, l'editore, la famiglia Araca, decide di chiudere la rete radiofonica \"Onda Mistero\" e di concentrare i suoi sforzi e gli investimenti in campo televisivo continuando l'esperienza di Teleradio Onda Mistero.\nNegli anni novanta e fino ai primi anni 2000 si avvia un processo di potenziamento della struttura televisiva e della rete di ripetitori. Si aggiunsero altri canali di trasmissione come l'UHF 57 verticale sempre da Monte S. Martino e l'UHF 23, per il tratto compreso tra Capo d'Orlando e Pollina, il canale UHF 21 orizzontale a Gioiosa Guardia per servire la zona di Patti, Barcellona Pozzo di Gotto, Milazzo e tutto l'hinterland. Nel 1988 l'emittente abbandona il canale 68 da Monte S. Martino di Capo d'Orlando, rimanendo attiva in tale sito sull'attuale UHF 23 e UHF 57 in polarizzazione verticale. Sempre in tale periodo, acquisisce nuove postazioni: Santo Stefano di Camastra sull'UHF 30; Cefal\u00f9 sull'UHF 46, per coprire tutti i paesi interni della fascia tirrenica; il canale UHF 37 da Mistretta, per servire Mistretta e altri paesi interni; il canale UHF 23 a Militello Rosmarino, che irradia Alcara li Fusi ecc.; l'UHF 23 a Pollina per servire Castelbuono; l'UHF 59 a Fondachello che illumina i centri di S. Piero Patti, Raccuja, Ucria; l'UHF 26 a Naso, per coprire i centri interni; l'UHF 21 a Castell'Umberto che d\u00e0 un servizio anche a Tortorici, UHF 28 Saponara, per Saponara ed interni.\nNel 1999, l'editore acquisisce le due frequenze della storica emittente barcellonese TeleNews (in cui lavor\u00f2 il giornalista Beppe Alfano): il canale UHF 54 da Monte Trino di Milazzo, per servire ancora meglio la costa tirrenica da Patti a Villafranca Tirrena, e il canale UHF 30 dalla Calabria che consentir\u00e0 ad Onda TV di sbarcare in riva allo Stretto. L'UHF 30 esercito dalla postazione di Calanna (RC) serv\u00ec a irradiare sulla citt\u00e0 di Messina e la costa jonica fino a Taormina.\nSempre nel 1999 una svolta per l'emittente: la rete televisiva modifica la sua denominazione in \"Onda TV\", nome pi\u00f9 semplice e riconoscibile. L'anno successivo, nell'ottica di un rilancio a livello provinciale della rete, la sede operativa di Onda TV da Acquedolci si trasferisce a S. Agata di Militello, nell'ex palazzo dell'Enel, in via Asmara 10, dove tuttora opera. Alla sede centrale santagatese comprendente l'amministrazione, la redazione giornalistica, la regia ed emissione, in seguito si sono aggiunti gli studi di produzione di Rocca di Caprileone.\nOnda TV si \u00e8 sempre distinta da tutte le altre tv locali commerciali messinesi per la sua imparzialit\u00e0 nell'informazione e per la qualit\u00e0 della programmazione, in grandissima parte auto-prodotta con l'obiettivo di valorizzare le risorse interne e le professionalit\u00e0 del territorio.\nOggi Onda TV rappresenta una delle realt\u00e0 televisive pi\u00f9 floride e dinamiche della Sicilia e del messinese in particolare.\nArea di copertura.\nFino al 2012 OndaTV, grazie all'ampia rete di ripetitori e trasmettitori di segnale, affrontando importanti investimenti in termini economici e di tecnologia, ha coperto tutta la provincia di Messina (fasce tirrenica e jonica, Messina-citt\u00e0 compresa) con un'ottima penetrazione nell'area dei Peloritani, dei Nebrodi e delle Madonie. Con il passaggio al sistema digitale terrestre nell'estate del 2012 Onda TV \u00e8 stata una delle prime emittenti a trasmettere il proprio segnale al di fuori dei confini del messinese. Oggi con la LCN 85 OndaTV \u00e8 presente nelle province di Messina, Palermo, Catania, Ragusa e Siracusa e completer\u00e0 l'intera copertura della regione nei prossimi mesi con le province di Agrigento, Trapani e Caltanissetta. L'ampliamento del bacino d'utenza a tutta la Sicilia \u00e8 stato possibile grazie all'intesa siglata con le emittenti Video Mediterraneo, CTS, Tele Video Agrigento e Videosicilia i cui segnali vengono ripetuti in provincia di Messina per interscambio anche da Onda TV. Con l'avvento del digitale terrestre l'emittente messinese ha inoltre raddoppiato il proprio impegno con la nascita della seconda rete OndaTV Giovani visibile a Messina e provincia sul canale 618, nel mux di Onda TV.\nPalinsesto.\nIl palinsesto di Onda TV \u00e8 strutturato in maniera da offrire ai telespettatori informazione, intrattenimento, cultura, sport e musica.\nGrazie alla capillare presenza sul territorio con corrispondenti e cameraman dislocati in tutta la provincia di Messina, la redazione giornalistica di Onda TV coordinata da Daniele Araca, realizza due edizioni quotidiane del \"TG News\" in diretta dagli studi di Sant'Agata Militello e cinque repliche. L'informazione sportiva \u00e8 presente grazie alla striscia quotidiana \"SportNews\" trasmessa a ridosso dei tg. E in pi\u00f9 tutti i luned\u00ec sera dagli studi di Rocca di Caprileone va in onda \"SportNews Live\" approfondimento sportivo con i temi a caldo della domenica sportiva appena trascorsa.\nNumerosi i programmi giornalistici di approfondimento: la rubrica quotidiana \"L'Approfondimento\", lo \"Speciale Approfondimento\" dedicato a eventi particolari, il \"Settimanale dello Stretto\" magazine dedicato a cronaca, politica e attualit\u00e0 della citt\u00e0 di Messina condotto da Salvatore Pantano.\nAmpi spazi anche allo sport giocato in diretta o in differita: incontri di calcio con le squadre di Eccellenza e Promozione della provincia, calcio a 5, basket (OndaTV \u00e8 stata per anni media partner della Pallacanestro Patti e oggi del Basket Barcellona).\nGrande successo riscuote l'appuntamento settimanale con \"TuttoIN\" condotto da Franco Perdichizzi, rotocalco televisivo che si occupa di cultura, attualit\u00e0, costume e spettacolo. Nel 2014 la trasmissione ha tagliato il traguardo dei 15 anni di programmazione ininterrotta.\n\"Trinacria, l'isola del Mito\", condotto da Francesca Lena con il docente universitario Antonio Matasso, \u00e8 la rubrica settimanale di OndaTV che tratta temi di approfondimento culturale, legati alle citt\u00e0 ed ai paesi della Sicilia. Il programma riscuote tanta simpatia e interesse tra gli ascoltatori ed ha anche una propria pagina su Internet.\nAltre trasmissioni di successo prodotte da OndaTV sono: \"Sapori di Sicilia\" condotto da Salvatore Cal\u00e0, \"10 in condotta\" e \"Baskettiamo\" entrambi condotti da Giuseppe Speciale, \"SiciliaJob\" curato da Salvatore Pantano. Produzioni del passato sono state: \"Specchio\", \"Pro e Contro\", \"la Giostra\", il talk show \"Gi\u00f9 la maschera\" e \"Memory\".\nOnda TV ha da tempo inserito nel proprio palinsesto programmi e produzioni nazionali come \"Made in Italy\", \"Millevoci\", nonch\u00e9 in passato il seguitissimo \"Agrisapori\" condotto da Fabrizio Salce, rotocalco dedicato al mondo dell'agricoltura e dell'enogastronomia italiana.\nMultiplex.\nSul multiplex di OndaTV, per tutta Messina e provincia, sono presenti 5 canali televisivi tutti in chiaro (non criptati quindi fruibili gratuitamente)"}
{"id": "1508355", "revid": "729019", "url": "https://it.wikipedia.org/wiki?curid=1508355", "title": "Heinkel He 114", "text": "LHeinkel He 114 era un idrovolante sesquiplano prodotto dall'azienda tedesca Ernst Heinkel Flugzeugwerke AG negli anni trenta ed utilizzato dalla Kriegsmarine come ricognitore marittimo imbarcato. Era progettato per sostituire l'He 60 ma non rimase a lungo in servizio, sostituito a sua volta dall'Arado Ar 196 come ricognitore standard della marina.\nStoria del progetto.\nVerso la met\u00e0 degli anni trenta il Reichsluftfahrtministerium (RLM) si rese conto che l'idrovolante imbarcato da ricognizione Heinkel He 60 presentava chiari segni di obsolescenza. Nell'estate del 1935 l'RLM emise un requisito relativo ad un nuovo velivolo per l'impiego come ricognitore a corto raggio: l'aereo doveva operare sia nelle Bordfliegerstaffel imbarcate sulle navi da guerra della Kriegsmarine che in seno alle K\u00fcstenfliegergruppe basate sugli idroscali costieri. In risposta alla richiesta vennero presentati tre progetti: l'Arado Ar 95, il Focke-Wulf Fw 62 e l'Heinkel He 114.\nL'ufficio tecnico della Heinkel elabor\u00f2 il progetto He 114, relativo ad un idrovolante biplano a scarponi, in lega leggera, costruito con la tecnica a semimonoguscio. Il propulsore prescelto per l'installazione fu il Pratt &amp; Whitney Hornet a 9 cilindri, raffreddato ad aria, costruito su licenza dalla BMW come modello 132Dc. La temporanea indisponibilit\u00e0 del motore prescelto port\u00f2 all'installazione sui primi due prototipi di motori alternativi. Il primo esemplare ebbe un Daimler-Benz DB 600A erogante 960 CV, mentre il secondo ricevette uno Junkers Jumo 210Ea da 680 CV. Entrambi i prototipi iniziarono i collaudi in volo nella primavera del 1936, che per\u00f2 non diedero esito soddisfacente. Il velivolo aveva un insoddisfacente comportamento dal punto di vista idrodinamico, essendo instabile in acqua, e sollevando forti onde anche nei rullaggi a bassa velocit\u00e0. In volo il suo comportamento era solo leggermente migliore. Il terzo prototipo (He 114V-3, matricola D-IOGD) ricevette il definitivo propulsore BMW 132Dc, fu dotato di un abitacolo chiuso, ed ebbe modifiche sia al disegno dei galleggianti che agli impennaggi. Tuttavia fu solo con il quarto prototipo (He 114V-4, matricola D-IDWC) che le prestazioni dell'aereo migliorarono sensibilmente. Tale velivolo disponeva di un motore BMW 132K da 960 CV a 0 m, aveva estremit\u00e0 alari arrotondate ed ulteriori modifiche ai galleggianti.\nLe prove ufficiali tenutesi a Travem\u00fcnde diedero risultati cos\u00ec scarsi che l'ufficio tecnico della Luftwaffe fu costretto ad emettere un nuovo requisito, cui risposero Arado e Focke-Wulf, temendo che la Heinkel non fosse in grado di correggere i difetti del velivolo. Alla fine del 1936 venne terminato il quinto prototipo (H\u0435.114V-5) dotato di ali ridotte e motore \u0412\u041cW-132D\u0441. Nell'inverno del 1936-1937 venne ordinata la produzione di una piccola preserie di 10 esemplari, designati He114A-0. In realt\u00e0 i primi quattro velivoli della preserie furono ulteriori prototipi. L'esemplare V-6 fu considerato il primo He 114A-0 di preserie, cos\u00ec come il V-7 il secondo. Il prototipo He 114V-8 (matricola D-IDEG), dotato di motore \u0412\u041cW-132K azionante un'elica tripala a passo variabile VDM, venne considerato il prototipo della versione He.114A-1. L'esemplare He114V-8 venne utilizzato per eseguire i test di lancio dalle catapulte a Travem\u00fcnde, che non diedero esito completamente soddisfacente. Il quarto A-0 (H\u0435.114-V9 D-IHDG) aveva modifiche alla fusoliera. Le successive sei macchine di preserie furono utilizzate a Travem\u00fcnde per prove di vario genere.\nTecnica.\nL'aspetto generale del velivolo era piuttosto convenzionale per un idrovolante a scarponi. La fusoliera presentava una cabina di pilotaggio chiusa anteriormente mentre posteriormente era semiaperta per permettere l'uso della mitragliatrice MG 15 da 7,92\u00a0mm brandeggiabile da parte dell'osservatore. La parte posteriore terminava in una coda dall'impennaggio tradizionale monoderiva caratterizzato dai piani orizzontali di generose dimensioni. La configurazione alare risultava invece piuttosto insolita. La configurazione sesquiplana presentava l'ala inferiore notevolmente pi\u00f9 piccola di quella superiore, quest'ultima montata a parasole e fissata alla fusoliera con una serie di travature in maniera simile ad un monoplano. I due galleggianti erano anch'essi di notevoli dimensioni e collegati direttamente alla fusoliera tramite robusti montanti.\nIl propulsore era un motore radiale BMW 132 K a 9 cilindri, raffreddati ad aria, eroganti la potenza di 960 CV al livello del mare e 839\u00a0CV ad una quota di 1\u00a0000 m. Esso azionava un'elica tripala metallica di 3,30\u00a0m di diametro. La capacit\u00e0 carburante era pari a 640 litri, mentre quella massima raggiungeva i 1\u00a0109 litri con l'installazione di serbatoi ausiliari interni.\nL'armamento difensivo si basava su una mitragliatrice Rheinmetall-Borsig MG-15 da 7,92\u00a0mm, dotata di 600 colpi, brandeggiabile dall'osservatore, e due bombe SC-50 da 50\u00a0 kg posizionate sotto l'ala inferiore.\nImpiego operativo.\nL'He 114 non ottenne mai un grande successo, non fu costruito in gran numero e rimase in servizio nella Luftwaffe solo pochi anni prima della radiazione. Rispetto all'He 60 che andava a sostituire, l'He 114 aveva inferiori qualit\u00e0 di galleggiamento e prestazioni appena superiori in volo.\nLa produzione fu affidata alla Weser, che costru\u00ec una prima serie di 33 He 114A-1 equipaggiati con propulsore BMW 132N, azionante un'elica tripala, anche se su alcuni esemplari fu installata temporaneamente un'elica bipala. Il primo aereo fu consegnato alla scuola addestramento dell'aviazione navale nel giugno del 1937. Dopo la versione A-1, a partire dal giugno 1937, venne prodotto l'He.114A-2 dotato della stessa fusoliera rinforzata dell'He 114V-9, attacchi per il lancio da catapulta, e propulsore BMW 132K azionante un'elica tripala metallica del diametro di 3,3\u00a0m. Il primo esemplare di questa versione vol\u00f2 per la prima volta il 16 febbraio 1937, e gli esemplari prodotti entrarono in servizio presso il 1./K\u00fcFlGr 706., che ritorn\u00f2 sugli Heinkel He 60 nel 1939.\nDurante la seconda guerra mondiale gli He 114 prestarono servizio nei reparti da ricognizione SAGr 125 e SAGr 126, usati per la ricognizione sul Mediterraneo, in Grecia, a Creta e sul Mar Nero, e dal 1./SAGr 125 nel Baltico nel 1941. L'Heinkel He 114 venne radiato dal servizio a partire dal 1942, completamente sostituito nel ruolo dall'Arado Ar 196 e dal Blohm und Voss BV 138.\nL'idrovolante ebbe anche un limitato impiego imbarcato a bordo della unit\u00e0 della Kriegsmarine. La ditta Weser modific\u00f2 per l'impiego imbarcato il prototipo He 114V-2, dotato ancora del propulsore Junkers Jumo 210Ea, ma equipaggiato con nuovi galleggianti, che fu consegnato alla Kriegsmarine per le prove di lancio dalla catapulta. Cos\u00ec modificato l'aereo venne imbarcato sugli incrociatori da battaglia \"Gneisenau\" e \"Scharnhorst\". I nuovi galleggianti adottati non mostrarono miglioramenti nelle prestazioni rispetto ai tipi tradizionali, e furono ben presto sostituiti. L'H\u0435 114V-2 venne ben presto sostituito da un He 114A-1 e ritorn\u00f2 presso la Heinkel per l'installazione del motore BMW 132. Quattro velivoli della versione He 114C-2 furono consegnati agli incrociatori ausiliari che effettuavano la guerra di corsa contro il naviglio mercantile britannico, venendo impiegati in Atlantico del Sud e nell'Oceano Indiano. Ricevettero tale versione gli incrociatori ausiliari HSK 5 \"Pinguin\" e HSK 2 \"Atlantis\". L'ultimo velivolo imbarcato, quello dell'Atlantis, and\u00f2 perso il 21 gennaio 1941 a causa di un incidente in ammaraggio.\nL'aereo conobbe un discreto successo di esportazione, venendo venduto in Danimarca, Romania, Spagna e Svezia. Il 1\u00ba aprile 1940 il governo danese aveva ordinato quattro H\u0435 114 la cui consegna era prevista tra il giugno e l'agosto dello stesso anno. A causa dell'invasione, e della successiva occupazione del paese da parte dei tedeschi, l'ordine non fu mai evaso.\nRomania.\nNel 1939 l'A.R.R. ordin\u00f2 12 He 114B-2 con consegne previste per quell'anno, cui segu\u00ec un ulteriore ordine per 12 He 114C-1 con consegne per la met\u00e0 del 1941. Poco prima dell'invasione dell'URSS da parte della Germania la Luftwaffe requis\u00ec i velivoli dell'intero ordine rumeno, immettendoli in servizio presso il 1./SAGr.125. Essi vennero utilizzati in combinazione con gli Heinkel He 60 lungo la costa del Mar Baltico e nel Golfo di Finlandia. Entro la fine dell'anno del 1941 il 1./SAGr.125 fu completamente riequipaggiato e gli He 114 furono consegnati ai rumeni, andando ad equipaggiare due squadron da ricognizione, la 101\u00aa e la 102\u00aa Eskadrila, basate a Mamaia, sul Mar Nero. In questi reparti gli aerei militarono fino alla fine del 1944, venendo poi sostituiti dagli Arado Ar 196A-3. I velivoli appoggiarono le operazioni della conquista della citt\u00e0 di Odessa, e poi quelle della 3\u00aa Armata rumena in Ucraina e Crimea. Fino all'agosto 1944 i velivoli effettuarono complessivamente 1\u00a0138 missioni, con la perdita di 8 aerei, affondando nel contempo due piccole navi da guerra sovietiche, e danneggiando seriamente quattro sommergibili. Dopo la fine della guerra i 13 rimanenti velivoli entrarono in servizio presso la For\u0163ele Aeriene ale Republicii Populare Rom\u00e2n\u0103, equipaggiando il 347\u00ba Gruppo Idrovolanti basato sul Lago Siutghiol, vicino a Costanza. Il 6 maggio 1955 un velivolo decollato su allarme, con equipaggio formato dal Lt. Constantin Gornistu e dal Lt. Traian Cretu, defezion\u00f2 in Occidente atterrando a Kandra, in Turchia, nelle vicinanze di Istanbul. L'aereo venne successivamente restituito alle autorit\u00e0 rumene. Gli ultimi otto esemplari furono definitivamente radiati il 1\u00ba maggio 1960.\nSvezia.\nNel 1938 in seguito al rapido peggioramento della situazione internazionale il governo svedese decise di dare il via ad un piano di riarmo militare. Una missione, guidata dal generale Nils S\u00f6derberg, visit\u00f2 gli stabilimenti della Heinkel interessandosi all'idrovolante da ricognizione Heinkel He 114. Dopo alcune prove di volo effettuate con successo a Warnem\u00fcnde, la ditta tedesca offr\u00ec al governo svedese l'acquisto dal velivolo ad un prezzo di favore. Nel novembre 1939 la Svenska Flygvapnet emise un ordine relativo all'acquisto di 12 He 114A, designati localmente S 12 (S per Spaning = ricognitore). Ulteriori 27 velivoli vennero acquistati alcuni mesi pi\u00f9 tardi.\nCon l'invasione tedesca della Danimarca e della Norvegia, avvenuta nell'aprile del 1940, le consegne vennero fermate, e 39 He 114 destinati alla Svezia presi in carico dalla Luftwaffe. Dopo una lunga trattativa dodici velivoli usati e smontati vennero consegnati al C.V.V. (le Officine della Svenska Flygvapnet) di V\u00e4ster\u00e5s. Tali velivoli abbisognavano di una completa revisione prima di essere immessi in servizio. Gli S 12 furono consegnati al 2nd Squadron del Wing F 2 di H\u00e4gern\u00e4s, ed utilizzati come ricognitori costieri a salvaguardia della neutralit\u00e0 svedese. La carriera degli S 12 come aerei da ricognizione marittima in seno alla Svenska Flygvapnet fu molto breve, circa tre anni. Con l'entrata in servizio dell'idrovolante da ricognizione marittima Saab S17BS, gli S 12 furono in gran parte riutilizzati come addestratori. Nel 1945 i rimanenti sei S 12 furono convertiti in aerei da traino bersaglio.\nSpagna.\nNel luglio 1943 l'Ej\u00e9rcito del Aire ricevette la fornitura di 12 idrovolanti da ricognizione Heinkel He 114A , con cui venne costituito il 52\u00ba Gruppo. Un esemplare venne ceduto all'Armada Espa\u00f1ola che lo impieg\u00f2 a bordo dell'incrociatore leggero \"Miguel de Cervantes\", appartenente alla classe \"Almirante Cervera\", fino al 1954.\nEsemplari attualmente esistenti.\nIl 27 giugno 2012, due subacquei rumeni, Pascale Roibu e Iulian Rusu hanno scoperto un idrovolante Heinkel 114 nelle acque del lago Siutghiol, vicino a Mamaia, Constanza, Romania. In seguito, vicino all'He 114, i due sommozzatori hanno ritrovato pezzi di un altro idrovolante, un Blohm &amp; Voss BV 138."}
{"id": "1508358", "revid": "767487", "url": "https://it.wikipedia.org/wiki?curid=1508358", "title": "Ballerina (Angelo Branduardi)", "text": "Ballerina \u00e8 un album raccolta di Angelo Branduardi, formata da brani non molto famosi, n\u00e9 di facile presa, pubblicata dall'etichetta discografica Disky nel 2003.\nQuesta rara raccolta contiene le versioni originali delle canzoni, che per vincoli contrattuali apparvero solo negli album di appartenenza. Nelle altre raccolte erano state riproposte delle canzoni con esecuzioni strumentali molto differenti, spesso dal vivo, dove l'autore non suonava pi\u00f9 il violino, sostituito dalle tastiere."}
{"id": "1508364", "revid": "253269", "url": "https://it.wikipedia.org/wiki?curid=1508364", "title": "Screwball comedy", "text": "Il termine inglese screwball comedy (letteralmente \"commedia svitata\" o \"commedia ad effetto)\" si riferisce alla commedia cinematografica statunitense degli anni trenta e primi anni quaranta.\nEtimologia del nome.\nIl nome deriva dall'espressione del baseball \"palla girata a vite\", palla a effetto, quindi irregolare, imprevedibile. Ma nell'inglese britannico di qualche decennio prima \"screwy\" era anche un modo ironico per definire chi avesse l'abitudine di alzare il gomito.\nPeriodo storico.\nConvenzionalmente si considera come inizio il 1934 e i film \"Accadde una notte\" di Frank Capra e \"Ventesimo secolo\" di Howard Hawks, un momento che segue due importanti eventi, uno politico-sociale, il \"New Deal\" di Franklin D. Roosevelt, uno pi\u00f9 prettamente cinematografico, l'applicazione del Codice Hays.\nLa fine \u00e8 pi\u00f9 sfumata. Duane Byrge e Robert Milton Miller, autori di \"The Screwball Comedy Films. A History and Filmography 1934-1942\", indicano un film del 1942, \"Ritrovarsi\" di Preston Sturges, quale ultimo esempio di questo sottogenere, ma sembrano rientrarvi perfettamente, oltre a film immediatamente successivi come \"Molta brigata vita beata\" (1943) di George Stevens, anche alcuni film successivi, come \"Infedelmente tua\" (1948), sempre di Preston Sturges, e Howard Hawks in particolare continua ad esplorare il genere ben oltre il tempo canonico, in \"Ero uno sposo di guerra\" (1949), \"Il magnifico scherzo\" (1952) o addirittura \"Lo sport preferito dall'uomo\" (1964).\nIn ogni caso \u00e8 plausibile scegliere gli anni dell'impegno bellico degli Stati Uniti come periodo di cambiamento e transizione verso un clima diverso, pi\u00f9 desideroso di rassicurazione e stabilit\u00e0 familiare piuttosto che di eccentricit\u00e0 ed imprevedibilit\u00e0. Ma non \u00e8 escluso che, oltre all'entrata in guerra, abbia inciso l'usura di un genere cos\u00ec fortunatamente praticato per quasi un decennio.\nCaratteristiche.\nLa \"screwball comedy\" \u00e8 una commedia di situazione, a met\u00e0 tra la \"sophisticated comedy\" (o \"high comedy\") e la farsa, con elementi di \"slapstick\", abitualmente incentrata sulla \"guerra dei sessi\", sull'incontro/scontro fra personaggi inizialmente antagonisti, spesso di classi sociali differenti, che inevitabilmente finiscono per innamorarsi, dopo essere passati attraverso una serie di eventi spesso bizzarri e paradossali (talvolta con scambi di persona e travestimenti). In alcuni casi si tratta di storie di \"rimatrimonio\", ossia di coppie sposate che si dividono e si ritrovano.\n\u00c8 caratterizzata da dialoghi dal ritmo incalzante e dall'umorismo raffinato, che soprattutto raggiungono il massimo grado dell'arte dell'allusione, per rispettare il codice di autoregolamentazione sopra citato. In questo senso, una celebre definizione delle commedie di questo periodo \u00e8 quella di Andrew Sarris: \"sex comedies without the sex\". Enrico Giacovelli le ha invece definite, in modo appropriato, \"commedie del desiderio\".\nDa un punto di vista formale, sembrano voler rendere, attraverso il superamento dell'organizzazione classica del linguaggio cinematografico, il caos della realt\u00e0 e lo spirito dei tempi. Rispetto alla commedia romantica tradizionale, la \"screwball comedy\" ha storie pi\u00f9 imprevedibili e personaggi eccentrici, anarchici, sul filo di un'innocua follia, presenta aspetti di satira sociale ed una maggiore modernit\u00e0 e disinvoltura riguardo ai costumi sociali. Contigua e in parte sovrapponibile con la commedia sofisticata, dall'ambientazione aristocratica e dal passo indolente e svagato, rispetto a questa mette in scena il confronto tra classi diverse, con positivi esempi di mobilit\u00e0 sociale, nello spirito ottimista del \"New Deal\", e ha un ritmo addirittura frenetico.\nFilmografia.\nAlcune \"screwball commedy\".\nLa \"screwball\" nel cinema successivo.\nIn seguito al periodo canonico per il quale si pu\u00f2 propriamente parlare di \"screwball comedy\", e agli episodici epigoni citati, nella commedia hollywoodiana sono continuati ad apparire elementi riconducibili a questo sottogenere, a partire dalla \"commedia perfetta\" \"A qualcuno piace caldo\" (1959) di Billy Wilder, passando per l'omaggio cinefilo \"Ma pap\u00e0 ti manda sola?\" (1972) di Peter Bogdanovich, fino alle rivisitazioni postmoderne dei fratelli Coen di \"Mister Hula Hoop\" (1994) e \"Prima ti sposo poi ti rovino\" (2003) e alla commedia demenziale dei fratelli Farrelly di \"Tutti pazzi per Mary\" (1998)."}
{"id": "1508367", "revid": "13052633", "url": "https://it.wikipedia.org/wiki?curid=1508367", "title": "Purghe staliniane", "text": ""}
{"id": "1508368", "revid": "767487", "url": "https://it.wikipedia.org/wiki?curid=1508368", "title": "Dag\u00e2\u021ba", "text": "Dag\u00e2\u021ba \u00e8 un comune della Romania di 4.887 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 9 villaggi: B\u0103lu\u0219e\u0219ti, Boatca, Buzdug, Dag\u00e2\u021ba, M\u0103n\u0103stirea, Piscu Rusului, Poienile, Tarni\u021ba, Zece Pr\u0103jini.\n\u00c8 il paese natale del gruppo musicale Fanfare Cioc\u0103rlia."}
{"id": "1508369", "revid": "287204", "url": "https://it.wikipedia.org/wiki?curid=1508369", "title": "Dagata", "text": ""}
{"id": "1508371", "revid": "767487", "url": "https://it.wikipedia.org/wiki?curid=1508371", "title": "Dobrov\u0103\u021b", "text": "Dobrov\u0103\u021b \u00e8 un comune della Romania di 2.499 abitanti, ubicato nel distretto di Ia\u0219i, nella regione storica della Moldavia.\nNel territorio di Dobrov\u0103\u021b \u00e8 ubicato il monastero omonimo (nell'immagine), fatto costruire da \u0218tefan cel Mare tra il 1502 ed il 1503."}
{"id": "1508374", "revid": "767487", "url": "https://it.wikipedia.org/wiki?curid=1508374", "title": "Dolhe\u0219ti (Ia\u0219i)", "text": "Dolhe\u0219ti \u00e8 un comune della Romania di 2.944 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Br\u0103dice\u0219ti, Dolhe\u0219ti, Pietri\u0219."}
{"id": "1508375", "revid": "1573940", "url": "https://it.wikipedia.org/wiki?curid=1508375", "title": "Dolophones", "text": "Dolophones \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"dolof\u00f2nos\", cio\u00e8 \"che uccide a tradimento\", per la sua capacit\u00e0 di mimetizzarsi sui rami degli alberi rimanendo immobile a lungo.\nDistribuzione.\nLe 17 specie oggi note di questo genere sono state rinvenute in Oceania (Australia e isola di Lord Howe) e Indonesia (isole Molucche e Nuova Caledonia).\nTassonomia.\nDal 1988 non sono stati esaminati esemplari di questo genere.\nA dicembre 2013, si compone di 17 specie:"}
{"id": "1508376", "revid": "1573940", "url": "https://it.wikipedia.org/wiki?curid=1508376", "title": "Distretto di Aira", "text": "Il \u00e8 uno dei distretti della prefettura di Kagoshima, in Giappone.\nAttualmente fa parte del distretto il comune di Y\u016bsui."}
{"id": "1508379", "revid": "1573940", "url": "https://it.wikipedia.org/wiki?curid=1508379", "title": "Dubiepeira", "text": "Dubiepeira \u00e8 un genere di ragni appartenente alla famiglia Araneidae.\nEtimologia.\nIl nome deriva dal latino \"dubium\", di dubbia appartenenza, e dal nome dell'ex-genere \"Epeira\", a sua volta proveniente dal greco ', \"ep\u00ec\", cio\u00e8 \"sopra\" e ', \"\u00e8irein\", cio\u00e8 \"intrecciare\", in quanto le specie rinvenute hanno diverse caratteristiche in comune con l'ex-genere, ma ne differiscono per altre.\nDistribuzione.\nLe cinque specie oggi note di questo genere sono state rinvenute in America meridionale: una, D. amablemaria, \u00e8 endemica del Per\u00f9: le altre sono diffuse negli stati pi\u00f9 settentrionali del continente sudamericano (Colombia, Brasile, Guyana, Venezuela ed Ecuador).\nTassonomia.\nA maggio 2011, si compone di cinque specie:"}
{"id": "1508380", "revid": "767487", "url": "https://it.wikipedia.org/wiki?curid=1508380", "title": "Dr\u0103gu\u0219eni (Ia\u0219i)", "text": "Dr\u0103gu\u0219eni \u00e8 un comune della Romania di 1.577 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 2 villaggi: Dr\u0103gu\u0219eni e Frenciugi.\nDr\u0103gu\u0219eni \u00e8 divenuto comune autonomo nel 2004, staccandosi dal comune di \u0218cheia."}
{"id": "1508381", "revid": "767487", "url": "https://it.wikipedia.org/wiki?curid=1508381", "title": "Dume\u0219ti (Ia\u0219i)", "text": "Dume\u0219ti \u00e8 un comune della Romania di 4.741 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Banu, Chili\u0219oaia, Dume\u0219ti, Hoise\u0219ti, P\u0103u\u0219e\u0219ti."}
{"id": "1508383", "revid": "767487", "url": "https://it.wikipedia.org/wiki?curid=1508383", "title": "Kiri\u0161i", "text": "Kiri\u0161i () \u00e8 una citt\u00e0 della Russia, che si trova nell'Oblast' di Leningrado, a circa 115 chilometri a sud est di San Pietroburgo, sulla riva destra del fiume Volchov, quasi al confine con l'Oblast' di Novgorod.\nLa localit\u00e0 ha ottenuto lo status di citt\u00e0 nel 1956 ed attualmente \u00e8 il capoluogo del Kiri\u0161skij rajon."}
{"id": "1508384", "revid": "110157", "url": "https://it.wikipedia.org/wiki?curid=1508384", "title": "SimGear", "text": "SimGear \u00e8 un gruppo di librerie, distribuite sotto licenza GNU LGPL, per simulazioni, computer grafica e programmazione di videogiochi. Gran parte del codice \u00e8 stato scritto per supportare il progetto FlightGear. SimGear \u00e8 progettato per essere portabile su un largo numero di piattaforme e compilatori.\nIl software \u00e8 incluso in alcune distribuzioni Linux, come Ubuntu, Debian (unstable) e Fedora."}
{"id": "1508385", "revid": "1573940", "url": "https://it.wikipedia.org/wiki?curid=1508385", "title": "Edricus", "text": "Edricus \u00e8 un genere appartenente alla famiglia Araneidae.\nDistribuzione.\nLe due specie oggi note di questo genere sono state rinvenute in America centromeridionale (Messico e nella regione compresa fra Panama e l'Ecuador).\nTassonomia.\nNon \u00e8 un sinonimo anteriore di \"Salassina\" , a seguito di un lavoro dell'aracnologo Levi (1986b).\nDal 2002 non sono stati esaminati esemplari di questo genere.\nA dicembre 2013, si compone di due specie:"}
{"id": "1508386", "revid": "767487", "url": "https://it.wikipedia.org/wiki?curid=1508386", "title": "Oh My God (Kaiser Chiefs)", "text": "Oh My God \u00e8 il singolo di debutto della band inglese Kaiser Chiefs pubblicato il 17 maggio 2004. Venne ripubblicato il 21 febbraio 2005, due settimane dopo aver pubblicato il loro primo album Employment.\nUna cover del brano \u00e8 stata eseguita da Mark Ronson insieme a Lily Allen nel 2007.\nTracce.\nInitial release.\n\"All these tracks are different, earlier versions to the ones on their debut album.\"\nCover di Mark Ronson.\nNel 2006, una cover del brano \u00e8 stata eseguita da Lily Allen nel suo secondo mixtape, che ne ha poi eseguita una nuova versione insieme a Mark Ronson nel 2007 per l'album \"Version\", da cui \u00e8 stata estratta come secondo singolo il 16 luglio 2007.\nVideo.\nIl video si apre con il giovane Mark Ronson seduto in penombra in una stanza buia mentre con le cuffie alle orecchie tamburella un marchingegno con le tastiere, quando all'improvviso si sente una leggera sinfonia funky; il giovane disattiva la tastiera con cui stava giocherellando, rimuove le cuffie e lancia uno sguardo sulla sua scrivania, dove giace abbandonata una tessera con una sagoma femminile viola ritagliata. La scena si sposta quindi in un vicolo buio fiocamente illuminato dalle luci attraverso cui si aggira con aria vaga l'artista prima di imboccare una breve scalinata che conduce a una porta a cui bussa, mentre nell'aria riecheggia il ritmo jazz che si va facendo sempre pi\u00f9 forte: il giovane viene fatto entrare e attraversa uno stretto corridoio pervaso da una luce blu, aggirando un buffo omino con un cappello a cilindro e scosta infine una tenda rossa oltre la quale si apre un enorme salone con piccole luci che pendono dal soffitto e un grande palcoscenico, e numerose persone animate in discussioni intorno ai tavoli o mentre chiacchierano, ridono o sorseggiano una bibita. Il ragazzo si guarda furtivamente attorno con le labbra socchiuse e un'espressione compiaciuta presagendo cosa stia per avere luogo sul palco; in quello stesso istante le luci si spengono e un grande fanale di luce rotonda illumina l'apertura delle tende, dalla quale sbuca il cartone animato della cantante Lily Allen vestita con un elegante abito verde e un paio di tacchi."}
{"id": "1508389", "revid": "599013", "url": "https://it.wikipedia.org/wiki?curid=1508389", "title": "Ivan Ergi\u0107", "text": "Carriera.\nClub.\nInizi\u00f2 la carriera di professionista nel 1999 in Australia, con la maglia del Perth Glory, giocando da mezzapunta e mettendo a segno 10 gol in 32 incontri. Nel 2000 venne ingaggiato dalla , dove per\u00f2 non gioc\u00f2 mai, tanto da passare, ancora prima dell'inizio del campionato (dopo 2 settimane per l'esattezza), al , con cui ha conquistato quattro campionati svizzeri (2002, 2004, 2005 e 2008) ed altrettante coppe nazionali (2002, 2003, 2007, 2008).\nNel giugno 2004 inizi\u00f2 a soffrire di un malessere che gli impediva di giocare: gli venne diagnosticata una profonda depressione. Venne quindi ricoverato nella clinica universitaria di Basilea, e vi rimase fino ad ottobre. Il Basilea per\u00f2 non lo licenzi\u00f2, ma lo consider\u00f2 sempre parte della rosa e, al suo rientro nel 2006, gli venne affidata la fascia di capitano. Egli stesso, nel 2006, rifiut\u00f2 di continuare a indossarla.\nNel 2009, dopo l'arrivo sulla panchina della squadra svizzera di Thorsten Fink, si trasfer\u00ec al Bursaspor, con cui riusc\u00ec a vincere il campionato turco, il primo nella storia del club. Rimase a Bursa anche nel 2010-2011, disputando anche la Champions League (la squadra fu eliminata dopo la prima fase a gironi). Al termine della stagione, scelse di ritirarsi.\nNazionale.\nDopo il debutto, avvenuto in amichevole nel 2006 contro l'Uruguay, con la Nazionale serba, partecip\u00f2 ai Mondiali del 2006. Fu lui stesso a chiedere di non essere pi\u00f9 convocato in Nazionale poco tempo dopo, gradendo poco l'ambiente ultranazionalista molto vicino alla selezione.\nFuori dal campo.\nLo stato di depressione di cui si ammal\u00f2 port\u00f2 Ergi\u0107 alla ribalta delle cronache. Il 7 aprile 2005 si present\u00f2 infatti davanti alle telecamere del seguitissimo programma svizzero condotto dal giornalista Kurt Aeschbacher, rilasciando un'intervista che spaziava su pi\u00f9 argomenti. Descrisse di come ormai fosse necessario rompere il tab\u00f9 della depressione nel mondo del calcio, considerata sempre una sorta di macchia nell'idea del calciatore-\"macho\". Ergi\u0107 critic\u00f2 poi il sistema capitalistico, citando Karl Marx in riferimento a come il capitalismo \u00abavrebbe portato all'alienazione assoluta\u00bb. Si espresse duramente anche sul tema della concorrenza tra calciatori di alto livello, anch'essa viziata dal sistema capitalistico, e di come tale pressione lo aveva condotto alla depressione. Ergi\u0107 divenne pertanto uno dei pi\u00f9 noti personaggi del calcio recente di alto livello, ad essersi esposto politicamente.\nIl suo stile di vita \u00e8 sempre stato lontano da quello stereotipato dei calciatori. Dal 2008 ha un suo personale spazio sulla rivista \"Politika\", tra i pi\u00f9 importanti quotidiani dell'area balcanica, facendo riferimento ad autori come Marx, Engels, Hegel, Sartre, Camus con l'obiettivo di criticare le basi filosofiche del calcio moderno, vittima della esasperata competizione e del sistema capitalistico."}
{"id": "1508390", "revid": "287204", "url": "https://it.wikipedia.org/wiki?curid=1508390", "title": "Ivan Ergic", "text": ""}
{"id": "1508391", "revid": "767487", "url": "https://it.wikipedia.org/wiki?curid=1508391", "title": "Minamiky\u016bsh\u016b", "text": " \u00e8 una citt\u00e0 giapponese della prefettura di Kagoshima.\nFormatasi il 1\u00ba dicembre 2007 dall'unione di tre comuni: Chiran, Ei e Kawanabe."}
{"id": "1508392", "revid": "767487", "url": "https://it.wikipedia.org/wiki?curid=1508392", "title": "I Predict a Riot", "text": "I Predict a Riot \u00e8 il secondo singolo pubblicato dalla band inglese Kaiser Chiefs il 1\u00ba novembre 2004, tratto dal loro album d'esordio Employment. \u00c8 stato ripubblicato il 22 agosto 2005 insieme alla canzone \"Sink That Ship\" come b-side.\nLa canzone.\nLa canzone rappresenta una serata movimentata nella loro citt\u00e0 natale, Leeds, che ha visto come protagonisti i membri della band, ormai sciolta, dei Black Wire: probabilmente \u00e8 la pi\u00f9 nota canzone del gruppo. Insieme a \"Everyday I Love You Less and Less\" e \"Oh My God\", \u00e8 stata eseguita dalla band all'apertura del Live 8 a Filadelfia.\nSia \"I Predict a Riot\" che \"Sink that Ship\" fanno parte del \"soundtrack\" nel videogioco \"Gran Turismo 4\". \"I Predict a Riot\" \u00e8 presente in \"\" come contenuto scaricabile insieme a \"Ruby\", presente sin dall'inizio.\nCover.\nI McFly e Bedouin Soundclash hanno suonato una cover della canzone su BBC Radio 1. Esistono inoltre delle versioni pi\u00f9 particolari, tipo quella corale del coro femminile The Cheshire Chord e quella salsa (Predigo un alboroto) del The Swanvesta Social Club. La canzone \u00e8 stata inoltre eseguita dalle Girls Aloud nel 2006, nel loro \"Chemistry\" arena tour. Inoltre i The Bonzo Dog Doo-Dah Band l'hanno inclusa nel loro reunion album del 2007 \"Pour l'Amour des Chiens\". Nel 2011 gli irlandesi Westlife, un gruppo pop, l'hanno eseguita nell'ambito del loro Gravity Tour.\nAccoglienza della critica.\nLa canzone viene suonata in molti club del Regno Unito, sempre con accoglienza entusiasta. Comunque, il tono timoroso del testo ha portato il gruppo ad essere soprannominato \"l'erba cattiva di Leeds\" da Boris Johnson oltre che a sfavorevoli paragoni con \"White Riot\" dei The Clash (Daily Telegraph, 12 gennaio 2006).\nNel maggio del 2007, la rivista NME ha piazzato \"I predict a Riot\" al trentaseiesimo posto, fra i pi\u00f9 gradi 50 inni indie di sempre.\nVideo musicale.\nNe esistono due versioni: la prima, prodotta per la release originale, diretta da Charlie Paul, che mostra la band che suona di fronte ad un pubblico affollato, che inizia una guerra dei cuscini. Da notare come il video mostri Ricky Wilson che indossa una cravatta Nevile house, della Leeds Grammar School.\nLa seconda versione, diretta dalla svedese StyleWar, \u00e8 tuttavia quella che ha guadagnato maggiore attenzione. Questa versione mostra la band che si esibisce in un paese edoardiano, attirando l'attenzione di un misterioso proprietario di uno show di fenomeni da baraccone. Successivamente si vede la band che suona in una replica affollata del The Globe Theatre.\nTracce.\nRe-issue.\n22 agosto 2005"}
{"id": "1508393", "revid": "1573940", "url": "https://it.wikipedia.org/wiki?curid=1508393", "title": "Enacrosoma", "text": "Enacrosoma \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"en\", cio\u00e8 \"nel, all'interno\", ', \"\u00e0kros\", cio\u00e8 \"sommo, alto, estremo\" e , \"s\u00f2ma\", cio\u00e8 \"corpo\", per la forma dell'opistosoma, con pi\u00f9 estremit\u00e0 appuntite rivolte verso l'esterno e in alto.\nDistribuzione.\nLe sei specie oggi note di questo genere sono state rinvenute in America meridionale e centrale: la specie dall'areale pi\u00f9 vasto \u00e8 la \"E. anomalum\" reperita in alcune localit\u00e0 della zona compresa fra il Per\u00f9 ed il Brasile; in Colombia e nella Guyana francese.\nTassonomia.\nPur essendo descritto come genere a s\u00e9 fin dal 1932, la sua precisa definizione tassonomica fra gli Araneidae \u00e8 ancora incerta.\nDal 2002 non sono stati esaminati esemplari di questo genere.\nA maggio 2014, si compone di sei specie:"}
{"id": "1508394", "revid": "115821743", "url": "https://it.wikipedia.org/wiki?curid=1508394", "title": "Everyday I Love You Less and Less", "text": "Everyday I Love You Less And Less \u00e8 il terzo singolo estratto dall'album Employment, album di debutto della band inglese Kaiser Chiefs. Il singolo venne pubblicato il 16 maggio 2005."}
{"id": "1508395", "revid": "118152175", "url": "https://it.wikipedia.org/wiki?curid=1508395", "title": "Gerardo Mazziotti", "text": "Biografia.\nArchitetto di origini calabresi, si laurea all'Universit\u00e0 federiciana di Napoli con una tesi su un velodromo coperto, con cui vincer\u00e0 il premio CONI. Entrato subito nello studio di Carlo Cocchia, vi realizza la riprogettazione del Padiglione del Nord America nella Mostra d'Oltremare ed \u00e8 assistente alla progettazione dello stadio San Paolo. Nel corso degli anni cinquanta progetta poche opere architettoniche: collabora nella progettazione del rione La Loggetta insieme a Carlo Cocchia e Giulio De Luca, la residenza Giordani (oggi ostello della giovent\u00f9) e case a schiera per l'INA-Casa a Pozzuoli. Negli anni settanta diviene il direttore dei servizi tecnici dell'Istituto autonomo per le case popolari della provincia di Napoli (IACP) di Napoli nel quale progetta alcuni palazzi nel nascente quartiere Scampia. A Benevento, nel 1968, costruisce il complesso della Banca d'Italia con Massimo Nunziata e Michele Pagano. Tra il 1970 e il 1980 progetta un complesso scolastico a Marianella dove vengono espresse a nudo le strutture portanti con l'ausilio della facciata continua."}
{"id": "1508397", "revid": "1573940", "url": "https://it.wikipedia.org/wiki?curid=1508397", "title": "Distretto di Kimotsuki", "text": "Il \u00e8 uno dei distretti della prefettura di Kagoshima, in Giappone.\nAttualmente fanno parte del distretto i comuni di Higashikushira, Kimotsuki, Kink\u014d e Minami\u014dsumi."}
{"id": "1508398", "revid": "110157", "url": "https://it.wikipedia.org/wiki?curid=1508398", "title": "Modern Way", "text": "Modern Way \u00e8 un brano della band britannica Kaiser Chiefs, pubblicato il 7 novembre 2005 come quarto e ultimo singolo estratto dall'album \"Employment\". \nIl video promozionale del brano ha visto il debutto, nelle vesti di regista, del leader e cantante della band, Ricky Wilson, ed \u00e8 stato co-diretto dal prolifico Scott Lyon.\nI Cribs ne hanno fatto una cover e l'hanno utilizzata come lato B del loro singolo \"Mirror Kissers\". Nel 2006 la canzone \u00e8 stata oggetto di una cover del Buena Vista Social Club ed inserita nel disco \"Rhythms del Mundo\"."}
{"id": "1508399", "revid": "599013", "url": "https://it.wikipedia.org/wiki?curid=1508399", "title": "Igor Duljaj", "text": "Carriera.\nCresciuto nelle giovanili del , fece il suo debutto in prima squadra nel 1997, diventando a poco a poco uno dei punti di forza della formazione bianconera, con cui ha conquistato tre Campionati di Serbia e Montenegro (1999, 2002, 2003) e due Coppe di Serbia e Montenegro (1998 e 2001).\nIngaggiato dallo Shakhtar Doneck, \u00e8 diventato subito titolare della formazione ucraina, con cui ha vinto quattro Campionati ucraini, due Coppe d'Ucraina, due Supercoppe d'Ucraiina e una Coppa UEFA.\nNel 2010 lascia lo Shakhtar per accasarsi al Sevastopol', dove rimane fino al 2014, anno del suo ritiro.\nDopo il debutto, nel 2000, con la Nazionale serba, ha partecipato ai Mondiali del 2006.\nDal 2016 al 2019, \u00e8 stato assistente di Paulo Fonseca sulla panchina dello ."}
{"id": "1508401", "revid": "1573940", "url": "https://it.wikipedia.org/wiki?curid=1508401", "title": "Distretto di Kumage (Kagoshima)", "text": "Il \u00e8 uno dei distretti della prefettura di Kagoshima, in Giappone.\nAttualmente fanno parte del distretto i comuni di Nakatane, Minamitane e Yakushima."}
{"id": "1508402", "revid": "122931106", "url": "https://it.wikipedia.org/wiki?curid=1508402", "title": "Maurizio Neri", "text": "Carriera.\nGiocatore.\nMuove i primi passi nel Bellaria e nella Fiorentina dove gioca nelle giovanili ma mai in prima squadra. Nella stagione 1984-1985 avviene il debutto nella Nuova Igea (il nome assunto dal Bellaria) che giocava in Interregionale. Neri gioca 29 partite e realizza 24 reti.\nPassa poi alla societ\u00e0 marchigiana del dove rimane due anni in Serie C1 (1985-1986 e 1986-1987) giocando 58 partite e andando a segno 6 volte. Per la stagione 1987-1988 viene ingaggiato dalla , anch'essa in Serie C1; giocando 34 partite realizza lo 6 gol per poi passare all', squadra di Serie B.\nCon la squadra marchigiana Neri gioca solo la prima parte della stagione 1988-1989 (7 partite e 2 gol) poich\u00e9 a novembre si trasferisce in Serie A, al Napoli. Nei partenopei Neri gioca la seconda parte della stagione 1988-1989 e la prima del campionato 1989-1990 andando a segno 2 volte in 14 incontri. A novembre viene mandato di nuovo in Serie B con il e, nella seconda parte del 1989-1990 gioca 31 volte facendo 4 reti conquistando cos\u00ec la promozione dei toscani in Serie A.\nRimane a Pisa anche l'anno successivo (stagione 1990-1991) e realizza 4 gol. Viene quindi acquistato dalla Lazio per 3 miliardi di lire con cui rimane due anni (1991-1992 e 1992-1993) giocando 18 volte senza fare gol. La societ\u00e0 capitolina lo vende quindi al Brescia: la prima stagione la gioca in Serie B (1993-1994) dove realizza 10 reti in 37 gare aiutando le \"rondinelle\" a risalire in Serie A.\nCon questa squadra rimane ancora quattro anni vivendo due retrocessioni (1994-1995 e 1997-1998), una promozione (1996-1997) e una salvezza in Serie B (1995-1996). Vince pure un Torneo Anglo-Italiano con finale disputata nel Wembley Stadium dove le \"Rondinelle\" battono il Notts County per 1-0. In massima serie disputa 61 incontri realizzando 11 reti mentre tra i cadetti segna 44 reti in 108 partite. Per la stagione 1998-1999 viene venduto ancora alla , che milita in Serie B; realizza 4 gol in 24 partite.\nGli ultimi anni della sua carriera li vive in Serie C2: gioca tre anni (1999-2000, 2000-2001 e 2001-2002) nella squadra della sua citt\u00e0 natale, il , realizzando 26 gol in 69 partite quindi rimane, senza giocare, al Gubbio (fino all'ottobre del 2002) per poi terminare la stagione nel Forl\u00ec (in cui realizza una rete in 13 partite). La sua carriera terminer\u00e0 in una societ\u00e0 della provincia di Parma, il Terme Monticelli allenato da Stefano Paraluppi, nel campionato di Eccellenza 2004-2005.\nAllenatore.\nDall'anno successivo (2005-2006) Neri subentra a Paraluppi nel ruolo di tecnico dei termali, squadra che ha guidato anche nelle successive due stagioni. Nel 2008 ha portato il Terme Monticelli alla vittoria nella finale di Coppa Pedrieri contro il Medicina, vincendo 3-2 dopo i tempi supplementari.\nNella stagione 2008-2009 diventa l'allenatore del Bellaria, squadra che partecipa alla Lega Pro Seconda Divisione. Viene esonerato dall'incarico il 10 marzo 2009 e sostituito da Massimo Gadda.\nDal luglio 2010 siede sulla panchina del Real Rimini, neonata compagine che ha preso il posto del Valleverde Riccione Football Club, inserita nello stesso girone dell'A.C. Rimini 1912; viene sollevato da tale incarico il 6 ottobre dello stesso anno. Il 7 febbraio 2011 ritorna sulla panchina del Real Rimini.\nLa stagione successiva assume l'incarico di allenatore degli Allievi Nazionali B del Parma, venendo coinvolto nell'inchiesta \"Last Bet\" della Procura di Cremona; il club ducale lo sospende in via cautelativa in attesa di sviluppi ulteriori sostituendolo con Cornelio Donati prima e con William Viali poi. Dopo essere stato dichiarato completamente estraneo ai fatti riprende la guida degli Allievi Nazionali B del Parma. Il 28 giugno 2015, una settimana dopo il fallimento della societ\u00e0 emiliana, perde la finale contro l' 4-3 dopo i tempi supplementari.\nNella stagione 2015-2016 assume il ruolo di allenatore degli Allievi Under 17 del Sassuolo.\nNella stagione 2016-2017 ricopre il ruolo di allenatore degli Under 15 del Sassuolo.\nAttualmente \u00e8 vice allenatore della Primavera del Sassuolo."}
{"id": "1508403", "revid": "44939", "url": "https://it.wikipedia.org/wiki?curid=1508403", "title": "Pneumococcus", "text": ""}
{"id": "1508404", "revid": "767487", "url": "https://it.wikipedia.org/wiki?curid=1508404", "title": "The Angry Mob", "text": "The Angry Mob \u00e8 un singolo del gruppo musicale britannico Kaiser Chiefs, il terzo estratto dal loro secondo album in studio \"Yours Truly, Angry Mob\", pubblicato il 20 agosto 2007."}
{"id": "1508405", "revid": "123830544", "url": "https://it.wikipedia.org/wiki?curid=1508405", "title": "Col d'Olen", "text": "Il Col d'Olen (pron. fr. : ; anche \"col du Dolent\" - 2.881\u00a0m s.l.m.) \u00e8 un valico alpino che unisce la valle del Lys (in Valle d'Aosta) con la Valsesia (in Piemonte).\nCaratteristiche.\nSi trova a sud del Passo dei Salati e si apre tra il Corno del Camoscio e il Corno Rosso. Dal punto di vista geomorfologico separa le Alpi del Monte Rosa (a nord) dai Contrafforti valsesiani del Monte Rosa (a sud). Attraverso il colle passa il Tour del Monte Rosa.\n\u00c8 stato storicamente un colle di grande comunicazione tra le vallate alpine e per le popolazioni Walser che abitavano le valli.\nRifugi.\nNei pressi del colle si trovano gli ex rifugi:"}
{"id": "1508406", "revid": "767487", "url": "https://it.wikipedia.org/wiki?curid=1508406", "title": "Love's Not a Competition (But I'm Winning)", "text": "Love's Not a Competition (But I'm Winning) \u00e8 il quarto singolo estratto dall'album \"Yours Truly, Angry Mob\" della band inglese Kaiser Chiefs, pubblicato in vinile il 12 novembre 2007."}
{"id": "1508409", "revid": "1543377", "url": "https://it.wikipedia.org/wiki?curid=1508409", "title": "World Series of Poker 1984", "text": "Le World Series of Poker 1984 furono la quindicesima edizione della manifestazione. Si tennero dal 1\u00ba al 19 maggio presso il casin\u00f2 Binion's Horseshoe di Las Vegas.\nIl vincitore del Main Event fu Jack Keller.\nMain Event.\nI partecipanti al Main Event furono 140. Ciascuno di essi pag\u00f2 un buy-in di 10.000 dollari."}
{"id": "1508412", "revid": "1048993", "url": "https://it.wikipedia.org/wiki?curid=1508412", "title": "Controllo documentale", "text": "Il controllo documentale \u00e8 una tecnica di investigazione scientifica per individuare l'eventuale falsificazione di documenti. La base della tecnica consiste nel comparare il reperto in esame ad un omologo documento sicuramente genuino, ottenuto dall'Ente o dallo Stato che ne ha curato l'emissione. L'indagine sul falso documentale spazia dall'esame di scritture private, di carta moneta, di documenti di identit\u00e0, di guida e di titoli amministrativi di carattere autorizzativo nella loro genericit\u00e0. Oltre ad una conoscenza specifica del reperto oggetto d'indagine, l'operatore deve approfondire la conoscenza sui vari sistemi antifalsificazione che possono essere inseriti nei vari documenti, sulle tecniche di stampa e sulla qualit\u00e0 dei supporti cartacei e plastici utilizzati, nonch\u00e9 sui codici di controllo algoritmico a volte inseriti.\nIn Italia il controllo documentale \u00e8 da inserire nell'ambito delle funzioni della Polizia giudiziaria.\nSistemi antifalsificazione.\nMicroscrittura.\nTrattasi di una riga, od un insieme di tratti sia rettilinei che curvilinei, i quali vengono identificati quali mero tratto grafico ad analisi ottica diretta, se per\u00f2 il tratto viene ingrandito si potranno apprezzare dei singoli caratteri alfabetici che andranno a comporre sigle, parole o frasi di senso compiuto.\nStampe mediante l'utilizzo di inchiostri fotosensibili.\nAlcune parti del reperto possono essere impresse mediante l'utilizzo di particolari tipi di inchiostro che hanno la particolarit\u00e0 di essere individuati solo a seguito di irradiazione con luce a frequenza particolare (U.V., ultravioletto) o con particolari sistemi di acquisizione (I.R., infrarosso).\nSistemi otticamente variabili.\nSono particolari tipi di fustella che applicati sul reperto in analisi potranno variare la loro percezione ottica, in relazione all'angolo di tangenza con i quali vengono colpiti dalla luce. Se la variazione di percezione riguarder\u00e0 la sola definizione si definiranno ologrammi, se la variazione riguarder\u00e0 sia il disegno che i colori verranno definiti cinegrammi.\nPellicole plastiche.\nSono particolari pellicole plastiche otticamente trasparenti, che molto spesso vengono integrate con alcuni dei sistemi precedentemente descritti, inoltre tali supporti spesso sono termosensibili, deteriorandosi irrimediabilmente se sottoposti ad attacco termico.\nCaratteristiche di stampa.\nRisulta essenziale nella valutazione del reperto l'individuazione del tipo di tecnica di stampa utilizzata nella realizzazione. In senso lato, individuando una stampa di tipo litografico piano o \"off-set\" si potr\u00e0 desumere con apprezzabile approssimazione una genuinit\u00e0 del documento, contrariamente ad una stampa a getto d'inchiostro quadricromica, che denoter\u00e0 una forte possibilit\u00e0 di contraffazione.\nSupporto cartaceo.\nIl supporto cartaceo normalmente utilizzato nella produzione di documenti genuini e di tipo ad alta grammatura (rapporto peso/superficie) assimilabile di fatto alla carta valori, pu\u00f2 essere realizzato con carta filigranata, quindi assimilabile agli altri sistemi antifalsificazione precedentemente trattati. La filigrana \u00e8 una variazione dello spessore del supporto cartaceo che se anteposto ad una sorgente d'irradiazione luminosa fornir\u00e0 particolari immagini determinate dalla modulazione dei livelli. Contestualmente l'impasto di fibre vegetali che compone la carta potr\u00e0 contenere particolari componenti chimici che renderanno inservibile il supporto sottoposto a particolari assalti chimici.\nAttrezzatura necessaria alla valutazione.\nSistema ottico d'ingrandimento meccanico (lenti), lampada ad irradiazione U.V. con frequenza pari a 360\u00a0nm, sistema di acquisizione video I.R."}
{"id": "1508413", "revid": "287204", "url": "https://it.wikipedia.org/wiki?curid=1508413", "title": "Chatelet", "text": ""}
{"id": "1508414", "revid": "13053206", "url": "https://it.wikipedia.org/wiki?curid=1508414", "title": "La pantera rosa colpisce ancora", "text": ""}
{"id": "1508421", "revid": "121341698", "url": "https://it.wikipedia.org/wiki?curid=1508421", "title": "JSBSim", "text": "JSBSim \u00e8 una libreria software per i modelli dinamici di volo (FDM) che modellizza le dinamiche di volo di un veicolo aerospaziale. La libreria \u00e8 stata inclusa nel simulatore di volo FlightGear e OpenEagles. Pu\u00f2 anche venire richiamata da un piccolo programma a s\u00e9 stante per creare uno strumento per una simulazione programmata. JSBSim \u00e8 stato sviluppato fin dal 1996 ed \u00e8 stato costruito su tutte le pi\u00f9 famose piattaforme in uso ad oggi, tra cui i sistemi operativi Linux, Macintosh e Microsoft Windows. JSBSim \u00e8 scritto in C++ e usa file di configurazioni XML.\nStoria e informazioni.\nJSBSim era considerato nel 1996 una applicazione per le simulazioni dotata di 6 gradi di libert\u00e0 (6DoF), non lineare, modellizzata attraverso i dati e leggera con lo scopo di modellizzare le dinamiche di controllo degli aerei. Sin dalle prime versioni, JSBSim ha beneficiato dell'ambiente di sviluppo open source in cui \u00e8 stato costruito e delle larga comunit\u00e0 di utenti che hanno contribuito con idee per il suo continuo sviluppo. \u00c8 stato incorporato in applicazioni e architetture di simulazione di volo ricche di funzionalit\u00e0 e molto grandi (Per esempio flightgear e OpenEagles). \u00c8 stato inoltre utilizzato come strumento di simulazione programmata sia nell'industria sia negli ambiti accademici.\nPer un esempio sul suo utilizzo, il seguente codice illustra come JSBSim possa essere richiamato da un piccolo programma, con l'esecuzione pilotata da uno scipt:\nLa precedente applicazione funziona quando compilata la libreria JSBSim e ha solo bisogno di un file di configurazione che rappresenti un aeromobile, un file di configurazione iniziale e uno script che ne controlli l'esecuzione. Tutti questi file sono definiti utilizzando un XML. JSBSim \u00e8 forse il primo modello dinamico di volo che impiega l'XML per descrivere una simulazione aerea. Un esempio di una definizione aerodinamica \u00e8 mostrata qua sotto:\nCapacit\u00e0 di input e output.\nQuando si esegue JSBSim in modo \"stand-alone\" utilizzando un programma di base che lo piloti, bisogna solo fornire un nome per lo script. Gli input di controllo possono essere forniti a JSBSim dall'interno dello script.\nSe il file di configurazione dell'aereo contiene una specifica per una porta di ingresso, l'utente pu\u00f2 anche fare una telnet in JSBSim. Da dentro l'interfaccia della telnet molti parametri possono essere sia letti che impostati. La simulazione stessa pu\u00f2 essere sia messa in pausa e riavviata. La potenzialit\u00e0 della telnet chiaramente \u00e8 interessante per utilizzare JSBSim in tempo reale. L'applicazione di esempio inclusa con la distribuzione di JSBSim supporta anche l'esecuzione nel modo \"soft real-time\".\nJSBSim pu\u00f2 essere istruito a fornire set di dati raggruppati logicamente sulla console (screen), su un file, o un socket. L'output pu\u00f2 essere contemporaneamente diretto attraverso un qualsiasi numero di canali, in cui ogni canale pu\u00f2 contenere un qualsiasi set di dati o un singolo parametro specifico, pu\u00f2 essere diretto verso un qualsiasi file o socket (O addirittura la console), e pu\u00f2 essere emesso a qualsiasi velocit\u00e0.\nUno strumento incluso in JSBSim pu\u00f2 prendere un intero insieme di dati emessi e creare un completo set di grafici in formato PDF, che fanno uso dello strumento open source Gnuplot.\nCapacit\u00e0 di controllo di volo.\nJSBSim permette di costruire un sistema di controllo o un autopilota da componenti individuali. Il programma ora include: filtri, salti condizionali, sommatori, sensori e amplificatori (variabili o statici). Inoltre c'\u00e8 una funzione che permette di creare i componenti dagli utenti.\nUn diagramma a blocchi semplice del sistema di controllo \u00e8 mostrato qui sotto nel editor del sistema di controllo di volo per il progetto open source separato: \"JSBSim Commander\" (Tuttora in una fase iniziale di sviluppo, ma gi\u00e0 funzionante).\nModellizzazione aerodinamica.\nJSBSim usa un metodo a coefficienti per modellizzare le caratteristiche aerodinamiche di un aereo. Un qualsiasi numero di forze e momenti (O anche nessuno) possono essere definiti per ciascun asse. Ogni specifica di forza/momento include un commento della definizione e una specifica sulle funzioni che calcolano la forza od il momento. La definizione della funzione pu\u00f2 essere un semplice valore o una complicata funzione che include funzioni trigonometriche, logaritmiche e una tabella di valori a una, due o tre dimensioni.\nModellizzazione della propulsione.\nJSBSim include propulsori a pistoni generici, razzi, turbine e modelli turbopropulsivi. I modelli non sono modelli ingegneristici dettagliati, ma permettono di aggiungere i motori semplicemente. Un qualsiasi numero di motori possono essere aggiunti ad un modello d'aereo, ad una qualsiasi posizione e orientazione, variando anche il tipo di modelli di motore sullo stesso aereo.\nEquazioni di moto.\nJSBSim \u00e8 un modello di volo dinamico a sei gradi di libert\u00e0 completo. Fornisce la capacit\u00e0 di implementare condizioni iniziali e di impostare settaggi iniziali dell'aereo in diversi modi possibili. Integratori specifici possono essere scelti per propagare ognuna delle velocit\u00e0 di posizione e rotazione e posizione. Tuttora, l'Adams Bashforth di terzo grado \u00e8 il default.\nEstensibilit\u00e0.\nJSBSim \u00e8 progettato per essere estendibile. Gli oggetti chiave (motori, componenti di controllo di volo) sono implementati come classi di base con semplici interfacce. Nello specifico, nuovi tipi di motore possono essere modellati creando nuove classi che derivano dalle classi di base. Nuovi componenti di controllo di volo possono essere creati nello stesso modo.\nUsi degni di nota.\nJSBSim \u00e8 il modello di volo di default utilizzato del simulatore di volo open source FlightGear. Insieme a FlightGear, JSBSim \u00e8 utilizzato per guidare le dinamiche di simulazione di base all'Universit\u00e0 di Napoli in Italia. JSBSim \u00e8 incluso come applicazione di guida per l'ambiente di simulazione OpenEagles. JSBSim \u00e8 stato utilizzato per modellare il volo di razzi (dai semplici razzi ai grandi veicoli di lancio). \u00c8 stato utilizzato per modellare il volo dell'UAV incluso il veicolo ARES per volare nell'atmosfera marziana. \u00c8 stato usato come parte di uno studio per il controllo del traffico aereo. JSBSim \u00e8 stato usato insieme a MATLAB e Simulink, \u00e8 stato compilato come una DLL \u00e8 stato portato come linguaggio C#. Il porting di C# \u00e8 ormai datato e non pi\u00f9 disponibile al pubblico.\nPiani futuri.\nLo sviluppo di JSBSim continua. Strumenti aggiuntivi che lavorano con JSBSim stanno anche emergendo. Uno strumento gratuitamente disponibile chiamato DATCOM+ (Un derivato di Digital Datcom) fornisce una specifica aerodinamica direttamente nel formato JSBSim-ML (il formato XML per gli aerei). JSBSim Commander \u00e8 sotto sviluppo come un editor per creare e medellizare i modelli per JSBSim."}
{"id": "1508422", "revid": "287204", "url": "https://it.wikipedia.org/wiki?curid=1508422", "title": "Florida Cevoli", "text": "Biografia.\nFlorida Cevoli nacque a Pisa l'11 novembre 1685, figlia del conte Curzio Cevoli e della marchesa Laura della Seta.\nNel 1697, la piccola Elena fu affidata alle suore del Collegio San Martino di Pisa.\nNel 1703 il suo percorso spirituale continu\u00f2 con la decisione di entrare nel monastero delle Clarisse Cappuccine di Citt\u00e0 di Castello, e questo segn\u00f2 un profondo cambiamento nella sua vita, che da agiata divenne povera ed ispirata alla regola di Santa Chiara.\nPertanto, dopo due anni di noviziato, il 10 giugno del 1705 Lucrezia Elena Cevoli prese i voti ed acquis\u00ec il nome di \"Florida\".\nSuor Florida fu tra le promotrici della causa di beatificazione della sua maestra Veronica Giuliani, della quale prese il posto di badessa dopo la sua morte avvenuta nel 1727.\nA testimonianza di ci\u00f2, nel 1753 decise di far erigere un monastero proprio nella casa dei Giuliani a Mercatello sul Metauro.\nSuor Florida mor\u00ec il 12 giugno 1767.\nCulto.\nLa sua causa di beatificazione fu iniziata nel 1838 e nel 1910 papa Pio X dichiar\u00f2 l'eroicit\u00e0 delle sue virt\u00f9, ma la sua beatificazione sar\u00e0 proclamata molti anni dopo, in data 16 maggio 1993 per volont\u00e0 di papa Giovanni Paolo II."}
{"id": "1508424", "revid": "536103", "url": "https://it.wikipedia.org/wiki?curid=1508424", "title": "Acidosi lattica", "text": "L'acidosi lattica \u00e8 una condizione determinata dall'accumulo di lattato nel corpo, con conseguente riduzione del catabolismo. Conduce ad acidificazione del plasma ed \u00e8 considerata una delle cause possibili dell'acidosi metabolica. Le cellule producono l'acido lattico quando usano il glucosio per creare energia in carenza di ossigeno.\nL'acidificazione del sangue \u00e8 causata soprattutto dalle proteine di membrana trasportatrici del lattato presenti sulla membrana sarcoplasmatica della fibra muscolare che, attraverso un trasporto attivo, espellono il lattato dalla cellula per immetterlo nel flusso sanguigno insieme ad alcuni protoni in un meccanismo di simporto. \nAl contrario di quanto si potrebbe pensare quindi l'acidosi lattica fisiologica non \u00e8 causata dalla deprotonazione dell'acido lattico, che non viene prodotto, ma dal trasporto del lattato nel flusso ematico.\nL'acidosi lattica \u00e8 anche una forma di complicanza rara in alcune forme di neoplasie (tumori).\nSintomatologia.\nI segni dell'acidosi lattica sono respirazione profonda e veloce, ipotensione, vomito, tachicardia, nausea e dolore addominale.\nEziologia.\nL'acidosi lattica pu\u00f2 essere causata da malattie diabetiche o del fegato o del rene, difetti metabolici esogeni o endogeni, cos\u00ec come pu\u00f2 essere causato dall'assunzione di certe forme di farmaci.\nAd esempio l'acidosi lattica pu\u00f2 riscontrarsi in quei soggetti dove la piruvato deidrogenasi, l'enzima che converte il piruvato in Acetil-coenzima A, permane principalmente nello stato fosforilato (ovvero inattivo) essendoci carenza di fosfatasi attivatrici. Di conseguenza il glucosio trasformato in piruvato durante la glicolisi, non potendo diventare acetil-coenzima A, viene convertito in acido lattico per via anaerobica.\nTerapia.\nPer regolare il pH e la presenza di lattato nel sangue viene utilizzato il cloro-acetato, ma la sopravvivenza della persona affetta non cambia con tale trattamento."}
{"id": "1508428", "revid": "196390", "url": "https://it.wikipedia.org/wiki?curid=1508428", "title": "PNAS", "text": ""}
{"id": "1508429", "revid": "123297079", "url": "https://it.wikipedia.org/wiki?curid=1508429", "title": "Proceedings of the National Academy of Sciences", "text": "Proceedings of the National Academy of Sciences of the United States of America (in italiano \"Atti dell'Accademia Nazionale delle Scienze degli Stati Uniti d'America\") \u00e8 una rivista scientifica statunitense, organo ufficiale della United States National Academy of Sciences. \nCitata spesso con la sigla PNAS (oppure con \"Proc Natl Acad Sci USA\"), \u00e8 una delle riviste scientifiche pi\u00f9 note a livello internazionale.\nFondata nel 1915, pubblica articoli di grande interesse su argomenti di vari settori, specialmente nel campo biomedico, ma anche di biologia, fisica, matematica e scienze sociali.\nLa rivista \u00e8 stampata ogni settimana e pubblicata quotidianamente online nella \"PNAS Early Edition\". \nIl fattore d'impatto della rivista \u00e8 stato di 9,674 nel 2014, e 9,809 nel 2013."}
{"id": "1508440", "revid": "1982", "url": "https://it.wikipedia.org/wiki?curid=1508440", "title": "2003 CP20", "text": ""}
{"id": "1508447", "revid": "767487", "url": "https://it.wikipedia.org/wiki?curid=1508447", "title": "Confederazione di Bar", "text": "La Confederazione di Bar (in polacco: \"Konfederacja barska\"; 1768-1772) fu un'associazione di nobili polacchi (\"Konfederacja\") formata alla fortezza di Bar, in Podolia, nel 1768 per difendere l'indipendenza interna ed esterna della Confederazione Polacco-Lituana contro l'aggressione dell'Impero russo e contro il Re Stanis\u0142aw August Poniatowski e i riformatori polacchi che stavano cercando di limitare il potere dei magnati della Confederazione (la \"szlachta\" ricca). Tra i fondatori della Confederazione di Bar ci furono i magnati Adam Krasi\u0144ski, vescovo di Kam\"janec', Kazimierz Pu\u0142aski e Micha\u0142 Krasi\u0144ski. Nonostante diverse vittorie contro i russi, la Confederazione riusc\u00ec solamente a far precipitare la situazione verso la prima spartizione della Confederazione Polacco-Lituana. Alcuni storici considerano la Confederazione di Bar come la prima rivolta nazionale polacca.\nStoria.\nNel 1767-1768 le forze russe obbligarono il Parlamento polacco, il Sejm, ad approvare le risoluzioni che essi chiedevano. In risposta a ci\u00f2, e particolarmente all'arresto e all'esilio di molti dissidenti, il vescovo di Kiev, J\u00f3zef Andrzej Za\u0142uski, quello di Cracovia Kajetan So\u0142tyk, e l'atamano Wac\u0142aw Rzewuski con il figlio Seweryn, i magnati polacchi Adam Krasi\u0144ski, vescovo di Kam\"janec', Kazimierz Pu\u0142aski e Micha\u0142 Krasi\u0144ski e i loro alleati decisero di formare una confederazione in opposizione al governo.\nRe Stanis\u0142aw August Poniatowski fu in un primo momento incline alla mediazione tra i confederati e la Russia, rappresentata dall'inviato russo a Varsavia, il Principe Nikolai Repnin; essendo per\u00f2 la mediazione impossibile, invi\u00f2 le forze armate guidate dall'atamano Franciszek Ksawery Branicki e da due generali contro di essi, e questo esercito riusc\u00ec a conquistare Bar. Tuttavia, il sollevamento simultaneo di Koli\u00efv\u0161\u010dyna in Ucraina stimol\u00f2 l'estensione della Confederazione di Bar nelle province orientali della Polonia e addirittura in Lituania. I confederati chiesero l'aiuto straniero e contribuirono a portare avanti la guerra tra la Russia e l'Impero Ottomano (guerra russo-turca). La situazione divenne cos\u00ec grave che il Re Federico II di Prussia consigli\u00f2 alla zarina Caterina II di Russia di giungere a un patto con i confederati.\nLe forze confederate di Ignacy Malczewski, Micha\u0142 Jan Pac e del Principe Karol Radziwi\u0142\u0142 percorsero le terre in ogni direzione, vinsero diverse battaglie con i russi e infine, ignorando il Re, inviarono ambasciatori alle principali potenze europee. Ci furono per\u00f2 anche sconfitte per i confederati come quella a Bia\u0142ystok il 16 luglio 1769 e a Orzechowo il 13 settembre 1769. All'inizio del 1770 furono sconfitti anche a Dobra (20 gennaio) e B\u0142onie (12 febbraio) e dovettero passare a una strategia pi\u00f9 difensiva e passiva.\nNel 1770 il Consiglio della Confederazione di Bar si trasfer\u00ec dalla sua sede originaria in Slesia in Ungheria, mentre conduceva negoziati diplomatici con Francia, Austria e Impero Ottomano, per formare una lega contro la Russia. Il Consiglio proclam\u00f2 la detronizzazione del Re il 22 ottobre 1770. La Corte di Versailles invi\u00f2 Charles Fran\u00e7ois Dumouriez per agire in aiuto ai confederati, ed egli li aiut\u00f2 nella organizzazione delle forze. Nel frattempo, Re Stanis\u0142aw August fu sul punto di aderire alla Confederazione, ma fu rapito in circostanze non chiare per alcuni giorni, presumibilmente dai confederati, a Varsavia nel novembre del 1771. In conseguenza di ci\u00f2 gli Asburgo ritirarono il loro supporto ai confederati espellendoli dai loro territori. Il rapimento del re diede anche un altro pretesto alle tre corti (Austria, Prussia e Russia) per invadere i confini polacchi al fine di salvare la nazione e i polacchi dall'anarchia - comunque gi\u00e0 nel 1769-1770 Austria e Prussia avevano acquisito alcuni territori approfittando della confusione in Polonia.\nIl re si spost\u00f2 poi dalla parte dei russi e per questo atto la confederazione perse gran parte del sostegno di cui godeva in Europa. Ciononostante il suo esercito, riorganizzato da Dumouriez, continu\u00f2 a combattere per diversi mesi; le ultime tracce della milizia non scomparvero fino al 1772.\nNel 1771 avvennero altre sconfitte per le forze dei confederati di Bar, come quelle presso Lanckorona il 21 maggio e presso Sta\u0142owicze il 23 ottobre. La battaglia finale fu l'assedio di Jasna G\u00f3ra, che cadde il 13 agosto 1772. I reggimenti della Confederazione di Bar il cui comando era stato costretto a lasciare l'Austria (che in precedenza li aveva invece protetti) dopo che questa si era aggiunta all'alleanza russo-prussiana non si arresero: molte delle loro fortezze resistettero pi\u00f9 a lungo possibile; il Castello del Wawel a Cracovia cadde solo il 28 aprile; la fortezza di Tyniec resistette fino al 13 luglio 1772; Cz\u0119stochowa, governata da Casimir Pulaski, resistette fino al 18 agosto. Comunque gi\u00e0 il 5 agosto, le tre potenze straniere avevano firmato un trattato sul riconoscimento delle rispettive conquiste territoriali a spese della Confederazione polacco-lituana.\nIn tutto circa 100 000 nobili ingaggiarono 500 scontri armati tra il 1768 e il 1772. Forse l'ultima posizione dei confederati fu il monastero di Zag\u00f3rz, che cadde solo il 28 novembre 1772. Alla fine la Confederazione di Bar fu sconfitta e i suoi membri fuggirono all'estero o, catturati dai russi, insieme alle loro famiglie, formarono il principale gruppo di \"Sybirjak\", esiliati polacchi in Siberia.\nConseguenze.\nAlcuni storici considerano la Confederazione di Bar come la prima rivolta nazionale polacca. Fino ai tempi della Confederazione di Bar, i confederati, operanti specialmente con l'aiuto di forze esterne, erano visti come antagonisti che lottavano contro la libert\u00e0 dorata, il peculiare sistema politico aristocratico in vigore in Polonia in cui tutta la nobilt\u00e0 godeva degli stessi diritti e degli stessi privilegi. Nel 1770 invece, nei periodi in cui l'Esercito Russo marciava attraverso la Confederazione Polacco-Lituana, teoricamente indipendente, e le potenze straniere obbligarono il Sejm ad acconsentire alla prima spartizione della Polonia, i confederati iniziarono a crearsi un'immagine di soldati esiliati polacchi, gli ultimi di quelli che rimanevano autentici nella Madrepatria, immagine che avrebbe portato nei due secoli seguenti alla creazione delle Legioni Polacche e ad altre forze in esilio. La Confederazione ha generato idee contraddittorie tra gli storici, tra i quali alcuni l'hanno biasimata per aver causato la prima spartizione, mentre altri hanno notato che \u00e8 stato il primo sforzo nazionale serio per ristabilire l'indipendenza polacca."}
{"id": "1508453", "revid": "3732", "url": "https://it.wikipedia.org/wiki?curid=1508453", "title": "Giovanni Artieri", "text": "Biografia.\nDalla nascita al 1943.\nArtieri inizi\u00f2 la carriera di giornalista presso \"Il Mezzogiorno\" di Napoli, fondato da Matilde Serao per poi proseguire su \"Il Mattino\". Esponente napoletano, con Francesco Cipriani Marinelli, del movimento novecentista, tra il 1926 e il 1929 collabor\u00f2 alla rivista \"\"900\", Cahiers d'Italie et d'Europe\" diretta da Massimo Bontempelli. Monarchico, fu nominato da Umberto II membro della Consulta dei Senatori del Regno; successivamente gli fu attribuito dallo stesso il titolo nobiliare di conte.\nFu per quasi vent'anni inviato speciale della \"Stampa\" di Torino. Come inviato di guerra segu\u00ec in prima linea la guerra d'Etiopia aggregato alla 2\u00aa Divisione CC.NN. \"28 ottobre\" e alla Colonna celere AO durante la marcia su Gondar, la guerra di Spagna e in Finlandia la Guerra d'inverno.\nNel dopoguerra.\nNel giugno 1944 fu tra i fondatori, con Renato Angiolillo, del quotidiano \"Il Tempo\" di Roma, di cui fu anche vicedirettore. Successivamente scrisse sul \"Borghese\" diretto da Leo Longanesi.\nScrisse una trentina di libri, soprattutto di storia contemporanea o dedicati alla sua citt\u00e0 natale, come la trilogia napoletana pubblicata dalla Longanesi: \"Napoli nobilissima\" (1955), \"Funicul\u00ec, funicul\u00e0\" (1957), \"La quinta Napoli\" (1960). Altre opere furono incentrate sulla vita di Mussolini, la Repubblica Sociale Italiana, la guerra d'Africa, la storia della monarchia. Il suo ultimo volume, del 1995, fu \"Le guerre dimenticate di Mussolini: Etiopia e Spagna\".\nNel 1971 fu eletto consigliere comunale a Roma per il Movimento Sociale Italiano (MSI) distinguendosi per le battaglie sindacali e il supporto alla CISNAL.\nNel 1972 fu eletto senatore della Repubblica per l'MSI e rieletto nel 1976 . Nel 1977, durante la VII legislatura, ader\u00ec a Democrazia Nazionale - Costituente di Destra probabilmente per l'amicizia che lo legava a Mario Tedeschi e per le sue posizioni liberali.\nNegli ultimi anni di vita si ritir\u00f2 con la moglie, la scrittrice Ester Lombardo, sposata nel 1932, nella sua villa di Santa Marinella, vicino a Roma. \nIntitolazioni.\nNel 2005, decennale della sua scomparsa, la citt\u00e0 di Santa Marinella (Roma) gli ha voluto intitolare una via."}
{"id": "1508454", "revid": "767487", "url": "https://it.wikipedia.org/wiki?curid=1508454", "title": "Phoebus Levene", "text": "Levene studi\u00f2 lungamente il DNA e scopr\u00ec che esso contiene adenina, guanina, timina, citosina, deossiribosio ed un gruppo fosfato.\nGiovinezza e formazione.\nNato in una famiglia ebrea con il nome di \"Fishel Aaronovich Levin\" a Sagor, nell'attuale Lituania (allora Russia), visse la sua giovinezza a San Pietroburgo (allora \"Pietrogrado\"), dove si laure\u00f2 nel 1891 in medicina presso l'Accademia Medica Militare Imperiale e svilupp\u00f2 la passione per la biochimica. A causa del crescente odio antisemita, emigr\u00f2 con la famiglia verso gli Stati Uniti nel 1893 ed inizi\u00f2 a svolgere l'attivit\u00e0 di medico a New York.\nLevene fu assunto dalla Columbia University, dove poteva svolgere ricerche biochimiche nel tempo libero, ed inizi\u00f2 a pubblicare articoli sulla struttura chimica degli zuccheri. Nel 1896 fu assunto come \"associato\" al \"Pathological Institute\" del New York State Hospitals e dovette curarsi per recuperare dalla tubercolosi. In questo periodo conobbe e lavor\u00f2 con chimici estremamente esperti di proteine, come Albrecht Kossel e Hermann Emil Fischer.\nLe scoperte al Rockefeller Institute.\nNel 1905 Levene divenne il direttore del laboratorio di biochimica al Rockefeller Institute of Medical Research, dove trascorse il resto della carriera ed identific\u00f2 i componenti del DNA (scopr\u00ec il ribosio nel 1909 ed il deossiribosio nel 1929). \nOltre a scoprirne i componenti, Levene formul\u00f2 alcune ipotesi sulla struttura del DNA che si rivelarono corrette. Egli mise in luce la disposizione dei componenti secondo la sequenza ripetuta fosfato-zucchero-base, unit\u00e0 che chiam\u00f2 per la prima volta nucleotide, ed ipotizz\u00f2 che le molecole di DNA non fossero altro che filamenti composti da nucleotidi collegati tra loro attraverso i gruppi fosfato, considerati lo \"scheletro\" del DNA stesso. \nLe sue idee complessive sulla struttura del DNA non si rivelarono tuttavia corrette: egli infatti riteneva anche che ci fossero solo quattro nucleotidi per molecola e, per tale motivo, escluse che il DNA potesse essere il vettore dell'informazione genetica, perch\u00e9 la riteneva una molecola troppo semplice per tale scopo. Intorno al 1910, Levene formul\u00f2 l'\"ipotesi del tetranucleotide\", che proponeva che il DNA fosse costituito da quantit\u00e0 \"eguali\" di adenina, guanina, citosina e timina. Prima della formulazione delle regole di Erwin Chargaff, tale ipotesi ebbe un successo tale da portare la maggior parte della comunit\u00e0 scientifica a non credere che il DNA potesse essere vettore dell'informazione genetica.\nIn ogni caso, il lavoro di Levene fu fondamentale per delineare la vera struttura del DNA, struttura che egli non pot\u00e9 tuttavia apprezzare, a causa della morte nel 1940, tredici anni prima della pubblicazione su \"Nature\" della struttura a doppia elica da parte di James Watson e Francis Crick."}
{"id": "1508456", "revid": "117326244", "url": "https://it.wikipedia.org/wiki?curid=1508456", "title": "Zio Paperone in fortuna sulle rocce", "text": "Zio Paperone in fortuna sulle rocce, \u00e8 una storia del Cartoonist Don Rosa del 1988.\nTrama.\nLa storia \u00e8 una breve avventura in cui Zio Paperone, Paperino, Qui, Quo e Qua si recano ad una montagna comprata dallo Zione per trovare magari alcuni minerali preziosi con cui trarre un profitto, ma non troveranno il modo di far rendere l'acquisto; alla fine, il profitto sar\u00e0 dato, comunque, dalla vendita di ghiaia per la costruzione di un'autostrada l\u00ec vicino.\nIl D.U.C.K.(Dedicated to Uncle Carl by Keno, dedicato a zio Carl Barks da Keno, che \u00e8 un altro nome di Don Rosa) si trova sulle prima foglie di un cespuglio a sinistra della 313."}
{"id": "1508459", "revid": "21079", "url": "https://it.wikipedia.org/wiki?curid=1508459", "title": "Trasformazione del piano", "text": ""}
{"id": "1508462", "revid": "2036605", "url": "https://it.wikipedia.org/wiki?curid=1508462", "title": "Giove Dolicheno", "text": "Giove Dolicheno (\"Juppiter Dolichenus\") o semplicemente Dolicheno \u00e8 il nome di una divinit\u00e0 asiatica originaria della citt\u00e0 di Dolico, in Anatolia, accettata nel pantheon della religione romana.\nOrigini e culto.\nDi origine hittita, era venerato come dio della fertilit\u00e0 e della folgore. Fu identificato anche come Ahura Mazd\u0101 della religione zoroastriana.\nIl culto fu importato a Roma dalle legioni in ritorno dalla guerra contro i Parti insieme alla religione mitraica diffondendosi in Italia tra il II e il III secolo. Come Mitra aveva un culto misterico in cui si riteneva che il dio propiziasse il successo e la sicurezza dell'organizzazione militare.\nGeneralmente \u00e8 rappresentato con una scure e una folgore in mano. A volte \u00e8 raffigurato sopra un toro; pu\u00f2 essere affiancato dalla sposa Giunone Dolichena, che a sua volta sta sopra un'asina o una cerva."}
{"id": "1508463", "revid": "136053", "url": "https://it.wikipedia.org/wiki?curid=1508463", "title": "Dolichenus", "text": ""}
{"id": "1508464", "revid": "6923", "url": "https://it.wikipedia.org/wiki?curid=1508464", "title": "Saga di Gautrekr", "text": "La Saga di Gautrekr (norreno: Gautreks saga) \u00e8 una saga scandinava scritta verso la fine del XIII secolo, giuntaci solo attraverso manoscritti pi\u00f9 tardi. Sembra che sia stata scritta come una raccolta di storie, spesso divertenti, su un leggendario Re Gautrekr di V\u00e4sterg\u00f6tland, che servisse come una specie di preludio alla gi\u00e0 esistente \"Hr\u00f3lfs saga Gautrekssonar\" (\"Saga di Hr\u00f3lfr figlio di Gautrekr\").\nLa saga.\nCos\u00ec com'\u00e8, la saga sembra incompleta, poich\u00e9 vi si trova la promessa che il racconto torner\u00e0 a parlare di Re Gautrekr di G\u00f6taland e dei suoi figli, \"uguale a com'\u00e8 raccontato in Svezia\", e la promessa non viene mantenuta. Inoltre, a parte il riferimento alla \"Hr\u00f3lfs saga Gautrekssonar\", non \u00e8 menzionato alcun suo figlio. Sembra infine che Gautrekr fosse noto in molte storie, secondo un passo verso la fine, per la generosit\u00e0 e il coraggio ma non per la sua profondit\u00e0 di pensiero. \u00c8 dunque probabile che ci fossero altri aneddoti ancora pi\u00f9 divertenti che l'autore progettava di includere.\nLa saga comincia con una spiegazione della stranezza di Gautrekr, spiegando che il padre di Gautrekr, Re Gauti di V\u00e4sterg\u00f6tland, si perse durante una battuta di caccia e pass\u00f2 la notte nell'isolata abitazione di strani, e probabilmente matti, zoticoni delle foreste: un taccagno contadino di nome Skafn\u00f6rtung \"Pelledipietra\", l'ugualmente taccagna moglie T\u00f6tra \"Cenci\", e i loro tre figli e tre figlie. Quella notte Gauti concep\u00ec Gautrekr con Snotra, la maggiore delle figlie del contadino e si suppone la pi\u00f9 intelligente del gruppo. La storia \u00e8 piena di humour nero, per esempio quando spiega come uno per uno i membri della famiglia di tontoloni si suicidarono per i motivi pi\u00f9 banali finch\u00e9 sopravvissero solo Snotra e suo figlio. A quel punto Snotra porta Gautrekr alla corte di Gauti e il re anni dopo, in punto di morte, lo designa suo erede.\nPoi, in uno stile assai differente, la storia prende a raccontare ascendenza, nascita e prime imprese di Starka\u00f0r, forse il pi\u00f9 strano e sinistro degli eroi scandinavi. Questo racconto era probabilmente parte di una saga perduta su Starka\u00f0r e inclusa qui solo perch\u00e9 Re V\u00edkarr, che vi compare come personaggio importante, \u00e8 il padre dello Jarl Neri che gioca un ruolo importante nelle vicende successive, e anche perch\u00e9 Eir\u00edkr re di Svezia che compare qui ha un ruolo importante nella \"Hr\u00f3lfs saga Gautrekssonar\". Un punto importante di questa sezione \u00e8 l'episodio evocativo in cui il padre adottivo di Starka\u00f0r, Hr\u00f3sshars-Grani (\"Grani Crine-di-Cavallo\"), svegli\u00f2 il figlio Starka\u00f0r intorno alla mezzanotte, lo port\u00f2 su un'isola dove undici uomini erano a consiglio, e sedendosi su una dodicesima sedia si rivel\u00f2 come il dio Odino. Segue un lungo dialogo tra gli dei Thor e Odino in cui essi depositano alternandosi maledizioni e benedizioni su Starka\u00f0r.\nLa saga narra poi il matrimonio di Gautrekr con Alfhild figlia di Re Harald del Wendland e la successiva morte di Alfhild per malattia anni dopo a causa della quale l'afflitto Gautrekr and\u00f2 fuori di testa, ignorando completamente gli affari di Stato e passando tutto il tempo sul tumulo di Alfhild facendo volare il suo falcone.\nL'ultima sezione \u00e8 la trascrizione di una leggenda popolare che parla di come Ref, pigro figlio di un contadino, don\u00f2 lo stupendo bue del padre al taccagno ma straordinariamente intelligente Jarl Neri e in cambio chiese solo i consigli di Neri. Jarl Neri normalmente non accettava alcun regalo, poich\u00e9 era troppo spilorcio per farne uno a sua volta. Ma stavolta prese il bue e diede a Ref in cambio una pietra per affilare, dicendogli di usarla come dono a Re Gautrekr per riceverne uno pi\u00f9 grande. Su consiglio di Neri, Ref visit\u00f2 re dopo re, dando sempre una parte o tutto quello che aveva ricevuto nella visita precedente e ricevendo un dono pi\u00f9 grande. Alla fine, grazie al consiglio e all'inganno di Neri, Ref ottenne la mano di Helga figlia di Gautrekr e una contea.\nCronologia delle leggende.\nSnorri Sturluson introduce Gauti e Gautrekr nella sua \"Saga degli Ynglingar\", in cui Gauti \"da cui prese il nome Gautland (G\u00f6taland)\" \u00e8 menzionato come padre di Gautrekr il Generoso padre di Re Algaut padre di Gauthild che spos\u00f2 Ingjald figlio di re \u00d6nund di Svezia. Questo collocherebbe Gautrek all'inizio del VII secolo, pi\u00f9 o meno contemporaneo del padre di \u00d6nund, Yngvar, o forse del padre di Yngvar, Eystein, re nel periodo in cui, secondo Snorri, il re danese Hr\u00f3lfr Kraki mor\u00ec. Infatti Hr\u00f3lfr Kraki \u00e8 uno dei re che Ref visita nella saga. Un altro re visitato da Ref \u00e8 \u00c6lle d'Inghilterra; effettivamente il re (storicamente confermato) Aella di Deira potrebbe benissimo essere contemporaneo del leggendario re Hr\u00f3lfr Kraki di Danimarca. Tuttavia nella sezione che concerne Starka\u00f0r, i re di Svezia sono i fratelli Alrekr e Eir\u00edkr che, secondo l'ordine dei re dato dalla \"Saga degli Ynglingar\", porrebbero Gautrekr alcune generazioni prima.\nInfine nella \"B\u00f3sa saga ok Herrau\u00f0s\" (\"Saga di B\u00f3si e Herrau\u00f0r\"), il fratellastro di Gautrekr, Hringr, \u00e8 contemporaneo di re Harald Hildetand."}
{"id": "1508466", "revid": "298229", "url": "https://it.wikipedia.org/wiki?curid=1508466", "title": "Crowbar (disambigua)", "text": ""}
{"id": "1508468", "revid": "228587", "url": "https://it.wikipedia.org/wiki?curid=1508468", "title": "PLIB", "text": "PLIB \u00e8 un insieme di librerie portabili Open Source per i giochi su pc, inizialmente scritte da Steve Baker nel 1997 distribuite sotto licenza LGPL.\nLe PLIB includono effetti sonori, musica, un motore 3D completo, rendering dei font, una semplice libreria di finestre, un semplice linguaggio di scripting, una GUI, networking, librerie matematiche Per il 3D ed una collezione di funzioni e utility. Sono tutte portabili al 100% tra quasi tutte le moderne piattaforme di computer. Ogni componente delle librerie \u00e8 abbastanza indipendente dagli altri, questo serve ad incoraggiare la sostituzione con altre librerie quali SDL o FLTK.\nLe PLIB sono state usate da molti progetti (non solo giochi, e non tutti open source) ma non sono tuttora adottate dagli sviluppatori software dopo il loro iniziale sviluppo. (i.e.., la tecnologia shader), per questo risulta ora antiquata e raramente usata per i nuovi progetti. Sebbene ai giorni d'oggi esistano migliori sostituiti portabili ed Open Source per ognuno dei suoi componenti, un simile insieme e completo di librerie non esiste."}
{"id": "1508469", "revid": "16073", "url": "https://it.wikipedia.org/wiki?curid=1508469", "title": "Gautreks saga", "text": ""}
{"id": "1508470", "revid": "80598", "url": "https://it.wikipedia.org/wiki?curid=1508470", "title": "Louiselle", "text": "Ha anche usato un secondo nome d'arte, Femina Femme.\nBiografia.\nDi origini calabresi (\u00e8 nativa della localit\u00e0 di Vallelonga), dopo aver trascorso l'infanzia all'isola d'Elba si \u00e8 trasferita a Roma.\nScoperta dal paroliere Carlo Rossi, che anni dopo diventer\u00e0 suo marito, viene scritturata dalla casa discografica RCA Italiana e nel 1964 incide i primi dischi, partecipando inoltre al Festival delle Rose con \"Il momento giusto\".\nL'anno successivo avrebbe dovuto debuttare al Festival di Sanremo 1965 in coppia con Dalida ma la RCA decide di ritirare tutti i suoi artisti in gara; il brano \"Ascoltami\" ottiene comunque un buon successo. La grande popolarit\u00e0 arriver\u00e0 qualche mese dopo con la partecipazione a Un disco per l'estate, con \"Andiamo a mietere il grano\". Il brano ottenne un notevole riscontro discografico.\nAlla stessa manifestazione negli anni successivi la cantante presenta con buoni risultati altri brani sempre ispirati alla tradizione popolare: \"Il pontile\" (1966), \"La scogliera\" (1968), \"La vigna\" (1969). Louiselle \u00e8 poi in gara al Festival di Napoli 1970 dove raggiunge la finale con i brani \"Quanno sponta primmavera\" di Bonagura, Rutigliano e De Angelis e \"Funtanella\" di Dura, Troia e Salerni, eseguiti in abbinamento con Nunzio Gallo e Mario Da Vinci.\nDurante tutti gli anni settanta Louiselle incide regolarmente dischi senza per\u00f2 ripetere il successo del decennio precedente; discreti risultati ottengono comunque i singoli \"Forse bello non sarai\" (1974), \"Grande sei tu\" (in gara a Un disco per l'estate 1975) e l'album \"40 minuti d'amore\" (1973), che risent\u00ec della censura imposta dalla RAI a causa dei testi considerati troppo \"audaci\" .\nNel 1992 ha inciso l'album \"Spaghetti Country\". Nel 2004 \u00e8 autrice del testo di \"Nando\", successo di Teo Mammucari.\nNell'ottobre 2008 e nel dicembre 2010 ha partecipato alla trasmissione televisiva \"I migliori anni\" condotta da Carlo Conti.\nIl 26 settembre 2010 \u00e8 stata una delle identit\u00e0 nascoste nel gioco \"I Soliti Ignoti\" condotto da Fabrizio Frizzi."}
{"id": "1508471", "revid": "124538596", "url": "https://it.wikipedia.org/wiki?curid=1508471", "title": "Cardiomiopatia ipertrofica", "text": "La cardiomiopatia ipertrofica \u00e8 una patologia genetica del miocardio (il tessuto muscolare proprio del cuore) caratterizzata da un ispessimento delle pareti cardiache (cardiomiopatia = malattia del muscolo cardiaco, ipertrofica = aumento di spessore delle pareti cardiache), senza alcuna causa evidente.\n\u00c8 una malattia familiare trasmessa dai parenti di primo grado, determinata da mutazioni su geni che codificano per le proteine del sarcomero, l'unit\u00e0 contrattile del miocardio.\nIl decorso della malattia \u00e8 molto variabile. La maggior parte dei pazienti ha un decorso favorevole in assenza di sintomi o complicanze importanti. Una minoranza pu\u00f2 sviluppare sintomi di insufficienza cardiaca (dispnea che si presenta dopo sforzi di grado variabile) od aritmie potenzialmente pericolose per la vita. I sintomi, ed in particolare le aritmie, possono svilupparsi indipendentemente dall'et\u00e0, ed anche in pazienti molto giovani. La cardiomiopatia ipertrofica, essendo spesso presente in assenza di sintomi, \u00e8 anche la causa pi\u00f9 frequente di aritmie pericolose per la vita negli atleti.\nEpidemiologia.\nPrevalenza della malattia: 1/500-750. \u00c8 la principale causa di morte improvvisa, anche in persone giovani.\nEziologia.\nLa cardiomiopatia ipertrofica \u00e8 una malattia ereditaria determinata da mutazioni in uno dei geni che codifica per le proteine del sarcomero. \u00c8 la malattia genetica familiare cardiaca pi\u00f9 frequente, trasmessa per lo pi\u00f9 con modalit\u00e0 autosomica dominante, con una prevalenza di circa 1:500 nella popolazione adulta generale. Sono riconosciute attualmente pi\u00f9 di 450 mutazioni in 13 geni associati alla cardiomiopatia ipertrofica. I principali geni implicati sono quelli codificanti la catena pesante della miosina, la proteina C legante la miosina e la Troponina T. \u00c8 possibile trovare una mutazione genetica in circa il 60% dei casi, e questo significa che rimangono ancora molti geni che devono essere scoperti. Essendo una malattia ereditaria trasmessa da genitore a figlio, \u00e8 fondamentale che i familiari di primo grado vengano sottoposti a periodico screening cardiologico.\nSi manifesta con grande ipertrofia delle miocellule e una disorganizzazione dell'orientamento spaziale delle miofibrille, delle miocellule o di interi fasci di miociti, in associazione con ipetrofia delle pareti delle arteriole intramiocardiche e fibrosi.\nAnatomia patologica.\nLa malattia \u00e8 caratterizzata da un ispessimento delle pareti cardiache, spesso asimmetrico cio\u00e8 coinvolgente prevalentemente il setto interventricolare (che \u00e8 la parete cardiaca che separa il ventricolo destro dal ventricolo sinistro) fino ad un rapporto 3:1 con la parete. La cavit\u00e0 ventricolare \u00e8 ridotta e in immagini di ecocardiografica bidimensionale longitudinale, sezione parasternale, appare di forma allungata e talora con un restringimento verso l'apice secondario all'ispessimento del setto in sistole. L'endocardio pu\u00f2 presentare delle placche murali a livello del cono d'efflusso, per il contatto in sistole con il setto ipertrofico. Si pu\u00f2 trovare inspessito il lembo anteriore della valvola mitrale. Da un punto di vista microscopico, l'alterazione pi\u00f9 caratteristica \u00e8 il disarray delle fibre miocardiche, che perdono la loro peculiare distribuzione ordinata e divengono incrociate. Inoltre i vasi sanguigni risultano ispessiti (iperplasia della media) e hanno ridotta capacit\u00e0 di portare nutrimento al cuore. C'\u00e8 anche un aumento variabile della componente fibrotica.\nFisiopatologia.\nCon un ventricolo marcatamente ipertrofico e non dilatato si ha una riduzione relativa della cavit\u00e0 ventricolare sinistra ed una disfunzione diastolica per la ridotta compliace cardiaca: ci\u00f2 comporta un aumento della pressione telediastolica e della pressione esercitata dall'atrio per spinger il sangue nel ventricolo. Con questi aumenti di pressione di riempimento consegue una dispnea e il mancato aumento della gittata durante lo sforzo.\nL'aumento del consumo d'ossigeno, la ridotta perfusione degli strati subendocardici la spremitura dei rami coronarici l'ipertrofia delle pareti vasali favoriscono l'ischemia miocardica, che a lungo termine pu\u00f2 ulteriormente ampliare l'estensione della fibrosi.\nSintomatologia.\nLa maggior parte dei pazienti con CMI \u00e8 asintomatica o lievemente sintomatica. Alcuni possono sviluppare sintomi che richiedono trattamento specifico. I principali sono:\nLe cause di questi sintomi sono molteplici; le principali sono 1) l'incapacit\u00e0 del muscolo cardiaco di rilasciarsi in maniera adeguata dopo aver spinto il sangue in tutto il corpo (disfunzione diastolica); 2) insufficiente apporto di sangue per le necessit\u00e0 del miocardio ipertrofico (ischemia miocardica); 3) anomalie del ritmo cardiaco (aritmie), che possono provenire dalle camere superiori del cuore, gli atri (aritmie sopraventricolari) o dalle camere inferiori del cuore, i ventricoli (aritmie ventricolari); 4) la cosiddetta \"ostruzione al tratto di efflusso del ventricolo sinistro\". Quest'ultima condizione, presente in condizioni di riposo nel 30% circa dei pazienti e in percentuale maggiore durante sforzo fisico, \u00e8 determinata dall'ispessimento della parete interventricolare che protrude nel cono di efflusso del ventricolo sinistro, provocando una stenosi definita subaortica (al di sotto della valvola aortica). Il flusso ematico sistolico, per effetto Venturi, si trascina dietro il lembo anteriore mitralico provocando quello che viene definito \"movimento sistolico anteriore\" o SAM. A seconda della severit\u00e0 della sintomatologia esistono diverse terapie farmacologiche e terapie non farmacologiche pi\u00f9 invasive.\nDiagnosi.\nL'esame obiettivo spesso rivela all'auscultazione la presenza di un soffio cardiaco mesosistolico, accentuato dalla manovra di Valsalva. Esistono diversi esami strumentali che servono per stabilire la diagnosi della malattia e valutarne la severit\u00e0:\nLa biopsia cardiaca, dopo valutazione di mutazioni predisponenti, rappresenta l'esame di certezza diagnostica per la cardiomiopatia ipertrofica.\nPrognosi.\nNella maggior parte dei casi la malattia ha un decorso benigno, la mortalit\u00e0 annuale \u00e8 del 1%. Alcuni pazienti possono sviluppare sintomi che richiedono intervento farmacologico e, in casi pi\u00f9 severi, interventi invasivi come la miotomia/miectomia o l'ablazione alcolica del setto interventricolare. Una minoranza dei pazienti \u00e8 a rischio di aritmie ventricolari maligne, ed esistono una serie di indicatori di rischio che devono essere valutati periodicamente dal medico. In soggetti considerati ad alto rischio di aritmie ventricolari pericolose, \u00e8 indicato l'impianto di un defibrillatore automatico in maniera preventiva. Una minoranza dei pazienti sviluppa segni e sintomi di insufficienza cardiaca legati a una dilatazione del cuore e a una ridotta capacit\u00e0 di pompare il sangue (evoluzione dilatativa-ipocinetica). Tali pazienti necessitano di una terapia specifica e, raramente, di un trapianto cardiaco.\nTerapia.\nI farmaci normalmente usati nella cardiomiopatia ipertrofica servono per ridurre la frequenza cardiaca e migliorare la capacit\u00e0 di riempimento del cuore e, per i pazienti con ostruzione, per migliorare la contrattilit\u00e0 e diminuire la pressione all'interno del cuore. I principali farmaci utilizzati sono i beta-bloccanti, i calcio-antagonisti (verapamil, diltiazem) e la disopiramide. Alcuni pazienti necessitano di diuretici.\nUna piccola percentuale di pazienti con ostruzione al tratto di efflusso ventricolare sinistro rimane molto sintomatica nonostante una terapia medica massimale. In questi pazienti pu\u00f2 essere indicato un intervento chirurgico di miotomia/miectomia (dove viene asportata una parte del muscolo ipertrofico) o un'ablazione alcolica del setto interventricolare."}
{"id": "1508477", "revid": "6340", "url": "https://it.wikipedia.org/wiki?curid=1508477", "title": "Aleksandr Porfirjevi\u010d Borodin", "text": ""}
{"id": "1508480", "revid": "767487", "url": "https://it.wikipedia.org/wiki?curid=1508480", "title": "Happy Together (film 1997)", "text": "Happy Together (\"Ch\u016bngu\u0101ng zh\u00e0xi\u00e8\") \u00e8 un film del 1997 scritto, diretto e prodotto da Wong Kar-wai e interpretato da Tony Leung Chiu-Wai, Leslie Cheung e Chang Chen.\n\u00c8 stato presentato in concorso al 50\u00ba Festival di Cannes, dove ha vinto il premio per la miglior regia.\nTrama.\nPo-wing e Yiu-fai sono una coppia gay che lascia Hong Kong per l'Argentina \"alla ricerca della cascata dipinta sulla loro lampada\", ma soprattutto in cerca di \"un futuro\". Poco dopo essere giunti in Argentina ed aver affittato un'automobile, i due si mettono in viaggio in direzione delle cascate; i due, per\u00f2, dopo un violento litigio, prendono strade separate. Yiu-fai \u00e8 il pi\u00f9 stabile ed impegnato della coppia e non desidera altro che continuare a condurre, per quanto possibile, una vita entro i limiti della normalit\u00e0. Riesce anche ad essere assunto provvisoriamente come buttadentro in un night-club frequentato soprattutto da turisti.\nPo-wing, invece, ha un carattere ai limiti dell'autodistruttivo e una personalit\u00e0 estremista, e non \u00e8 in grado d'impegnarsi in una relazione monogama; ha sempre il bisogno di trovarsi al centro dell'attenzione e pare motivato, a volte, dal desiderio di ferire l'amante. Avr\u00e0 rapporti probabilmente mercenari con diversi uomini, fino a spingersi a portarli fino al night dove Yiu-fai lavora. Yiu-fai prova a ricondurre Po-wing verso una vita pi\u00f9 regolata, ma raggiunge quasi il limite della disperazione senza minimamente riuscirci.\nUn giorno Po-wing si presenta davanti alla porta di casa di Yiu-fai: ha appena subito un pestaggio. L'ex-compagno lo porta dentro e comincia a prendersi cura di lui, fisicamente ed emotivamente; con le mani ferite e bendate, Po-wing si affida in tutto e per tutto a Yiu-fai. Questi continua a lavorare sodo per poter mantenere entrambi. Sembrano cos\u00ec esser tornati assieme, ma i rispettivi caratteri risultano troppo antitetici per poter andare d'accordo. Appena inizia a guarire, Po-wing riprende con la solita vita promiscua.\nYiu-fai conosce Chang, un collega di lavoro taiwanese; Chang, che probabilmente \u00e8 anch'egli omosessuale, sia pure in modo discreto, prova un grande affetto nei confronti di Yiu-fai, e in cuor suo ne \u00e8 attratto. L'ottimismo di Chang e la sua serenit\u00e0 aiutano molto Yiu-fai ad uscire dallo stato di spossatezza e depressione in cui l'aveva scaraventato Po-wing: capisce ora pi\u00f9 chiaramente che il loro rapporto si \u00e8 sempre basato su un'idealizzazione che non poteva avere alcun fondamento nella realt\u00e0.\nDurante una delle loro numerose conversazioni Yiu-fai dice a Chang che il suo obiettivo \u00e8 quello di raggiungere il punto pi\u00f9 basso del Sud America: l\u00ec si trova un faro dove, gli piace pensare, presumibilmente tutti i dolori possono essere cancellati. Poco dopo Chang parte da Buenos Aires in direzione del faro. Dopo la partenza di Chang Yiu-fai ricade nella depressione; unico sbocco, i vari lavoretti che gli permettono di guadagnarsi il pane. Alla fine ricorre alle avventure sessuali con sconosciuti nei gabinetti pubblici e nei cinema porno, come mezzo per tentare di sfuggire alla solitudine che lo attanaglia.\nA questo punto, in un certo senso, comincia a capire cos'\u00e8 che spinge Po-wing a buttarsi nella promiscuit\u00e0: un mezzo per attenuare il dolore emotivo. Il giorno di Natale scrive una lettera al padre, avvisandolo che sta per tornare ad Hong Kong; gli chiede anche perdono per aver sottratto una gran quantit\u00e0 di denaro a uno dei suoi soci, al fine di procurarsi la somma necessaria ad intraprendere il viaggio in Argentina.\nPo-wing pare intenzionato a riprendere la loro relazione di coppia distruttiva, ma questa volta Yiu-fai ha la forza di evitare di vederlo, non facendosi trovare a casa il giorno fissato per incontrarsi: a Po-wing non rimane altro che piangere disperato. Alla fine Yiu-fai, dopo essere finalmente riuscito a visitare le cascate, torna ad Hong Kong. Sulla via di ritorno passa per Taipei, per trovare la famiglia di Chang, che gestisce una bottega in un mercato. Poi riparte portando via con s\u00e9 una foto di Chang come ricordo.\nProduzione.\nPer il film, Wong si \u00e8 ispirato a \"The Buenos Aires Affair\" di Manuel Puig.\nColonna sonora.\nLa colonna sonora affianca pezzi composti da Danny Chung a brani di Caetano Veloso, Astor Piazzolla e Frank Zappa, oltre ad una cover, ad opera di Chung, di \"Happy Together\" dei Turtles.\nDistribuzione.\nIl film \u00e8 stato presentato in anteprima il 17 maggio 1997 in concorso alla 50\u00ba edizione del Festival di Cannes. \u00c8 stato distribuito nelle sale cinematografiche di Hong Kong a partire dal 30 maggio seguente.\nIn Italia, \u00e8 stato distribuito nelle sale da Lucky Red a partire dal 26 settembre 1997."}
{"id": "1508481", "revid": "117325974", "url": "https://it.wikipedia.org/wiki?curid=1508481", "title": "Zio Paperone e la maledizione di Nostrildamus", "text": "La storia Zio Paperone e la maledizione di Nostrildamus (testo e disegni di Don Rosa, 1989) \u00e8 una breve avventura che vede Paperone e Paperino alla ricerca del medaglione di Nostradamus, in grado di far prevedere il futuro; l'unico svantaggio \u00e8, per\u00f2, che il medaglione attiri calamit\u00e0 mortali, che vengono comunque previste con il medaglione. Paperone decide, alla fine, di rimettere il medaglione al suo posto, per evitare di causare molti altri danni.\nIl D.U.C.K. (Dedicated to Uncle Carl by Keno, dedicato a zio Carl Barks da Keno, che \u00e8 un altro nome di Don Rosa) si trova a destra, sul rotolo che legge Zio Paperone."}
{"id": "1508483", "revid": "136053", "url": "https://it.wikipedia.org/wiki?curid=1508483", "title": "Giove versore", "text": ""}
{"id": "1508486", "revid": "1543377", "url": "https://it.wikipedia.org/wiki?curid=1508486", "title": "OpenAL", "text": "OpenAL (Open Audio Library) \u00e8 un software libero che fornisce API audio multi piattaforma. \u00c8 progettata per un rendering efficiente di audio posizionale a tre dimensioni. Il suo stile e convenzioni delle API ricalcano deliberatamente quelle delle OpenGL.\nStoria.\nOpenAL fu sviluppata originariamente dalla Loki Software per aiutarli nel loro business di portare giochi Windows su Linux. Dopo la fine di Loki, il progetto fu mantenuto per un certo periodo di tempo dalla comunit\u00e0 del software libero ma \u00e8 ora mantenuta (e largamente supportata) dalla Creative Technology con un supporto in corso per Apple ed entusiasti del free software/open source.\nMentre il capo delle OpenAL dice che ci sar\u00e0 un \"Architecture Review Board\" (ARB) modellato sulle ARB delle OpenGL, nessuna organizzazione si \u00e8 mai formata e le specifiche delle OpenAL sono generalmente gestite e discusse via e-mail sulla mailing list pubblica.\nStruttura delle API e funzionalit\u00e0.\nLe funzionalit\u00e0 generali di OpenAL sono codificate in \"oggetti sorgenti\", \"audio buffer\" e singoli \"listener\". Un oggetto sorgente contiene un puntatore ad un buffer, la velocit\u00e0, posizione, direzione di un suono e la sua intensit\u00e0. L'oggetto listener contiene la velocit\u00e0, posizione, direzione del listener e il guadagno generale applicato a tutti i suoni. I buffer contengono i dati audio nel formato PCM, sia ad 8 che 16 bit, sia in formato mono che stereo. Il motore di renderizzazione esegue tutti i calcoli necessari cos\u00ec come le attenuazioni dovute alle distanze, Effetto Doppler, etc...\nIl risultato finale di tutto questo per l'utente finale \u00e8 che per le applicazioni scritte per utilizzare OpenAL, il suono si comporta abbastanza naturalmente mentre l'utente si muove attraverso lo spazio tridimensionale del mondo virtuale.\nDiversamente dalle specifiche OpenGL, le specifiche OpenAL includono due sottoinsiemi delle API: il core, consistente nelle vere chiamate alle funzioni OpenAL, e le API ALC che vengono usate per gestire la renderizzazione del contesto, utilizzo delle risorse ed il locking nelle applicazioni cross platform. C'\u00e8 anche una libreria 'ALUT' che fornisce funzioni di pi\u00f9 alto livello; l'esatto analogo delle librerie GLUT in relazione alle OpenGL.\nPer poter fornire funzioni aggiuntive in futuro, OpenAL utilizza un meccanismo di estensioni. Fornitori individuali sono riusciti anche ad includere le loro proprie estensioni nelle distribuzioni di OpenAL, generalmente con lo scopo di mostrare le funzionalit\u00e0 aggiuntive sui loro hardware proprietari. Le estensioni possono essere promosse allo stato di (Architecture Review Board), che indicano una estensione standard per la retrocompatibilit\u00e0. Le estensioni ARB hanno il prospetto di essere aggiunte alle API principali dopo un certo periodo di tempo.\nPortabilit\u00e0.\nL'API \u00e8 disponibile per le seguenti piattaforme:\nApplicazioni.\nGiochi:\nAltre applicazioni:\nUna lista pi\u00f9 esaustiva pu\u00f2 essere trovata sul sito di OpenAL."}
{"id": "1508489", "revid": "120454302", "url": "https://it.wikipedia.org/wiki?curid=1508489", "title": "Pendino", "text": "Pendino \u00e8 un quartiere di Napoli ed \u00e8 compreso nella seconda municipalit\u00e0 del capoluogo insieme ad Avvocata, Montecalvario, Mercato, San Giuseppe e Porto.\nIl quartiere confina con Porto, Mercato, San Lorenzo e San Giuseppe.\nStoria.\nIl quartiere ha origini antiche: gi\u00e0 in et\u00e0 greca era compreso nelle mura, infatti lo testimoniano i resti di mura greche in piazza Vincenzo Calenda.\nTestimonianza del periodo romano \u00e8 il complesso termale in Vico dei Mannesi, scoperto dopo i bombardamenti del 1943 che distrussero la preesistente chiesa.\nNel medioevo \u00e8 stato luogo della decapitazione di Corradino di Svevia, avvenuta il 29 ottobre 1268 in piazza del Mercato, nel Seicento fu il luogo da dove part\u00ec la rivolta di Masaniello, nel XX secolo fu gravemente danneggiato dai bombardamenti alleati e ricostruito.\nMonumenti e luoghi d'interesse.\nGiunti a piazza Nicola Amore, detta dei \u201cquattro palazzi\u201d per i quattro edifici gemelli che la formano, di gusto pi\u00f9 raffinato rispetto agli altri episodi del Risanamento, si scende per via Duomo, passando accanto alla chiesa di San Giovanni a Mare, nota gi\u00e0 nel XII secolo e restaurata nel 1878, e alla duecentesca chiesa di Sant\u2018Eligio.\nSuperato il quattrocentesco arco dell'orologio, si giunge a piazza del Mercato, sede di importanti eventi storici (l'esecuzione di Corradino di Svevia, la rivolta di Masaniello, il martirio degli eroi del \u201899), la cui forma attuale \u00e8 progettata alla fine del XVIII secolo da Francesco Securo con fuoco sulla di Santa Croce al Mercato. Si \u00e8 quindi alla chiesa del Carmine, dove si conservano il Cristo miracoloso e la tavola della Madonna della Bruna. Sul franco sinistro i resti delle arcate del chiostro, tagliato dalla via Marina, e quindi, isolate, la Porta del Carmine e la Torre della Spinella, unica testimonianza del castello abbattuto nel 1906. Tornati su Corso Umberto, per via del Lavinaio si giunge alla chiesa dell\u2019Annunziata, ricostruita da Luigi e Carlo Vanvitelli (1760-1782) alla quale si accede dal vicolo posteriore. A sinistra Sant\u2019Agostino della Zecca, fondata dagli eremitani nel XIV secolo, di Bartolomeo Picchiatti (1641-1697).\nPendino \u00e8 uno dei quartieri pi\u00f9 ricchi di architettura d'epoca e qui sono elencati i maggiori edifici:"}
{"id": "1508491", "revid": "767487", "url": "https://it.wikipedia.org/wiki?curid=1508491", "title": "Mario Viana", "text": "Biografia.\nAder\u00ec inizialmente al movimento nazionalista elaborando una dottrina originale di imperialismo con risvolti sociali. Fu fra i primi a far conoscere in Italia il pensiero e l'opera di Georges Sorel col quale intrattenne contatti epistolari; ebbe anche \"una certa consuetudine di vita\" con Benito Mussolini nel 1913 e 1914.\nDopo aver partecipato alla Grande Guerra, continu\u00f2 nella sua attivit\u00e0 politica, ma lasci\u00f2 il movimento nazionalista quando questo conflu\u00ec nel fascismo. Si ritir\u00f2 perci\u00f2 a vita privata nella tenuta romagnola della moglie, la scrittrice Antonietta Annaratone.\nAder\u00ec alla Resistenza, ma se ne allontan\u00f2 subito deprecando gli eccidi compiuti da partigiani soprattutto nel ravennate.\nSuccessivamente, trasferitosi a Roma, ader\u00ec al partito monarchico e di questo periodo sono vari suoi scritti in difesa della Monarchia. Fu membro della Consulta dei Senatori del Regno su nomina di Umberto II."}
{"id": "1508492", "revid": "659417", "url": "https://it.wikipedia.org/wiki?curid=1508492", "title": "Tangenziale di Bari", "text": "La Tangenziale di Bari \u00e8 un tratto della strada statale 16 Adriatica tangente la citt\u00e0 di Bari di cui costituisce l'asse di scorrimento esterno principale. Classificata come viabilit\u00e0 ordinaria, \u00e8 in parte inclusa nell'itinerario europeo E55. La tangenziale di Bari non costituisce una strada a s\u00e9 con propria numerazione. Gli svincoli sono dotati di numero progressivo.\nDescrizione.\nLa tangenziale \u00e8 provvista di sistemi di video sorveglianza e di appositi cartelli luminosi, \u00e8 interamente illuminata e il manto stradale \u00e8 realizzato con asfalto drenante su tutto il percorso. Presenta 24 svincoli e si sviluppa con un tracciato in gran parte con 3 corsie per senso di marcia (dall'uscita 4 all'uscita 14, la cui terza corsia \u00e8 stata realizzata tra il 1990 e il 1995) che serve sia il traffico di transito che di distribuzione. L'ANAS investe ogni anno cifre notevoli per la manutenzione dell'arteria, che \u00e8 fondamentale per i collegamenti con il porto e per raggiungere la Puglia meridionale. Tra maggio 2021 e febbraio 2022 l'intero impianto d'illuminazione \u00e8 stato sostituito con lampade a LED, prevedendo anche l'aggiunta di nuove lampade in corrispondenza degli svincoli precedentemente privi d'illuminazione.\nIl traffico intenso, che crea spesso rallentamenti su tutto il tracciato della tangenziale, s'intensifica soprattutto negli orari di punta e durante i fine settimana estivi in prossimit\u00e0 di tutte le uscite principali. Dalle rilevazioni effettuate dalla centrale operativa dell'ANAS attraverso un sistema di spire collocate sotto l'asfalto di tutto il tracciato della tangenziale, il flusso del traffico \u00e8 di oltre 80.000 attraversamenti al giorno.\nDalla tangenziale \u00e8 possibile imboccare importanti arterie stradali:\nTracciato.\nProgetti.\nNel 2019 la Regione Puglia e il Ministero competente hanno stabilito il finanziamento per la costruzione di una variante di tracciato a est dell'uscita 13. La \"bretella\", di 17,5 km di lunghezza e 6 corsie di larghezza, ha la finalit\u00e0 di decongestionare i quartieri a est del centro cittadino (soprattutto San Giorgio - Torre a Mare), quasi \"schiacciati\" dall'infrastruttura. Contestualmente, la nuova strada si avvicina a quei centri dell\"'hinterland\", sprovvisti di una grande viabilit\u00e0 (come Triggiano, Capurso e Noicattaro) e costretti a percorrere strade provinciali ormai intasate."}
{"id": "1508493", "revid": "287204", "url": "https://it.wikipedia.org/wiki?curid=1508493", "title": "Pribnow box", "text": "In biologia molecolare, si definisce Pribnow box (o Pribnow-Schaller box, dall'inglese \"box\"=\"scatola\") la sequenza di sei nucleotidi \"TATAAT\" che costituisce parte essenziale del promotore dei geni degli organismi procarioti. Tale sequenza \u00e8 cos\u00ec definita in seguito agli studi estensivi sul tema di David Pribnow ed Heinz Schaller Si tratta di una sequenza consenso (cio\u00e8 di una sequenza che si presenta in un elevatissimo numero di promotori analizzati) posta a dieci nucleotidi dal sito di inizio della trascrizione (motivo per cui \u00e8 anche definita \"sequenza -10\").\nLa \"Pribnow box\" ha funzioni simili alla \"TATA box\" presente nei promotori eucariotici: \u00e8 infatti riconosciuta da una subunit\u00e0 della RNA polimerasi nella fase di inizio della trascrizione. Tale regione \u00e8 anche la prima ad essere \"aperta\" per permettere la trascrizione stessa: l'elevata presenza di adenina e timina \u00e8 fondamentale perch\u00e9, a differenza di quello tra citosina e guanina, il legame tra questi due nucleotidi \u00e8 pi\u00f9 debole (presenta due legami idrogeno invece di tre) e la doppia elica si potr\u00e0 aprire con maggior facilita rispetto ad una sequenza che presenti le 4 basi in sequenza casuale, e a maggior ragione di una che presenti molte associazioni citosina-guanina( C-G).\nLa sequenza risulta particolarmente conservata nel caso di sequenze consenso di promotori forti, che possono presentare anche un altro sito in posizione -35 (rispetto alla posizione +1 di inizio della trascrizione ) che favorisce il corretto inizio della trascrizione.\nI sei nucleotidi della sequenza non hanno tutti stessa probabilit\u00e0 di essere presenti. I pi\u00f9 probabili sono i primi due e l'ultimo, mentre le tre posizioni intermedie presentano un grado di variabillit\u00e0 pi\u00f9 alto"}
{"id": "1508501", "revid": "44939", "url": "https://it.wikipedia.org/wiki?curid=1508501", "title": "TATA", "text": ""}
{"id": "1508503", "revid": "287204", "url": "https://it.wikipedia.org/wiki?curid=1508503", "title": "Ricky Wilson", "text": ""}
{"id": "1508507", "revid": "287204", "url": "https://it.wikipedia.org/wiki?curid=1508507", "title": "Crowbar (circuito elettronico)", "text": "Un crowbar o circuito crowbar \u00e8 un dispositivo che serve a proteggere un circuito elettronico dai danni causati da pericolose sovratensioni dovuti a guasti del suo alimentatore od a disturbi di elevata potenza. \nFunzionamento.\nIl \"crowbar\", in presenza di una sovratensione sull'alimentazione, la mette in cortocircuito.\nQuesto richiede che a monte di questa protezione sia previsto un dispositivo che limiti la corrente (un fusibile o dispositivo con le stesse funzioni a ripristino manuale od automatico).\nNei circuiti di \"crowbar\" l'elemento che determina il cortocircuito generalmente \u00e8 un tiristore (chiamato anche Scr), un triac, un trisil; pi\u00f9 raramente un Thyratron o un circuito pi\u00f9 complesso con funzionamento analogo.\nIl circuito di \"crowbar\" si distingue dai circuiti limitatori di tensione (ad esempio un diodo zener o un componente progettato per queste funzioni di protezione come un Transil) in quanto, una volta che \u00e8 intervenuto, mantiene l'alimentazione in cortocircuito fino a quando questa non scende in prossimit\u00e0 dello zero. Quindi mentre un circuito limitatore di tensione lascia attiva l'alimentazione quando la sovratensione \u00e8 terminata il circuito di \"crowbar\" richiede la rimozione dell'alimentazione (lo spegnimento dell'apparecchio).\nEsempi di circuiti \"crowbar\".\nNel circuito di fig. 1 si vede un semplice circuito di \"crowbar\". La tensione nominale di funzionamento \u00e8 limitata ad 8 volt in ingresso. Quando questa tensione supera i 9,1 Vdc pi\u00f9 la tensione tra gate e catodo dell'Scr (in totale poco inferiore ai 10 Vdc) l'Scr si innesca e cortocircuita la tensione tra il suo anodo e catodo facendo saltare il fusibile F1. Il resistore R1 serve per tenere bloccato l'Scr in condizioni normali e farlo intervenire solo in presenza di una corrente di circa 1 mA nel diodo Zener. I due condensatori C1 e C2 servono per evitare interventi spuri del circuito (aspetto non trascurabile nella realizzazione effettiva del circuito). Il diodo SD1 ha solo la funzione di abbassare leggermente la tensione sul carico (da 8 Vdc in ingresso a circa 7,6 Vdc in uscita) e non ha una funzione specifica nel circuito di \"crowbar\".\nIl circuito di \"crowbar\" di fig. 2 ha una struttura diversa: usa un triac come elemento cortocircuitante ed un integrato che consente una regolazione pi\u00f9 precisa della tensione di intervento (LM431). Inoltre la presenza del resistore variabile R1 permette di regolare la tensione di intervento della protezione a seconda delle necessit\u00e0. L'integrato LM431 interviene portando in conduzione il triac quando ai capi di R2 si ha una tensione di 2,5 Vdc (questo pone un limite inferiore alla minima tensione a cui il circuito pu\u00f2 funzionare: circa 3,5 Vdc). Il triac entra in conduzione nel \"terzo quadrante\" facendo aprire il fusibile.\nVantaggi del circuito \"crowbar\".\nIl vantaggio del circuito \"crowbar\", rispetto ai circuiti che intervengono limitando la tensione al valore richiesto dal circuito alimentato a valle, sta nel fatto che quando interviene la tensione sul dispositivo che genera il cortocircuito scende ad un valore di circa un volt. In questo modo si possono proteggere circuiti in cui sono presenti correnti elevate senza che la potenza dissipata nel \"crowbar\" sia eccessiva. Inoltre la diagnosi del guasto risulta pi\u00f9 semplice in quanto si pu\u00f2 verificare il suo intervento.\nSe al posto del fusibile o di dispositivo elettronico simile che richiede un intervento manuale per il suo ripristino si usa un dispositivo a ripristino automatico come ad esempio un PTC) \u00e8 utile inserire, in parallelo ad esso un LED con un resistore di limitazione della corrente per visualizzare l'intervento del \"crowbar\"."}
{"id": "1508511", "revid": "767487", "url": "https://it.wikipedia.org/wiki?curid=1508511", "title": "Nick Hodgson", "text": "Biografia.\nIncontr\u00f2 Nick Baines (detto Peanut) e Simon Rix alle scuole superiori. Poco dopo i tre conobbero Ricky Wilson e Andrew White (detto Whitey) nel club Soul Night di Leeds. I cinque formarono i Ruston Parva, che poi cambiarono nome in Parva. Firmarono un contratto con la Mantra Records per realizzare un album, che poi non vide la luce.\nInsieme a Wilson, Hodgson realizz\u00f2 alcune canzoni che insieme al collega suonava nel locale Pigs di Leeds. Le incise su un CD che poi diede al resto della band, che cambi\u00f2 nome in Kaiser Chiefs. Il gruppo mut\u00f2 modo di vestire e modo di suonare.\nNell'album \"Yours Truly, Angry Mob\" del 2007 Hodgson canta la canzone \"Boxing Champ\", non accreditata nei titoli delle canzoni dell'album, ma contenuta all'inizio della traccia \"Learnt My Lesson Well\".\nIl 4 dicembre 2012 ha annunciato tramite il proprio account Twitter di aver lasciato i Kaiser Chiefs per dedicarsi ad altri progetti.\nIl 4 dicembre 2017 Hodgson ha eseguito dal vivo nuove canzoni al Black's Club di Londra, per la serata di musica Society of the Golden Slippers. Si tratta del suo esordio come solista.\nIl primo disco da solista di Hodgson, \"Tell Your Friends\", \u00e8 uscito il 28 gennaio 2018 per l'etichetta Prediction Records, anticipato dal singolo \"Suitable\".\nCollaborazioni.\nCon Mark Ronson, MNDR e Q-Tip ha scritto \"Bang Bang Bang\", singolo di lancio dell'album \"Record Collection\", terzo lavoro in studio di Ronson, giunta al sesto posto della classifica britannica dei singoli.\nHa collaborato con The Vamps, Kodaline, Olly Murs, Lower Than Atlantis, Dua Lipa, John Newman, Hurts, Dagny e James Arthur. Con i Duran Duran ha collaborato alla scrittura della canzone \"Too Bad You're So Beautiful\", inserita nell'album \"All You Need Is Now\". Ha composto anche per Shirley Bassey.\nHa collaborato alla scrittura della canzone \"Feels Like Summer\", inserita nel film, \"Shaun the Sheep Movie\", del 2015.\nHa scritto e prodotto, in collaborazione con altri, il singolo \"Laidback\" di Rat Boy.\nPossiede a Londra uno studio di registrazione di nome Chewdio, essendo stato sede della Chewing Gum Records. Lo studio ha ospitato, oltre ai Kaiser Chiefs, artisti quali The Vaccines, The Neat e i K.I.D.S."}
{"id": "1508512", "revid": "1543377", "url": "https://it.wikipedia.org/wiki?curid=1508512", "title": "Ondata di freddo dell'inverno 1709", "text": "L'inverno del 1709 fu una stagione di freddo eccezionale in Europa&lt;ref name=\"http://www.newscientist.com\"&gt;&lt;/ref&gt;. Si ritiene sia stato l'inverno pi\u00f9 freddo degli ultimi 500 anni in Europa. Nel Regno Unito venne chiamato \"Great Frost\" (in inglese \"grande gelo\") e in Francia \"Le Grand Hiver\", e pu\u00f2 essere paragonato, in tempi storici, solo agli inverni del 1407 e 1408.\nIl 1709 \u00e8 anche un anno contenuto all'interno del minimo di Maunder (1645-1715), un periodo di tempo durante il quale le macchie solari divennero estremamente rare. Un rapporto di causa-effetto tra la bassa attivit\u00e0 delle macchie solari e gli inverni pi\u00f9 freddi \u00e8 per\u00f2 ancora oggetto di discussione.\nDinamica e svolgimento.\nNel dicembre 1708 il freddo si impadron\u00ec della Russia, portando un gelo inusuale anche per tali regioni. Poi si venne a formare un intenso \"Anticiclone Termico Russo\", fenomeno divenuto pi\u00f9 raro negli ultimi anni. Nella notte dell'Epifania, tra il 5 e il 6 gennaio 1709, irruppe tenacemente in Europa.\nNe consegu\u00ec un evento di portata eccezionale, che colp\u00ec in particolar modo l'Europa Centrale e Mediterranea, ma quasi nessuna area del Vecchio Continente venne risparmiata (probabilmente solo la Scandinavia, in un secondo momento, riusc\u00ec a rimanere isolata dall'onda gelida, poich\u00e9 divenne sede dell'anticiclone): in poche ore si gelarono fontane, pozzi, rivi e anche piccoli laghi, vi furono abbassamenti repentini fino a 20\u00a0\u00b0C, anche le regioni meridionali furono colpite duramente.\nIn breve ghiacciarono tutti i fiumi europei, compresa la Senna, il Rodano e pure l'Ofanto; stessa sorte tocc\u00f2 a laghi e lagune: il lago di Garda venne attraversato da carri pesanti, unica volta nella storia, cos\u00ec come pure la Laguna Veneta; nemmeno il mare fu risparmiato e le navi rimasero intrappolate nei ghiacciati porti mediterranei come quelli di Genova e Marsiglia; gel\u00f2 addirittura la foce del Tago a Lisbona. A titolo di esempio:\nOvviamente con un simile gelo le piante non resistettero: si seccarono tutti gli ulivi e gli altri alberi da frutto e addirittura intere foreste, dato che neppure gli alberi di specie spontanee erano resistenti a una simile condizione. In Emilia-Romagna giunsero a seccare gli alberi di melo, susino, noce e ciliegio, . Una dubbia misurazione di \u221236\u00a0\u00b0C a Faenza (probabilmente registrata nei dintorni) sembrerebbe confermare tali valori. Si ipotizza che una massa d'aria a \u221222\u00a0\u00b0C a 850\u00a0hPa (circa metri di altezza) sia entrata stabilmente nella Pianura Padana (nel 1985 ne arriv\u00f2 una a \u221215\u00a0\u00b0C con \u221216/\u221217\u00a0\u00b0C a nord-est, tra l'altro con durata nettamente inferiore) e valori nettamente inferiori ai \u221210\u00a0\u00b0C a 850\u00a0hPa siano arrivati fino all'estremo Sud con punte estese di \u221214/\u221216\u00a0\u00b0C, sempre a tale quota, tanto quanto basta per misurare giornate di ghiaccio anche sulle coste tirreniche, oltre ovviamente su quelle adriatiche ().\nA fine mese, dopo il 26 gennaio, vi fu una risalita, accentuata in Francia: a Parigi piovve, sebbene si trattasse di pioggia fredda; la Laguna Veneta si liber\u00f2 dal gelo completo il 29 gennaio (rimasero per\u00f2 dei pezzi di ghiaccio galleggianti). A inizio febbraio torn\u00f2 il gelo, molto forte, anche se non ai livelli di gennaio; gelarono tuttavia molti fiumi e laghi che si erano temporaneamente liberati. Continu\u00f2 fino a marzo e, nelle regioni a Nord, fino ad aprile (in questo mese il mar Baltico era ancora congelato), anche se vi furono molte riprese successive; in Germania vi furono notizie di gelate fino a inizio luglio. A Berlino febbraio ebbe una media di \u22126,9\u00a0\u00b0C con una punta di \u221226\u00a0\u00b0C; marzo una media di 0,2\u00a0\u00b0C, ma si contarono ben 22 minime sotto lo 0\u00a0\u00b0C. L'inverno, se consideriamo l'intero trimestre dicembre (media di \u22124,5\u00a0\u00b0C), gennaio e febbraio ebbe la media di \u22128,2\u00a0\u00b0C, il pi\u00f9 freddo da quando iniziarono le misurazioni nel 1701, seguito dal 1829-30, con \u22126,6\u00a0\u00b0C."}
{"id": "1508515", "revid": "123487563", "url": "https://it.wikipedia.org/wiki?curid=1508515", "title": "J\u016bsenki L-Gaim", "text": ", noto anche con il titolo anglosassone di \"Heavy Metal L-Gaim\", \u00e8 un anime fantascientifico-robotico prodotto dalla Nippon Sunrise (l'attuale Sunrise) di 54 episodi, trasmessi per la prima volta di sabato dalle 17:30 alle 18:00 dalla Nagoya TV e dalla TV Asahi a partire dal 4 febbraio del 1984 fino al 23 febbraio del 1985.\nIn seguito, ne vennero realizzati degli OAV, una trasposizione in romanzo a cura di Y\u016bji Watanabe, un \"manga\" ad opera di Shigeto Ikehara, ed un ulteriore \"manga\" a cura di Shiraishi Kotoni, dal titolo \"Under the suns\".\nGeneralit\u00e0.\nQuesto anime \u00e8 l'opera che il regista Yoshiyuki Tomino scrisse subito dopo \"Seisenshi Dunbine\". Il suo scopo principale fu quello di sfruttare questa produzione per far crescere i componenti pi\u00f9 giovani del suo staff. Esso era composto principalmente da ventenni, tra i quali spiccano i nomi di Hiroyuki Kitazume e di Hidetoshi \u014cmori. Vi era anche un nuovo disegnatore che all'epoca aveva 23 anni, Mamoru Nagano. Costui fu il primo in casa Sunrise a ricoprire contemporaneamente il ruolo di character e mecha designer. La prima met\u00e0 della storia viene sviluppata come una commedia dai toni spensierati, imperniata sulla crescita del protagonista \"Daba Myroad\". Non manca anche un tocco da commedia romantica per via delle due eroine che si contendono l'indeciso Daba.\nPersonaggi.\nEsercito di Poseidal.\nLa squadra dei tredici di Poseidal.\nQuesto nome deriva dal fatto che al momento della sua fondazione erano in tredici. Inoltre pu\u00f2 accadere che alcuni posti siano vacanti o che qualche membro venga rimpiazzato. La lista di sotto \u00e8 stilata basandosi sulla loro \"formazione\" all'inizio della storia.\nHeavy Metal.\nCon questo termine si indicano i robot da combattimento presenti nella serie. la loro altezza si aggira intorno ai 18 metri. Il mechanic designer Nagano Mamoru \u00e8 un fan del genere Heavy Metal ed \u00e8 per questo motivo che si \u00e8 deciso di nominarli cos\u00ec. L'altro motivo che ha spinto ad una tale scelta \u00e8 stato che nell'esercito americano i carri armati di grosse dimensioni vengono comunemente definiti \"Heavy Metal\". Tuttavia, all'inizio Tomino aveva ideato il termine \"Flossar Silhouette\" per definirli."}
{"id": "1508522", "revid": "114958420", "url": "https://it.wikipedia.org/wiki?curid=1508522", "title": "San Nicola l'Arena", "text": "San Nicola l'Arena (secondo l'antica denominazione \"San Nicol\u00f2 l'Arena Tonnara\", \"Santa Nicuola\" in siciliano) \u00e8 una frazione di Trabia, comune della citt\u00e0 metropolitana di Palermo in Sicilia.\nSan Nicola dista dal capoluogo siciliano circa 32 chilometri. \u00c8 un paesino che vive principalmente di pesca, di agricoltura e, soprattutto in estate, di turismo. \u00c8, infatti, un centro balneare ed \u00e8 dotato di un incantevole porticciolo turistico.\nL'agglomerato di case si sviluppa attorno all'asse viario portante che risponde al nome di corso Umberto Primo, e che non \u00e8 altro che la prosecuzione all'interno della bella borgata marinara della Strada statale 113 Settentrionale Sicula.\nTurismo.\nChi passa da San Nicola o chi approda dal mare pu\u00f2 visitare il castello, il porticciolo turistico, il lungomare e la chiesa madre dedicata a San Nicola di Bari. Di notevole interesse naturalistico \u00e8 anche la Riserva naturale orientata Pizzo Cane, Pizzo Trigna e Grotta Mazzamuto. \nIl Castello e la Tonnara.\nIl Castello, incantevole nella piccola borgata di San Nicola l'Arena, appartenente alla nobile famiglia del Principe Vanni Calvello di San Vincenzo: si nota a tal proposito il vecchio blasone posto sulla facciata dell\u2019antica torre.\nLa costruzione della fortezza viene solitamente fatta risalire allo stesso periodo in cui la tonnara adiacente inizi\u00f2 ad essere sfruttata, ovvero durante il XII secolo, la struttura fu eretta per allertare gli abitanti del luogo dalle incursioni dei Turchi. Solo in seguito, nel 1367, entrambe pervennero alla famiglia Crispo.\nLa torre dalla forma cilindrica si trova al centro della corte, arricchita da una terrazza finale e contenente, all\u2019interno, tre sale circolari, comunicanti grazie ad una scala. Si notano inoltre tre torri pi\u00f9 piccole, collegate da una terrazza usata per il giro delle sentinelle ed attrezzata con l\u2019artiglieria composta da sette cannoni. Si pu\u00f2 annoverare di certo la Fortezza di San Nicola tra le torri costruite all\u2019epoca a guardia delle tonnare di Solanto e di San Niccol\u00f2.\nAttualmente il Castello \u00e8 utilizzato per trattenimenti nuziali e spettacoli vari. Punto di riferimento per il turismo nautico \u00e8 la \"Tonnara di corsa\", probabilmente la tonnara siciliana con la pi\u00f9 antica concessione regia, risalente al 1367 e rimasta in attivit\u00e0 fino al 1935.\nLa chiesa.\nUna meravigliosa chiesa in Sicilia \u00e8 la Chiesa Madre della piccola frazione marinara di San Nicola l\u2019Arena che fu edificata nel 1887 dal trabiese Salvatore Affatigato su incarico dell\u2019Istituzione \u201cSan Francesco di Sales\u201d. Essa fu finanziata da un laico possidente palermitano Salvatore Celeste che la finanzi\u00f2, incoraggiato e assistito dal Sacerdote Don Nunzio Russo: fu quest ultimo a dedicarla a San Nicola di Bari. Solo pi\u00f9 tardi, nel 1935 la Chiesa venne eretta a Parrocchia. Importante \u00e8 l\u2019altare Maggiore in cui risiede una scultura di notevole manifattura in legno dell\u2019Immacolata di autore e datazione ignoti.\nSul Sagrato della Chiesa vi \u00e8 un imponente Statua di san Giovanni Paolo II. All\u2019interno della Chiesa si trovano inoltre alcune importanti statue rappresentanti San Nicola di Bari e la Vergine Addolorata. Luigi Natoli, sotto lo pseudonimo di William Galt, ispirandosi al Castello vi ambient\u00f2 il notissimo romanzo popolare \u201cCalvello il Bastardo\u201d che leggenda vuole fosse uno dei Beati Paoli, la misteriosa setta che viveva nella sotterranea Palermo del Settecento.\nLa festivit\u00e0 senz\u2019altro pi\u00f9 importante per la frazione del comune di Trabia si celebra il 15 agosto con i festeggiamenti in onore della Madonna Assunta. In questa occasione rivive l\u2019anima marinara dell\u2019intera comunit\u00e0, la Madonna viene trasportata attraverso la tradizionale \u201cprocessione delle barche\u201d. \nRiserva naturale orientata Pizzo Cane, Pizzo Trigna e Grotta Mazzamuto.\nProprio dentro la riserva si trova l\u2019\"eremo di San Felice\". Oggi l'eremo pu\u00f2 ben considerarsi la porta principale della riserva naturale di Pizzo Cane, e assieme alla \"Casina\" sul monte S. Onofrio, sono le costruzioni pi\u00f9 antiche dell'area protetta. Dall'eremo possono avere origine numerose attivit\u00e0 escursionistiche attraverso localit\u00e0 e posti suggestivi che in tutte le stagioni si possono godere nella loro naturale bellezza. A poche ore di marcia si pu\u00f2 raggiungere la \"Grotta dei Birilli\" ed effettuarvi una non difficile esplorazione. La presenza di molte sorgenti d'acqua rende possibile rinfrescarsi nelle soste durante il percorso. Studi di carattere archeologico sono stati effettuati da autorevoli ricercatori, che hanno evidenziato la remota presenza dell'uomo nel territorio della riserva e specificatamente nei pressi dell'eremo. Poco distante dall'eremo si erge \"Pizzo Sannita\", dove sorge un antico insediamento pi\u00f9 volte saccheggiato da vandali e mai seriamente studiato e valorizzato.\nLa flora e la fauna della riserva sono state oggetto di appositi studi effettuati da esperti nel settore. In questa sede \u00e8 sufficiente citare la presenza dell'agrifoglio e di alcune piante endemiche oltre che dell'aquila reale, del capovaccaio, delle poiane, del gatto selvatico, della martora, degli istrici etc.\nServizi.\nStazione.\nLa stazione di San Nicola Tonnara \u00e8 una fermata ferroviaria posta sulle linee Palermo-Messina, Palermo-Agrigento e Palermo-Catania. Serve il centro abitato di San Nicola l'Arena, frazione del comune di Trabia."}
{"id": "1508525", "revid": "767487", "url": "https://it.wikipedia.org/wiki?curid=1508525", "title": "Troy Roberts", "text": "Carriera.\nNella sua carriera, Roberts ha giocato per Sonoma County Sol e per i Los Angeles Galaxy."}
{"id": "1508527", "revid": "34060", "url": "https://it.wikipedia.org/wiki?curid=1508527", "title": "Juventud de Las Piedras", "text": ""}
{"id": "1508528", "revid": "33689", "url": "https://it.wikipedia.org/wiki?curid=1508528", "title": "Nick Baines", "text": ""}
{"id": "1508529", "revid": "483325", "url": "https://it.wikipedia.org/wiki?curid=1508529", "title": "Club Atl\u00e9tico Juventud de Las Piedras", "text": "Il Club Atl\u00e9tico Juventud de Las Piedras (conosciuto anche come Juventud de Las Piedras o semplicemente Juventud) \u00e8 una societ\u00e0 calcistica uruguaiana, con sede nella citt\u00e0 di Las Piedras.\nDal 2018 milita nella Segunda Divisi\u00f3n Profesional, la seconda serie del campionato uruguaiano di calcio."}
{"id": "1508530", "revid": "287204", "url": "https://it.wikipedia.org/wiki?curid=1508530", "title": "Lansoprazolo", "text": "Il lansoprazolo \u00e8 un inibitore della pompa protonica (IPP), commercializzato da diverse case farmaceutiche sia come farmaco originale sia come equivalente, essendone da tempo scaduto il brevetto.\nIndicazioni.\nViene utilizzato contro l'ulcera gastrica e duodenale, la sindrome di Zollinger-Ellison e contro la malattia da reflusso gastroesofageo.\nNonostante alcune differenze a livello di farmacocinetica, tutte le diverse molecole degli IPP non sembrano avere profili di efficacia clinica significativamente diversi tra loro, anche nei protocolli per l'eradicazione dell\"'Helicobacter Pylori\"; in ambito di sanit\u00e0 pubblica e farmacoeconomia, la scelta tra i diversi IPP dovrebbe quindi tenere conto anche del rapporto costi/benefici, orientandola in direzione delle molecole pi\u00f9 economiche a parit\u00e0 di efficacia (come il lansoprazolo).\nFarmacodinamica.\nGli inibitori della pompa protonica servono ad inibire la secrezione degli acidi gastrici prodotti in maniera anomala dall'individuo, bloccando il sistema enzimatico idrogeno-potassio adenosintrifosfatasi; pertanto il termine \"gastroprotettori\", talvolta usato per gli IPP, \u00e8 improprio e fuorviante.\nEffetti collaterali.\nTra i possibili effetti collaterali del farmaco (1 su 10 pazienti):\nUno studio pubblicato nel 2016 avanzava l'ipotesi che l'assunzione prolungata di inibitori di pompa protonica negli anziani potesse aumentare il rischio di sviluppare segni progressivi della demenza; altri quattro studi successivi hanno per\u00f2 smentito l'ipotesi.\nL'assunzione prolungata di inibitori della pompa protonica (IPP) pu\u00f2 essere associato ad un'alterazione del livello di cromogranina A (CgA) che in sede di analisi viene utilizzata come marcatore dei tumori neuroendocrini. I livelli di cromogranina A ritornano normali dopo 14 giorni dall'interruzione del trattamento con farmaci IPP."}
{"id": "1508533", "revid": "287204", "url": "https://it.wikipedia.org/wiki?curid=1508533", "title": "Pantoprazolo", "text": "Il pantoprazolo \u00e8 uno degli inibitori della pompa protonica, prodotto dalle case farmaceutiche Abbott, Almirall, Takeda Italia, Sanofi e Angelini e venduto, rispettivamente con il brand Pantecta, Pantopan, Pantorc, Buscopan Reflusso e Pireflux.\nDal 2010 \u00e8 il primo inibitore della pompa protonica a diventare disponibile come farmaco da banco, ovvero acquistabile come automedicazione senza necessit\u00e0 di ricetta medica.\nIndicazioni.\nViene utilizzato contro l'ulcera gastrica e duodenale, malattie del reflusso gastroesofageo e la sindrome di Zollinger-Ellison.\nNonostante alcune differenze a livello di farmacocinetica, tutte le diverse molecole degli IPP non sembrano avere profili di efficacia clinica significativamente diversi tra loro, anche nei protocolli per l'eradicazione dell\"'Helicobacter pylori\"; in ambito di sanit\u00e0 pubblica e farmacoeconomia, la scelta tra i diversi IPP dovrebbe quindi tenere conto anche del rapporto costi/benefici, orientandola in direzione delle molecole pi\u00f9 economiche lansoprazolo).\nControindicazioni.\nUno studio condotto su larga scala e pubblicato nel 2016 ha dimostrato come l'assunzione prolungata di inibitori di pompa protonica negli anziani aumenti il rischio di sviluppare segni progressivi della demenza.\nL\u2019assunzione prolungata di inibitori della pompa protonica (IPP) pu\u00f2 essere associato ad un'alterazione del livello di cromogranina A (CgA) che in sede di analisi viene utilizzata come marcatore dei tumori neuroendocrini. I livelli di cromogranina A ritornano normali dopo 14 giorni dall\u00b4interruzione del trattamento con farmaci IPP."}
{"id": "1508536", "revid": "228587", "url": "https://it.wikipedia.org/wiki?curid=1508536", "title": "Alessandro Tortato", "text": "Biografia.\nDiplomatosi in pianoforte e in composizione presso il Conservatorio Benedetto Marcello di Venezia, ottiene un ulteriore diploma in direzione d'orchestra presso il \"Conservatorio Alfredo Casella\" de L'Aquila approfondendo successivamente lo studio di questa disciplina con noti maestri tra i quali Peter Maag, Donato Renzetti, Neeme J\u00e4rvi e Jorma Panula ed ottenendo nel 2003 il primo premio al concorso internazionale per direttori d'orchestra di Maikop in Russia. Lo stesso anno riceve dall'Associazione Richard Wagner di Venezia lo \"Stipendium\" per il Bayreuther Festspiele ed \u00e8 chiamato sul podio della Philharmonie di Berlino per dirigere la Berliner Kammerphilharmonie.\nHa diretto numerose orchestre, sia nazionali che internazionali (Milano, Venezia, Roma, Berlino, Mosca, Wa\u0142brzych, Edimburgo, Breslavia, P\u00e4rnu, Tel Aviv, Klagenfurt, Praga). \u00c8 stato sino al 2019 direttore artistico e direttore principale dell'orchestra Accademia di San Giorgio di Venezia, presso la Fondazione Cini di Venezia ed \u00e8 attualmente direttore artistico dell'ORV, Orchestra Regionale Filarmonia Veneta. Ha insegnato nei conservatori di La Spezia, Genova, Pesaro, Torino, Cosenza, Lucca ed attualmente ha la cattedra di Teoria, ritmica e percezione musicale presso il Conservatorio \"B. Marcello\" di Venezia. Nel 1996 si \u00e8 laureato presso l'Universit\u00e0 degli Studi di Padova in scienze politiche con Piero del Negro. Nel 2002 ha poi ottenuto una seconda laurea in storia, con il professor Mario Isnenghi, presso l'Universit\u00e0 Ca' Foscari Venezia.\nGiornalista pubblicista scrive sulle pagine culturali del \"Corriere del Veneto\" e del \"Corriere della Sera\". Nel 1999 esce il suo primo libro \"Ortigara, la verit\u00e0 negata\" che riporta documenti inediti sul tragico episodio della Grande Guerra. L'opera in breve tempo ha ottenuto la settima ristampa. Nel gennaio del 2004 ha inoltre pubblicato \"La prigionia di guerra in Italia 1915 - 1919\", l'unico studio edito sugli oltre 400.000 prigionieri austroungarici detenuti in Italia durante la Grande Guerra."}
{"id": "1508537", "revid": "1632387", "url": "https://it.wikipedia.org/wiki?curid=1508537", "title": "When Satan Lives", "text": "When Satan Lives \u00e8 un album live della band statunitense di death metal Deicide. Esso \u00e8 stato registrato nel 1998 durante un concerto tenutosi alla House of Blues di Chicago."}
{"id": "1508541", "revid": "125770810", "url": "https://it.wikipedia.org/wiki?curid=1508541", "title": "Stojan Jankulov", "text": "All'eta di otto anni comincia a seguire le lezioni di pianoforte. Nello stesso periodo comincia ad interessarsi di altri strumenti musicali.\nAttualmente suona i tamburi insieme alla compagna Elitsa Todorova. All'Eurovision Song Contest 2007 il duo, con la canzone \"Water\" (\"Acqua\"), si \u00e8 piazzato al 5\u00ba posto."}
{"id": "1508543", "revid": "599013", "url": "https://it.wikipedia.org/wiki?curid=1508543", "title": "Salomon Olemb\u00e9", "text": "Soprannominato \"Petit Pap\u00e0\", con il Camerun vanta 66 presenze e 5 gol, ha disputato i Mondiali 1998 e 2002 ed ha vinto 2 volte la Coppa d'Africa, nelle edizioni 2000 e 2002 dove \u00e8 stato anche capocannoniere finale.\nCarriera.\nClub.\nI trionfi al Nantes.\nOlemb\u00e9 fa il suo percorso giovanile nel Diamant Yaound\u00e9, nel 1997 arriva in Europa, nel Nantes dove resta fino al gennaio 2002, gli anni finali nei Paesi della Loira saranno i primi dello splendore in Nazionale.\nLa prima stagione disputa 9 match in Ligue 1 con il Nantes che arriva 11\u00ba ed esordisce in Coppa Uefa.\nNella stagione 1998-1999 arrivano i primi trionfi con la maglia del Nantes, vince infatti Coppa di Francia dove colleziona 5 presenze e Supercoppa di Francia; in Ligue 1, colleziona 29 presenze con il primo gol francese per il settimo posto finale del club.\nLa stagione 1999-2000 segna 2 reti in 22 presenze in campionato, mentre arriva la seconda Coppa di Francia in bacheca, in Supercoppa invece il Nantes perde ai rigori con il Monaco.\nLa quarta stagione \u00e8 la migliore per lui e per la squadra, \u00e8 uno dei protagonisti assoluti nella vittoria del campionato 2000-2001, primo vinto in carriera con 30 presenze e ben 4 reti, vince anche la sua seconda Supercoppa di Francia, segna la prima rete in Coppa di Francia, dove si ferma in semifinale, e collezione 7 presenze in Coppa Uefa dove il cammino si interrompe agli ottavi per mano del Porto.\nLa quinta stagione coi \"canarini\" gli d\u00e0 la possibilit\u00e0 di esordire in Champions League dove\nscende in campo 6 volte, a gennaio 2002 per\u00f2 lascia il club che lo ha portato in Nazionale e dove ha vinto ben 5 trofei; in totale tra campionato e coppe \u00e8 sceso in campo 141 volte segnando 8 reti.\nMarsiglia, Leeds, Marsiglia, Al Rayyan, Marsiglia.\nA gennaio 2002 si trasferisce all'Olympique Marsiglia dove non riuscir\u00e0 mai ad imporsi stabilmente come titolare come invece aveva fatto al Nantes, viene pagato oltre 5 milioni di euro.\nFino alla fine del torneo colleziona 8 presenze in campionato, anche perch\u00e9 \u00e8 stato impegnato per oltre un mese in Coppa d'Africa 2002, torneo che vince e di cui risulta addirittura il capocannoniere con 3 reti.\nLa stagione 2002-2003 \u00e8 positiva, il Marsiglia arriva terzo in campionato e lui gioca sempre (27 presenze e 1 rete), segna anche una rete in Coppa di Francia.\nL'anno dopo per\u00f2 incomincia il suo declino, parallelo anche in Nazionale, dopo 2 presenze al Marsiglia, di cui 1 in Champions va in prestito in Inghilterra, al Leeds United dove gioca 12 partite in Premier League senza incidere.\nNel 2004-2005 gioca 24 partite in campionato senza segnare, vince anche l'Intertoto 2005 pur senza scendere mai in campo.\nNel 2005-2006 gioca solo una volta in campionato e una in Coppa Uefa e quindi arriva il secondo prestito, in Qatar all'Al Rayyan con 14 presenze e 3 gol.\nNel 2006-2007 comincia un'altra stagione al Marsiglia, scende in campo solo 14 volte in campionato diventando vicecampione di Francia, arriva secondo anche in Coppa di Francia, sconfitto ai rigori dal Sochaux.\nA fine stagione \u00e8 scaduto il suo contratto con il Marsiglia, una storia travagliata fatta di prestiti e ritorni, in totale lascia la squadra con 88 presenze e 2 reti.\nWigan.\nNell'estate 2007 \u00e8 libero da contratto e allora si sposta in Inghilterra, fa un provino al Derby County, dove segna anche una rete in amichevole al Burton Albion, ma non viene messo sotto contratto, il 4 settembre l'allenatore del Wigan Chris Hutchings dopo la partenza di Leighton Baines verso Everton, decide di chiamare Olemb\u00e9, che firma un contratto annuale.\nGioca solo 8 partite in campionato e una in coppa, un'altra stagione da comprimario, e l'inevitabile cambio di maglia.\nKayserispor.\nOlemb\u00e9 arriva in Turchia per giocare nel Kayserispor, scende in campo tredici volte in campionato segnando una rete, quattro volte in Coppa di Turchia e una volta in Coppa Uefa; ancora una volta non riesce a conquistare la maglia da titolare.\nNell'estate 2009 si parla per lui di un'ipotesi di passaggio al club serbo FK Vojvodina, ma poi rimane ancora in Turchia al Kayserispor anche per la stagione 2009-2010.\nNazionale.\nL'esordio con la maglia del Camerun \u00e8 avvenuto nel 1997, a diciassette anni partecipa ai Mondiali di calcio 1998, esordisce nel primo match con l'Austria entrando nel secondo tempo, nelle successive partite con Italia e Cile \u00e8 addirittura titolare.\nDisputa e vince la Coppa d'Africa 2000 giocando nei 3 incontri del girone; vince il torneo anche nel 2002 ma questa volta scende sempre in campo e segna 3 reti: la prima nel 3-0 al Togo nel girone e poi in semifinale firma una doppietta al Mali che giocava in casa portando il Camerun in finale dove gioca e vince ai rigori con il Senegal; alla fine del torneo i suoi 3 gol lo eleggono Capocannoniere del torneo alla pari del compagno Mboma e del nigeriano Aghahowa.\nNella Confederations Cup 2001 scende in campo in tutte le 3 partite giocate. Ai Mondiali 2002 gioca tutti e 3 i match del Camerun che viene eliminato nei gironi. Disputa anche la Coppa d'Africa 2004 con una sola presenza in 4 partite dei leoni e quella del 2006 dove invece \u00e8 titolare, scende in campo in tutti e 4 i match fino all'eliminazione ai quarti con la Costa d'Avorio ai rigori.\nIn totale con i leoni indomabili ha collezionato 66 presenze e 5 gol, in 14 presenze totali in Coppa d'Africa ha giocato tutta la partita dall'inizio alla fine sono nella finale 2002 con il Senegal, peraltro durata 120 minuti."}
{"id": "1508546", "revid": "106356", "url": "https://it.wikipedia.org/wiki?curid=1508546", "title": "Mamma Lucia (letteratura)", "text": ""}
{"id": "1508547", "revid": "1632387", "url": "https://it.wikipedia.org/wiki?curid=1508547", "title": "Insineratehymn", "text": "Insineratehymn \u00e8 il quinto album registrato in studio della band statunitense death metal Deicide. Venne pubblicato dalla Roadrunner Records nel 2000.\nL'album si contraddistingue dai precedenti per le atmosfere e per il ritmo pi\u00f9 rallentato in alcune delle sue canzoni."}
{"id": "1508548", "revid": "709565", "url": "https://it.wikipedia.org/wiki?curid=1508548", "title": "Simon Rix", "text": ""}
{"id": "1508549", "revid": "729019", "url": "https://it.wikipedia.org/wiki?curid=1508549", "title": "Gran Premio motociclistico d'Italia 2007", "text": "Il Gran Premio motociclistico d'Italia 2007 corso il 3 giugno, \u00e8 stato il sesto Gran Premio della stagione 2007 e ha visto vincere: la Yamaha di Valentino Rossi nella classe MotoGP, \u00c1lvaro Bautista nella classe 250 e H\u00e9ctor Faubel nella classe 125.\nClasse 250.\nJorge Lorenzo, Aleix Espargar\u00f3, Thomas Tallevi, Arturo Tiz\u00f3n, Tar\u014d Sekiguchi, Eugene Laverty, Fabrizio Lai e Y\u016bki Takahashi, pur non avendo ottenuto la qualificazione a causa delle avverse condizioni atmosferiche, sono stati ammessi alla partenza della gara.\nClasse 125.\nAnche in questa classe, come nelle altre categorie, Pol Espargar\u00f3, Steve Bonsey, Tobias Siegert e Hugo van den Berg, pur non avendo ottenuto la qualificazione a causa delle avverse condizioni atmosferiche, sono stati ammessi alla partenza della gara."}
{"id": "1508550", "revid": "125900355", "url": "https://it.wikipedia.org/wiki?curid=1508550", "title": "Rabeprazolo sodico", "text": "Il rabeprazolo sodico \u00e8 un farmaco inibitore della pompa protonica che sopprime la produzione di acido gastrico nello stomaco.\nPer identificare un farmaco si usa il suo codice ATC: A02BC04, in particolare la lettera A indica l'azione del rabeprazolo a livello dell'apparato gastrointestinale.\nForma farmaceutica\":\" compressa gastroresistente da 10 mg e 20 mg di rabeprazolo sodico. \nIndicazioni.\nRabeprazolo \u00e8 impiegato nel trattamento delle affezioni del tratto gastro-intestinale associate ad aumentata acidit\u00e0 gastrica, come: ulcera duodenale attiva, ulcera gastrica benigna attiva, terapia di mantenimento della malattia da reflusso gastroesofageo, malattia da reflusso gastroesofageo sintomatica erosiva o ulcerativa, sindrome di Zollinger-Ellison, eradicazione dell\u2019infezione da HelicobacterPylori in associazione con antibiotici.\nNonostante alcune differenze a livello di farmacocinetica, tutte le diverse molecole degli inibitori di pompa protonica (IPP) non sembrano avere profili di efficacia clinica significativamente diversi tra loro, anche nei protocolli per l'eradicazione dell\"'Helicobacter Pylori\"; in ambito di sanit\u00e0 pubblica e farmacoeconomia, la scelta tra i diversi IPP dovrebbe quindi tenere conto anche del rapporto costi/benefici, orientandola in direzione delle molecole pi\u00f9 economiche a parit\u00e0 di efficacia (come il lansoprazolo).\nIn seguito anche alle evidenze scientifiche internazionali reperibili sul BIF (AIFA) n\u20225 del 2008, \u00e8 sempre pi\u00f9 rilevante la possibilit\u00e0 di evitare le interferenze con altri farmaci di terapie concomitanti.\nStoria.\nIl rabeprazolo fu il primo inibitore di pompa protonica ad entrare in commercio in Europa nel 1998. Nel 1999, un anno dopo, il suo uso venne approvato anche negli Stati Uniti. \nSviluppo.\nSviluppato da Eisai Medical Reserch con i nomi di ricerca E3810 e L307640, la richiesta presperimentale del nuovo farmaco venne presentata il 28 ottobre 1998. la richiesta per la sperimentazione finale venne presentata il 6 agosto 1999. Il 19 agosto 1999 il Rabeprazolo venne approvato negli Stati Uniti come farmaco con multipli effetti a livello gastro intestinale. L'approvazione dell'utilizzo nel trattamento sintomatico della sindrome da reflusso gastroesofageo fu il 12 febbraio 2002.\nDosaggi.\nQuesti dosaggi sono quelli clinicamente pi\u00f9 utilizzati, ma l\u2019assunzione di rabeprazolo pu\u00f2 essere soggetta a variazioni in termini di dosaggio in base alle condizioni fisio-patologiche del paziente e dei suoi obiettivi terapeutici, pertanto la terapia va supervisionata da un medico, chiamato anche ad escludere prima di iniziare la terapia la presenza di patologie maligne gastro-intestinali.\nLe compresse sono gastroresistenti e non devono essere masticate o frantumate, ma devono essere deglutite intere con acqua e/o liquido adatto. \nFarmacologia.\nMeccanismo d'azione.\nIl rabeprazolo \u00e8 assorbito a livello delle cellule parietali dello stomaco che sono responsabili della secrezione di acido cloridrico, la sua azione \u00e8 dose dipendente. Il farmaco risulta essere ancora inattivo, viene secreto attraverso i canalicoli secretori delle cellule parietali che permettono il passaggio dei succhi acidi. La secrezione acida \u00e8 sotto il controllo delle pompe protoniche, in particolare della pompa idorogeno/potassio adenosina trifosfato (H/K ATPase), questa pompa presenta una cisteina come residuo amminoacidico di interesse per l'azione del farmaco. Dopo attivazione da parte dei succhi acidi dello stomaco il rabeprazolo pu\u00f2 legare in maniera permanente il residuo di cisteina formando un legame covalente in questo modo inibisce sia il rilascio di acido basale che quello stimolato. Una volta che \u00e8 legato alla cisteina altera la configurazione della pompa protonica inibendone l'attivit\u00e0. In questo modo i succhi acidi non sono pi\u00f9 secreti nel lume dello stomaco con conseguente aumento del pH dello stomaco. Ogni volta che una molecola di rabeprazolo lega una pompa protonica questa \u00e8 inibita fino a quando una nuova pompa protonica non viene prodotta dalle cellule parietali. Studi sugli animali hanno indicato che il rabeprazolo dopo somministrazione sparisce rapidamente sia dal plasma che dalla mucosa gastrica, viene poi escreto nelle urine. \nIl rabeprazolo, come altri farmaci della stessa classe, non pu\u00f2 inibire la pompa H/K ATPasi a livello dei lisosomi perch\u00e9 in questi manca il residuo di cisteina a cui si lega il farmaco per inibire l'attivit\u00e0 della pompa.\nL'azione del rabeprazolo di inibizione della pompa protonica \u00e8 legato alla sua attivazione a sulfenamide, il suo valore di pKa \u00e8 intorno a 5.0, questo significa che non necessita di un ambiente troppo acido per attivarsi. il rabeprazolo come base debole viene rapidamente assorbito e si concentra a livello delle cellule parietali. Questo potrebbe portare a credere che il rabeprazolo sia soggetto ad una rapida attivazione, in realt\u00e0 le implicazioni cliniche di questo non sono ancora state studiate approfonditamente.\nFarmacodinamica.\nIl rabeprazolo appartiene alla classe dei composti antisecretori, sostituti benzimidazoli, capaci di sopprimere la secrezione acida gastrica per inibizione specifica dell\u2019enzima H+ /K+-ATPasi.\nDopo la somministrazione il farmaco,che \u00e8 una base debole, viene rapidamente assorbito a livello intestinale, si lega alle proteine plasmatiche e viene distribuito attraverso il torrente circolatorio, per concentrarsi nell\u2019ambiente acido delle cellule parietali dove viene convertito mediante protonazione nella forma sulfenamidica attiva. Questo processo impedisce la retrodiffusione nei canalicoli delle cellule parietali. Il riarrangiamento avviene solo a pH molto basso, si usano forme farmaceutiche stabili all\u2019acidit\u00e0, formulazioni gastroresistenti, che permettono la dissoluzione, la liberazione e l\u2019assorbimento del farmaco nel duodeno. In questo modo, una volta assorbito, il farmaco subisce il riarrangiamento selettivamente nell\u2019ambiente acido del canalicolo, dal momento che viene secreto nel lume gastrico dalle cellule parietali. \nL\u2019azione sulla secrezione gastrica \u00e8 irreversibile in quanto, nell\u2019ambiente acido spinto delle cellule parietali, essi si modificano e si legano covalentemente alla pompa H+/K+-ATPasi inattivandone la funzione catalitica. L\u2019enzima \u00e8 ricco di cisteine e sembra che due molecole dell\u2019intermedio derivante dall\u2019omeprazolo si leghino a questi residui sulfidrilici, formando dei ponti disolfuro.\nFarmacocinetica.\nIl rabeprazolo \u00e8 un composto acido-labile e la forma farmaceutica \u00e8 costituita da compresse gastro resistenti, l\u2019assorbimento inizia quando la compressa supera lo stomaco. Viene metabolizzato a livello epatico attraverso isoenzimi del sistema citocromo P450 (CYP2C19 e CYP3A4), nell\u2019uomo il tioetere e l\u2019acido carbossilico sono i maggiori metaboliti plasmatici.\nDopo somministrazione orale di 20 mg la comparsa dell\u2019effetto antisecretorio avviene entro un\u2019ora, con un effetto massimo entro due-quattro ore. I valori di concentrazione plasmatica (quantit\u00e0 di farmaco che si trova nell\u2019organismo) raggiungono il massimo dopo 3.5 ore dopo una dose da 20 mg. La biodisponibilit\u00e0 assoluta (indica la velocit\u00e0 e la quantit\u00e0 di principio attivo che viene assorbito da una forma farmaceutica e raggiunge immodificato il circolo sistemico) di una dose orale di 20 mg \u00e8 pari al 52% circa. Il tempo di emivita plasmatico (\u00e8 il tempo necessario perch\u00e9, a distribuzione completata, la sua concentrazione plasmatica si riduce della met\u00e0) \u00e8 di circa un\u2019ora, il valore di clearence corporea totale (rappresenta la quota di volume di liquido liberata dal farmaco nell\u2019unit\u00e0 di tempo ad opera dell\u2019organismo) \u00e8 stimata pari a 283 + 98 ml/min. Lo steady-state (stato stazionario ossia una concentrazione media stazionaria che fluttua all\u2019interno dell\u2019indice terapeutico) dell\u2019inibizione viene raggiunto dopo tre giorni. Due-tre giorni dopo la sospensione della somministrazione l\u2019attivit\u00e0 secretoria ritorna normale. Circa il 90% viene eliminato nella urine sotto formo di due metaboliti principali: un prodotto di coniugazione con l\u2019acido mercapturico ed un acido carbossilico; nelle feci viene eliminata la minima parte restante.\nDati preclinici di sicurezza.\nSono trascurabili i rischi per la sicurezza del prodotto impiegato in terapia clinica. Studi di carcinogenesi non hanno rivelato rischi per l\u2019uomo. Studi di mutagenesi hanno dato risultati dubbi, linee cellulari di linfomi di topo hanno dato esito positivo ad alcuni test, ma test di riparazione del DNA in vivo ed in vitro sono stati negativi. I pazienti che seguono un lungo trattamento con Rabeprazolo (in genere pi\u00f9 di un anno) dovrebbero essere tenuti sotto stretto controllo. \nEffetti collaterali.\nIl rabeprazolo risulta abbastanza ben tollerato, la maggior parte degli eventi avversi osservati \u00e8 stata di entit\u00e0 lieve o moderata e di natura transitoria. I pi\u00f9 comuni comprendono mal di testa, nausea e diarrea. In rari casi si possono avere effetti pi\u00f9 gravi come carenza di sostanze nutritive essenziali, possibili danni al fegato ed eruzioni cutanee. In alcuni casi si \u00e8 verificata la comparsa di dolore addominale, dolore toracico, cefalea vertigine, rinite, sinusite, faringite, astenia, raramente encefalopatia. \nNon si possono escludere possibili rischi di ipersensibilit\u00e0 crociata in caso di cosomministrazione con farmaci che presentano sostituenti benzimidazolici. Per quanto noto gli effetti di un eventuale sovradosaggio sono minimi, pu\u00f2 essere comunque necessario un trattamento dei sintomi che si presentano.\nL\u2019assunzione prolungata di inibitori della pompa protonica (IPP) pu\u00f2 essere associato ad un'alterazione del livello di cromogranina A (CgA) che in sede di analisi viene utilizzata come marcatore dei tumori neuroendocrini. I livelli di cromogranina A ritornano normali dopo 14 giorni dall\u00b4interruzione del trattamento con farmaci IPP.\nControindicazioni.\nIl rabeprazolo \u00e8 controindicato nei pazienti con ipersensibilit\u00e0 nota al Rabeprazolo sodico o ad uno qualsiasi degli eccipienti usati nella formulazione. Non \u00e8 escluso il rischio di reazioni di ipersensibilit\u00e0 crociata con altri inibitori della pompa protonica o benzimidazoli sostituiti. \nGravidanza e allattamento.\nIl rabeprazolo \u00e8 controindicato in gravidanza (in quanto non esistono dati relativi alla sicurezza di Rabeprazolo in donne in gravidanza), e durante l\u2019allattamento al seno (il Rabeprazolo sodico \u00e8 comunque escreto nelle secrezioni mammarie del ratto, anche se non \u00e8 noto se il rabepazolo sia escreto nel latte materno). \nPediatria.\nL\u2019uso del rabeprazolo nei bambini non \u00e8 raccomandato a causa della mancanza di dati sulla sicurezza e sull\u2019efficacia. L'unica indicazione pediatrica \u00e8 per il trattamento della MRGE sintomatica negli adolescenti. \nAnziani.\nL'et\u00e0 avanzata non sembra avere un impatto clinico sul metabolismo del farmaco. Si sono verificati aumenti della concentrazione plasmatica massima e dell'esposizione totale al farmaco, si \u00e8 vista anche una leggera riduzione della velocit\u00e0 di eliminazione.\nUno studio condotto su larga scala e pubblicato nel 2016 ha dimostrato come l\u00b4assunzione prolungata di inibitori di pompa protonica negli anziani aumenti il rischio di sviluppare segni progressivi della demenza.\nProblemi renali ed epatici.\nNei soggetti con insufficienza renale cronica ed in dialisi di mantenimento \u00e8 stata osservata una disponibilit\u00e0 simile a quella riscontrata nei volontari sani. L\u2019emivita del rabeprazolo nei pazienti con alterata funzionalit\u00e0 epatica \u00e8 stata di 12.3 ore contro le 2.1 ore nei volontari sani.\nOverdose.\nInformazioni riguardanti deliberate o accidentali assunzioni eccessive di farmaci sono poche. Gli effetti sono in genere poco rilevanti o comunque riconducibili ai noti effetti avversi che sono comunque effetti reversibili. Non \u00e8 noto un antidoto specifico. Si \u00e8 visto che il Rabeprazolo si lega con un legame proteico molto forte che non \u00e8 scindibile tramite lisi. In ogni caso di overdose il trattamento porta a dei sintomi evidenti che vanno curati con misure adeguate. \nInterazioni.\nInterazioni farmaco-farmaco.\nIl rabeprazolo sodico produce un\u2019inibizione intensa e prolungata della secrezione acida gastrica. Pertanto possono verificarsi interazioni con sostanze il cui assorbimento \u00e8 pH dipendente. Livelli plasmatici di antifungini (Ketoconazolo o Itraconazolo) possono risultare significativamente ridotti in caso di somministrazione concomitante di rabeprazolo, a ci\u00f2 si associa una riduzione significativa dell\u2019efficacia degli antifungini. Per lo stesso motivo \u00e8 sconsigliata la somministrazione concomitante di Atazanavir (utilizzato nella cura dell\u2019infezione da HIV) con Rabeprazolo (l\u2019assorbimento dell\u2019atazanavir dipende dal pH).\n\u00c8 sconsigliata la somministrazione concomitante con Warfarin, con Rilpivirina (farmaco utilizzato per la terapia dell\u2019HIV, in questo caso si evidenzia infatti la proggressione del virus), oltre che con inibitori della tirosin chinasi come Erlotinib, Dasatinib e Nilotinib.\nIl rabeprazolo alle concentrazioni plasmatiche non tossiche previste per l\u2019uomo non ha dimostrato in vitro effetti inducenti o inibitori su CYP3A4, ad indicare una assenza di interazione tra Rabeprazolo e Ciclosporina.\nLa letteratura suggerisce che l\u2019uso concomitante di PPI con Metotrexato, soprattutto ad alte dosi, pu\u00f2 aumentare e prolungare i livelli sierici di Metotrexato e/o del suo metabolita idrossimetotrexato, il che pu\u00f2 portare a tossicit\u00e0 da Metotrexato. Tuttavia, non sono stati condotti studi formali di interazione farmacologica tra Metotrexato e PPI. In caso di somministrazione di alte dosi di Metotrexato, in alcuni pazienti, pu\u00f2 essere presa in considerazione una sospensione temporanea dei PPI.\n\u00c8 stato osservato un aumentato rischio di reazioni avverse a seguito dell\u2019uso di Clopidogrel e PPI dopo interventi coronarici acuti: l\u2019attivit\u00e0 antiaggregante piastrinica di Clopidogrel \u00e8 infatti dipendente dall\u2019ossidazione via CYP2C19, per cui i PPI sono substrati competitivi del clopidogrel per questo meccanismo metabolico.\nStudi osservazionali indicano un aumento del rischio di frattura dal 10 al 40% in caso di utilizzo di inibitori di pompa protonica, soprattutto in pazienti anziani; tale aumento per\u00f2 potrebbe essere dovuto ad altri fattori di rischio. I pazienti a rischio di osteoporosi devono essere curati in base alle attuali linee guida di pratica clinica e devono assumere un\u2019adeguata quantit\u00e0 di vitamina D e calcio.\nLa somministrazione continuata nel tempo di Rabeprazolo pu\u00f2 indurre un aumento significativo dei livelli ematici di gastrina. Potrebbe verificarsi una diminuzione dell\u2019assorbimento di vitamina B12 e magnesio (ipomagnesiemia). Il rabeprazolo sodico, come tutti i farmaci acido-bloccanti, pu\u00f2 ridurre l'assorbimento della vitamina B12 (cianocobalamina) a causa di ipo- o a-cloridria. Ci\u00f2 deve essere preso in considerazione nei pazienti in terapia a lungo termine con ridotte riserve corporee o fattori di rischio che riducano l'assorbimento della vitamina B12 o se vengono osservati i rispettivi sintomi clinici.\nInterazioni tra cibo e farmaco.\nNon sono state rilevate interazioni significative con il cibo.\nChimica e sintesi del farmaco.\nIl Rabeprazolo \u00e8 un benzoimidazolo sostituito (2-piridilmetilsulfinilbenzimidazoli), esattamente come l\u2019Omeprazolo, Lansoprazolo e Pantoprazolo. Il Rabeprazolo si pu\u00f2 considerare un anfotero, poich\u00e9 possiede propriet\u00e0 sia acide che basiche. La pKa (costante di dissociazione acida) dell\u2019azoto piridinico \u00e8 di circa 4.\nLa sintesi comincia dalla 2,3-dimetilpiridina \"N\"-ossido (1), che per reazione di nitrazione con acido nitrico d\u00e0 come prodotto il nitroderivato della 2,3-dimetilpiridina \"N\"-ossido (2). Il Nitrogruppo viene poi sostituto dall\u2019alcossido proveniente dal 3-metossipropanolo, dando l\u2019etere (3). Segue il trattamento con anidride acetica, la reazione di Polonovski (4). Si effettua poi la saponificazione con idrossido di sodio e il trattamento con cloruro di tionile (5). Aggiungendo alla miscela di reazione il 2-tiolobenzoimidazolo si ottiene il prodotto (7), che viene poi ossidato con la formazione del solfossido (8), ottenendo il Rabeprazolo.\nLa forma commercializzata del Rabeprazolo \u00e8 racemica, anche se sono state notate piccole differenze nella concentrazione plasmatica e nella AUC dei due enantiomeri, con la forma R circa due volte maggiore di quella S. L\u2019enantiomero singolo R-Rabeprazolo \u00e8 stato approvato solo in India."}
{"id": "1508552", "revid": "1632387", "url": "https://it.wikipedia.org/wiki?curid=1508552", "title": "In Torment in Hell", "text": "In Torment in Hell \u00e8 il sesto album registrato in studio della band statunitense death metal Deicide. Venne pubblicato dalla Roadrunner Records nel 2001."}
{"id": "1508553", "revid": "111885911", "url": "https://it.wikipedia.org/wiki?curid=1508553", "title": "Apparizione di Cristo a san Rocco e san Carlo", "text": "L'Apparizione di Cristo a san Rocco e san Carlo \u00e8 un olio su tela di Giulio Cesare Procaccini, risalente al 1624-25, oggi facente parte della pinacoteca civica di Caravaggio, in Lombardia.\nStoria.\nLa tela era originariamente collocata nella chiesa di San Bernardino, dove era stata commissionata dai Cistercensi per decorare l'altare di san Rocco; la commissione \u00e8 documentata da un manoscritto risalente al 1600, secondo cui\nLa scelta dei Cistercensi di rivolgersi ad una maestranza milanese, piuttosto che bergamasca, ne conferma i forti legami con l'ambiente culturale e religioso meneghino, che aveva favorito il loro insediamento a Caravaggio.\nQuando, nel 1800, il monastero cistercense di San Bernardino fu soppresso, la pala fu spostata nella chiesa di San Giovanni e fu successivamente data per dispersa.\nDescrizione.\nIl soggetto della pala, corrispondentemente alle richieste della committenza, \u00e8 semplice, quasi didascalica, e per questo priva di arditezze barocche; le figure sono disposte frontalmente, in uno spazio quasi privo di profondit\u00e0.\nL'opera si inserisce nel ciclo di raffigurazioni pittoriche elaborate a cavallo degli anni 1620 per raffigurare l'epidemia di peste che in quegli anni stava interessando il milanese, e che sarebbe proseguita almeno fino al 1630; il soggetto \u00e8 costituito dai due santi, san Rocco e san Carlo, che implorano la piet\u00e0 di Dio, indicando a Cristo i cadaveri dei morti in primo piano. Cristo, con fare imperioso, risponde ordinando ad un angelo di riporre la spada nel fodero. Sullo sfondo \u00e8 visibile un lazzaretto.\nIl dipinto raffigura icasticamente la virulenza della peste, che colpisce mortalmente la popolazione; il suo imperversare \u00e8 metaforicamente simboleggiato dalla piaga di san Rocco, ancora aperta. L'atmosfera \u00e8 buia e pesante; i toni sono freddi, e concentrati nella parte bassa del dipinto. Pi\u00f9 in alto l'alone degli angeli cherubini diffonde una luminosit\u00e0 fumosa rosa e gialla.\nStile.\nL'opera costituisce un esempio classico dello stile del tardo Procaccino, improntato alla ripetizione manieristica di modelli e formule ricorrenti; i personaggi, privi di slanci inventivi, sono una mera riproposizione di motivi pittorici gi\u00e0 noti, e furono probabilmente realizzati con l'aiuto significativo degli aiutanti del pittore.\nLa figura di Cristo \u00e8 collocata in una rigida posizione frontale; san Carlo \u00e8 rappresentato nella convenzionale posizione di devozione, mentre gli angeli e san Rocco si rifanno allo stile neoparmense.\nLe grandi ali spalancate costituiscono, al contrario, un motivo di grande interesse pittorico; sono realizzate con una morbida stesura di ocra e grigio e con sottili pennellate di rosso e di giallo."}
{"id": "1508554", "revid": "116405009", "url": "https://it.wikipedia.org/wiki?curid=1508554", "title": "Conformazioni del DNA", "text": "Le conformazioni di DNA a doppia elica fino ad ora evidenziate sono almeno una dozzina. Tre di queste sono ritenute essere presenti in natura: A-DNA, B-DNA e Z-DNA. La forma B \u00e8 quella originariamente descritta da James Dewey Watson e Francis Crick ed \u00e8 ritenuta essere quella predominante nelle cellule. Essa \u00e8 larga 23.7 \u00c5 e si estende per 34 \u00c5 ogni 10 bp. Questa doppia elica compie un giro completo attorno all'asse ogni 10.4-10.5 paia di basi. Questa frequenza di rotazione, nota come \"passo dell'elica\" dipende largamente dalle forze di stacking che ogni base esercita su quelle adiacenti.\nA-, B- e Z-DNA.\nA-DNA e Z-DNA differiscono in modo significativo nella geometria e nelle dimensioni dal B-DNA, sebbene presentino una struttura a doppia elica. La conformazione A si presenta pi\u00f9 frequentemente in campioni di DNA anidro, come negli esperimenti di cristallografia, e negli eteroduplex (eliche ibride da appaiamento di DNA ed RNA). La conformazione Z \u00e8 invece tipica delle regioni metilate del DNA, nelle quali i filamenti si avvolgono in senso opposto attorno all'asse. Anche il DNA complessato con proteine si conforma spesso in forma Z anche se la sua presenza non \u00e8 stata ancora dimostrata in vivo.\nAltre conformazioni.\nOltre ad A-, B- e Z-DNA, sono possibili anche altre conformazioni. Sono state finora evidenziate C-DNA, D-DNA, E-DNA, H-DNA, L-DNA S-DNA e P-DNA."}
{"id": "1508559", "revid": "1632387", "url": "https://it.wikipedia.org/wiki?curid=1508559", "title": "The Best of Deicide", "text": "The Best of Deicide \u00e8 una raccolta di canzoni registrate dalla band statunitense death metal Deicide. Si tratta di 20 pezzi tratti dai primi 5 album che i Deicide hanno registrato con la Roadrunner Records; l'uscita avvenne in occasione della fine del rapporto di lavoro della band con questa etichetta e prima dell'uscita del primo album dei Deicide registrato con la loro nuova casa discografica, la Earache Records."}
{"id": "1508562", "revid": "150434", "url": "https://it.wikipedia.org/wiki?curid=1508562", "title": "Via Olimpica", "text": ""}
{"id": "1508563", "revid": "15756", "url": "https://it.wikipedia.org/wiki?curid=1508563", "title": "William Lyne", "text": "Gli inizi.\nLyne \u00e8 il primogenito di John Lyne, un proprietario terriero che dal 1880 al 1893 sar\u00e0 membro del parlamento della Tasmania. Egli dopo aver studiato all'Horton College di Ross, viene istruito da un precettore privato. All'et\u00e0 di 20 anni il nostro lascia la Tasmania e si trasferisce nel Queensland, ma a causa dell'inospitale clima, dopo un anno fa ritorno alla terra natia. Egli trova un impiego presso il consiglio comunale di Glamorgan Spring Bay; Dopo dieci anni si trasferisce nel Nuovo Galles del Sud a Cumberoona, una cittadina sita nei pressi di Albury.\nPolitica statale.\nNel 1880 Lyne viene eletto al parlamento del Nuovo Galles del Sud nelle file del partito protezionista grazie al quale inizia la sua carriera ministeriale. Egli diviene ministro dei lavori pubblici nel 1885 e dal 1886 al 1887. Nel 1889 Lyne conquista il ministero delle terre per tornare, dal 1891 al 1894, al ministero dei lavori pubblici nel terzo governo Dibbs. Lyne \u00e8 un acceso protezionista che si batte per l'introduzione di alte tariffe doganali e per la costruzione delle ferrovie nel proprio distretto elettorale.\nQuando nel 1895 il partito del libero commercio, strenuo avversario dei protezionisti, vince le elezioni e il suo capo George Reid diventa primo ministro, Lyne passa all'opposizione della quale diventa il vice leader. Reid affida a John Cash Neild l'incarico di stilare un rapporto sulla pensione di vecchiaia, e promette al capo del partito laburista che non avrebbe pagato Neild senza il benestare del parlamento; ma Neild, rendendosi conto che il suo compito \u00e8 pi\u00f9 gravoso del previsto, chiede e ottiene un anticipo. Lyne coglie la palla al balzo e presenta una mozione di sfiducia, sapendo che per i laburisti sarebbe stato impossibile sostenere il governo Reid, il quale viene infatti sfiduciato. Lyne diventa premier grazie al sostegno dei laburisti, per ricompensare i quali, a partire dal luglio del 1900, fa approvare dal parlamento ben 85 norme tra le quali si possono citare, la chiusura anticipata dei negozi al dettaglio, l'approvazione di un regolamento sulle miniere di carbone e sugli incidenti sul lavoro, l'introduzione della pensione di vecchiaia e dell'assicurazione sulla vita.\nLyne si oppone strenuamente alla nascita della federazione australiana e nella convenzione del 1897 si batter\u00e0 contro la sua costituzione. Nella campagna referendaria del 1898 Lyne, insieme al suo avversario Reid, chiede con successo all'elettorato di votare contro la federazione; ma nel successivo referendum del 1899 Reid passa nel campo federalista condannando Lyne alla sconfitta.\nPolitica federale.\nIl 1\u00ba gennaio 1901 le colonie australiane si uniscono definitivamente nella federazione australiana e, in attesa delle elezioni del marzo 1901, le singole forze politiche si pongono il problema di dar vita ad un governo provvisorio. A quel punto il nuovo Governatore Generale Hopetoun offre l'incarico a Lyne, che \u00e8 il capo di governo del pi\u00f9 esteso stato della federazione. Ma Lyne, fermo oppositore della Federazione Australiana, \u00e8 inviso ai politici che guidano il movimento federalista; Alfred Deakin e altri preminenti politici comunicano al Governatore che non intendono far parte di un governo Lyne, il quale rinuncia all'incarico coneferitogli. Hopetoun conferisce il mandato di formare il governo al capo del movimento federalista e del partito protezionista Edmund Barton il quale offre a Lyne il portafoglio degli affari interni. Eletto al primo parlamento federale egli fa approvare alcune importanti norme come l'introduzione del suffragio femminile e del servizio pubblico. Quando il 7 agosto 1903 Charles Kingston lascia il governo, Lyne gli succede come ministro del commercio e delle dogane e viene confermato nel suo incarico da Deakin che il 24 settembre 1903 diventa primo ministro. Dalle elezioni del 1903 i tre principali partiti si spartiscono i seggi in parti quasi uguali e Deakin nell'aprile del 1904 viene costretto alle dimissioni per tornare al governo insieme a Lyne nel luglio del 1905.\nNell'aprile del 1907 Lyne accompagna Deakin alla conferenza coloniale, tentando di persuadere il governo britannico a rinunciare all'introduzione di un sistema libero da imposte doganali. Deakin e Lyne ritornano in Australia nel mese di giugno e alla fine di luglio del 1907 il nostro conquista il ministero del tesoro.\nGli anni del declino.\nNel novembre del 1908, i laburisti ritirano il loro appoggio al governo Deakin e il laburista Fisher diventa il nuovo premier; Ma nel giugno del 1909 il partito del libero commercio di Reid e di Cook si fonde con il partito protezionista di Deakin, il quale diventa il leader della nuova formazione politica chiamata partito liberale del Commonwealth o fusione. Come capo del nuovo partito Deakin torna al governo ma viene accusato di tradimento da Lyne. Le sue amare denunce contro l'amico di un tempo continuano per undici mesi sino alle elezioni del 1910 alle quali Lyne partecipa come indipendente nelle file laburiste, mantenendo il suo scranno parlamentare. Queste elezioni vengono largamente vinte dai laburisti di Fisher, il quale torna ad occupare la carica di primo ministro. Lyne far\u00e0 parte della nuova maggioranza sino alle elezioni del 1913, vinte da Cook, che vedono la perdita del suo seggio.\nFuori dalla vita parlamentare, pochi mesi dopo, Lyne muore a Double Bay, un sobborgo di Sidney.\nBilancio.\nWiliam Lyne pi\u00f9 che uno statista \u00e8 stato un politicante e se \u00e8 vero che come premier del Nuovo Galles del Sud ha varato una legislazione socialmente avanzata \u00e8 anche vero che queste norme sono state il prezzo dell'appoggio laburista e non di una sua autonoma determinazione.\nParticolarmente negativa \u00e8 stata la sua ostinata opposizione alla creazione della federazione australiana, mentre la sua politica ottusamente protezionista guardava pi\u00f9 agli elettori del suo distretto elettorale che agli interessi della nazione."}
{"id": "1508567", "revid": "1632387", "url": "https://it.wikipedia.org/wiki?curid=1508567", "title": "Scars of the Crucifix", "text": "Scars of the Crucifix \u00e8 il settimo album registrato in studio della band statunitense death metal Deicide. Esso segna una novit\u00e0 importante per la band poich\u00e9 \u00e8 il primo album registrato con la nuova casa discografica, la Earache Records.\nLa canzone che d\u00e0 il titolo all'album, \"Scars of the Crucifix\", \u00e8 stata anche l'oggetto del primo video musicale dei Deicide, registrato a Nottingham. Questo \u00e8 stato l'ultimo album con la formazione storica dei Deicide: nel disco successivo, \"The Stench of Redemption\", i fratelli Hoffman saranno rimpiazzati da due nuovi chitarristi, Jack Owen e Ralph Santolla."}
{"id": "1508568", "revid": "287204", "url": "https://it.wikipedia.org/wiki?curid=1508568", "title": "Hans von Ohain", "text": "Von Ohain progett\u00f2 autonomamente il primo motore a reazione funzionante della storia e fu il primo ad equipaggiarne un aereo. Sebbene nessuno dei suoi progetti venne mai prodotto in serie, i contributi dati allo sviluppo dei motori a reazione in Germania furono fondamentali. Dopo la fine della seconda guerra mondiale riusc\u00ec a conoscere il suo omologo britannico, Frank Whittle, e tra i due nacque una buona amicizia.\nI primi anni di vita e lo sviluppo del motore a getto.\nNato a Dessau, in Germania, consegu\u00ec un dottorato in fisica ed aerodinamica presso l'Universit\u00e0 di Gottinga, uno dei maggiori centri per la ricerca aeronautica. Durante i suoi studi, nel 1933, ide\u00f2 \"un motore che non richiede l'uso di un'elica\". Dopo aver ricevuto la laurea nel 1935, von Ohain divenne l'assistente di Robert Wichard Pohl, l'allora direttore dell'Istituto di fisica dell'Universit\u00e0.\nNel 1936, mentre lavorava per Pohl, von Ohain brevett\u00f2 la sua versione di motore a reazione, il progetto e tutte le apparecchiature per realizzarlo. Diversamente dai disegni di Frank Whittle, il motore progettato da von Ohain utilizzava un compressore centrifugo ed una turbina posti molto vicini tra loro, \"spalla a spalla\", coi tubi dei bruciatori avvolti attorno all'insieme. Ne risult\u00f2 un motore dal diametro maggiore di quello di Whittle anche se molto pi\u00f9 corto lungo l'asse di spinta.\nMentre lavorava presso l'Universit\u00e0, von Ohain spesso portava le sue auto sportive in una locale officina meccanica, la \"Bartles e Becker\". Qui conobbe un ingegnoso meccanico automobilistico, Max Hahn, che gli propose di sviluppare un modello del suo motore per il costo di circa 1.000 DM. Quando il motore venne completato venne trasportato all'Universit\u00e0 per i collaudi ma present\u00f2 gravi problemi di stabilit\u00e0 di combustione. Frequentemente il carburante non bruciava nelle camere di combustione e passava attraverso la turbina, dove prendeva fuoco lanciando getti di fiamme dall'ugello e surriscaldando il motore elettrico del compressore.\nHeinkel.\nNel febbraio del 1936, Pohl scrisse ad Ernst Heinkel a nome di von Ohain informandolo sulle opportunit\u00e0 offerte dal suo progetto. Heinkel, incuriosito, decise cos\u00ec di organizzare un incontro richiedendo la presenza dei suoi ingegneri. Questi incalzarono von Ohain per ore con le loro domande, alle quali lui ribad\u00ec con determinazione spiegando che, pur essendo il suo motore ancora un prototipo in quel momento non in grado di funzionare, non vi era nulla di errato nei concetti utilizzati per realizzarlo. Gli ingegneri della Heinkel si ritennero soddisfatti delle spiegazioni fornite e in aprile von Ohain e Hahn furono invitati a sviluppare il motore nello stabilimento Heinkel presso l'aeroporto di Marienhe nei dintorni di Rostock, nel Warnem\u00fcnde, in Germania.\nInnanzitutto furono fatti attenti studi sul flusso d'aria che interessava il motore i quali si concretizzarono in un complessivo miglioramento in soli due mesi.\nLa soddisfazione per il lavoro svolto era tale che lo staff tecnico decise di passare ad una fase successiva del progetto, costruendo un motore completamente nuovo che incorporava tutte le migliorie applicate precedentemente cambiando inoltre l'originale carburante con l'idrogeno.\nIl nuovo propulsore, denominato Heinkel-Strahltriebwerk 1 (HeS 1) (Heinkel-MotoreAGetto 1 in tedesco), venne realizzato con la collaborazione dei pi\u00f9 esperti addetti alle macchine utensili dell'azienda, scelti uno ad uno, tra il grande disappunto dei supervisori della produzione corrente che si vedevano privati dei loro elementi migliori.\nHahn nel frattempo si era dedicato alla risoluzione dei problemi legati alla combustione, area in cui stava maturando una grande esperienza. Il motore cos\u00ec realizzato si rivel\u00f2 estremamente semplice, composto in gran parte di lamiera.\nLa costruzione, iniziata nell'estate del 1936, venne completata nel 1937. Due settimane pi\u00f9 tardi, pur riscontrando un problema di notevole surriscaldamento del metallo utilizzato per la sua costruzione, risultava funzionante e le prove poterono essere considerate un pieno successo. In settembre vennero sostituiti i combustori per poter utilizzare per la prima volta benzina. Il nuovo carburante per\u00f2 causava ingolfamento nei bruciatori per cui Hahn disegn\u00f2 una nuova versione basata sulla sua fiamma ossidrica, che ne miglior\u00f2 sensibilmente il funzionamento. Anche se questa nuova versione non era stata concepita per essere utilizzata su un velivolo dimostr\u00f2 al di l\u00e0 di ogni dubbio che il concetto di base era praticabile.\nMentre procedeva lo sviluppo sul HeS 1, lo staff era gi\u00e0 passato alla progettazione del motore che per primo era stato espressamente concepito per equipaggiare un velivolo, l'HeS 3. Le principali differenze stavano nell'utilizzo di un compressore ed una turbina costruiti per fresatura da metallo in blocco, sostituendo le parti ricavate direttamente nella sottile struttura metallica che racchiudeva il motore precedente. Inoltre le componenti erano state studiate per ridurre la sezione del motore alloggiando le camere di combustione nello spazio, appositamente allargato, collocato fra compressore e turbina. Il disegno originale dimostr\u00f2 infatti di avere la sezione della turbina semplicemente troppo piccola per poter lavorare con la necessaria efficienza ma ogni incremento delle dimensioni della turbina faceva s\u00ec che i bruciatori non potessero pi\u00f9 sistemarsi correttamente nello spazio a disposizione.\nVenne promosso un nuovo sviluppo, l'HeS 3b, nel quale furono spostati i combustori al di fuori dello spazio fra turbina e compressore e ne venne modificata la forma cos\u00ec da consentire di alloggiare il punto pi\u00f9 largo dei combustori davanti al bordo esterno del compressore. Nel 3b l'aria compressa veniva reindirizzata alle camere di combustione, quindi l'aria ora surriscaldata affluiva all'indietro dentro l'imbocco della turbina.\nPur non avendo le stesse contenute dimensioni dell'originale HeS 3, il 3b risultava essere comunque sufficientemente compatto.\nIl 3b funzion\u00f2 per la prima volta nel luglio 1939 (alcune fonti affermano in maggio); fu collaudato in volo grazie all'applicazione sulla parte ventrale della fusoliera di un Heinkel He 118, il prototipo di un bombardiere in picchiata.\nDopo che il primo esemplare del 3b bruci\u00f2, ne venne realizzato un secondo terminato in concomitanza del termine della costruzione di un nuovo velivolo sperimentale, l'Heinkel He 178, progettato espressamente per essere equipaggiato dal motore di von Ohain e che il 27 agosto 1939 divenne il primo velivolo a reazione a staccarsi da terra con ai comandi il pilota collaudatore Erich Warsitz.\nIl successo conseguito permise di chiudere la prima fase avviata nel 1933 con il primo brevetto e di avviarsi ad un ulteriore sviluppo del concetto. La pianificata realizzazione di motori di maggiori dimensioni e prestazioni ebbe subito inizio. Il primo, denominato HeS 6, non era altro che una copia ingrandita dell'HeS 3b, mentre il successivo, l'HeS 8A era il risultato dell'ottimizzazione delle singole componenti e della razionalizzazione della posizione delle stesse.\nQuest'ultimo era caratterizzato dalla separazione della turbina dal compressore, i quali erano collegati tra loro tramite un lungo albero, e dall'adozione di una singola camera di combustione anulare posta tra loro in sostituzione dei bruciatori separati. L'HeS 8 era stato concepito per essere utilizzato sul prototipo del nuovo caccia Heinkel He 280, ma lo sviluppo della parte strutturale del velivolo, molto pi\u00f9 veloce della messa a punto dei motori, obblig\u00f2 lo staff dei progettisti a continuare i test trainando il velivolo come un aliante. Il primo HeS 8 pronto per il volo venne installato a fine marzo del 1941, il primo volo autonomo dell'Hs 280 venne effettuato il 2 aprile. Tre giorni pi\u00f9 tardi venne organizzata la presentazione ufficiale alla quale vennero invitati a presenziare funzionari del Reichsluftfahrtministerium (RLM) ed ufficiali Luftwaffe, i quali rimasero positivamente impressionati ed approvarono lo stanziamento di fondi per proseguire il progetto.\nDa questo momento in Germania furono progettati un buon numero di turbogetti. Heinkel era cos\u00ec convinto della validit\u00e0 del progetto che assunse dalla Junkers Adolph M\u00fcller, progettista di un motore dotato di compressore assiale, ribattezzato Heinkel HeS 30. M\u00fcller aveva lasciato la Junkers dopo che questa aveva acquisito la Junkers Motoren, che stava sviluppando un proprio motore, lo Junkers Jumo 004.\nParallelamente anche la BMW stava facendo progressi col progetto BMW 003.\nAll'inizio del 1942 l'HeS 8, al quale intanto era stata assegnata la denominazione ufficiale di 109-001 (HeS 001), continuava ad avere ancora problemi tecnici, al contrario lo sviluppo del M\u00fcller HeS 30, denominato ufficialmente 109-006 (HeS 006), che procedeva molto pi\u00f9 rapidamente. Tuttavia a quella data gli unici che avrebbero potuto equipaggiare realmente un velivolo di serie erano solamente lo Jumo 004 ed il BMW 003. Nei primi mesi del 1942 il direttore del settore di ricerca dell'RLM, Helmut Schelp, rifiut\u00f2 di concedere un ulteriore finanziamento al progetto ordinando ad Heinkel di lavorare ad un nuovo progetto da lui favorito, al quale sarebbe stata assegnata la denominazione di Heinkel HeS 011. Anche se quest'ultimo divenne il primo a dare buoni risultati tra i motori di seconda generazione dell'era Schelp, a causa della fine del conflitto rimase solo alla fase progettuale. Lo sviluppo sull'HeS 8 continu\u00f2 ancora per qualche tempo prima di essere definitivamente abbandonato nella primavera del 1943.\nDopo la guerra.\nNel 1947 von Ohain venne trasferito negli Stati Uniti durante lo svolgimento dell'operazione Paperclip volta ad assicurarsi il maggior numero di scienziati della Germania nazista. Una volta in territorio statunitense and\u00f2 a lavorare per l'USAF alla base aerea di Wright-Patterson.\nNel 1956 divenne direttore dell'Air Force Aeronautical Research Laboratory, il dipartimento per la ricerca in campo aeronautico dell'USAF, quindi, dal 1975, Chief Scientist dell'Aero Propulsion Laboratory.\nDurante il periodo di permanenza alla base aerea di Wright-Patterson, von Ohain continu\u00f2 a fare ricerche su diversi progetti personali. Successivamente, nei primi anni sessanta, contribu\u00ec sensibilmente alla progettazione di un modello di razzo termico nucleare con nucleo a combustibile gassoso in grado di trattenere al suo interno il combustibile nucleare espellendo al contempo il fluido di lavoro in modo da generare una spinta.\nLa tecnologia sviluppata a questo scopo venne poi utilizzata anche per una serie di applicazioni non aeronautiche come centrifughe e pompe. Von Ohain pi\u00f9 tardi avrebbe usato tecniche basate sullo scambio del momento angolare tra due masse di aria che scorrono secondo flussi concentrici per creare un affascinante motore a getto senza parti in movimento, nel quale l'aria che lo attraversa crea autonomamente un vortice stabile che sostituisce la funzione del compressore.\nQuesto interesse sul movimento dei fluidi spinse von Ohain anche verso la ricerca nella magnetoidrodinamica per la generazione di energia, scoprendo che era possibile utilizzare i gas caldi prodotti dagli impianti a carbone estraendo energia (e non calore) dalla loro velocit\u00e0 in uscita dalle camere di combustione, permettendone successivamente comunque l'impiego in un convenzionale generatore con turbina a vapore. Facendo cos\u00ec era possibile sfruttare ulteriormente l'energia ottenibile dal carbone, innalzando l'efficienza di tutto l'impianto. Sfortunatamente il progetto doveva scontrarsi con la difficolt\u00e0 nel reperire il materiale di costruzione che avesse le adatte caratteristiche, ovvero elementi diamagnetici in grado di sopportare le alte temperature e le interazioni chimiche alle quali dovevano essere sottoposti.\nUn'altra intuizione di von Ohain port\u00f2 alla progettazione di un'\"Ala Jet\", una soluzione che vedeva il flusso d'aria in uscita dal compressore distribuito a scarichi sovradimensionati posizionati sulle ali al fine di fornire la necessaria energia per il decollo nei velivoli VTOL. Per effetto Venturi un piccolo flusso ad alta pressione convogliato richiamava una quantit\u00e0 assai maggiore di aria con un conseguente aumento di spinta. Questo concetto venne utilizzato nel velivolo sperimentale Rockwell XFV-12 anche se l'interesse commerciale nei confronti dei velivoli VTOL si spense velocemente.\nNel corso della sua carriera a von Ohain vennero assegnati numerosi riconoscimenti in ambito ingegneristico e manageriale, tra gli altri l'\"AIAA Goddard Award\", l'\"U.S. Air Force Exceptional Civilian Service Award\", il \"Systems Command Award for Exceptional Civilian Service\", l'\"Eugene M. Zuckert Management Award\", l'\"Air Force Special Achievement Award\", e poco prima della pensione, la \"Citation of Honor\". Nel 1991 von Ohain e Whittle si aggiudicarono contemporaneamente il Charles Stark Draper Prize attribuito loro per la creazione dei motori turbogetto.\nVon Ohain lasci\u00f2 Wright-Patterson Base nel 1979 accettando comunque l'incarico di professore associato presso la vicina universit\u00e0 di Dayton. Si trasfer\u00ec, infine, a Melbourne, in Florida, dove pass\u00f2 gli ultimi anni assieme alla moglie Hanny, fino al sopraggiungere della morte avvenuta il 13 marzo 1998 lasciando, oltre la moglie, quattro figli."}
{"id": "1508574", "revid": "119602685", "url": "https://it.wikipedia.org/wiki?curid=1508574", "title": "The Stench of Redemption", "text": "The Stench of Redemption \u00e8 l'ottavo album registrato in studio della band statunitense death metal Deicide. Si tratta del primo album in cui la formazione dei Deicide non \u00e8 quella storica che ne ha caratterizzato tutta la carriera fino al 2005: al posto dei fratelli Brian ed Eric Hoffman sono infatti presenti due nuovi chitarristi, Jack Owen (precedentemente nei Cannibal Corpse) e Ralph Santolla (precedentemente negli Iced Earth).\nPer la prima volta vengono indicati gli autori delle canzoni (prima esse venivano attribuite alla band intera): Steve Asheim \u00e8 l'autore di tutte le musiche mentre Glen Benton \u00e8 l'autore dei testi; viene inoltre indicato che Owen e Santolla hanno contribuito con ulteriori armonie e arrangiamenti.\nDi questo album esiste un'edizione limitata in cui compare una bonus track, una cover della canzone \"Black Night\" dei Deep Purple con il testo riscritto da Benton. Con questo pezzo addizionale la lunghezza totale dell'album diventa di 41 minuti e 12 secondi."}
{"id": "1508578", "revid": "842", "url": "https://it.wikipedia.org/wiki?curid=1508578", "title": "Worms Pinball", "text": ""}
{"id": "1508580", "revid": "1805885", "url": "https://it.wikipedia.org/wiki?curid=1508580", "title": "Bassano del Grappa", "text": "Bassano del Grappa (\"Basan\" // in veneto) \u00e8 un comune italiano di abitanti della provincia di Vicenza in Veneto.\n\u00c8 la citt\u00e0, dopo il capoluogo, con pi\u00f9 abitanti nella provincia di Vicenza e riconosciuta a livello internazionale per essere la capitale mondiale degli Alpini, titolo meramente onorifico ricevuto nel 2008 dalla stessa Associazione Nazionale Alpini a celebrare il suo monumento pi\u00f9 noto, il Ponte Vecchio detto anche \"degli Alpini\". Con deliberazione del Consiglio comunale cittadino n\u00ba 88 del 30/11/2021 viene identificata come \"Citt\u00e0 degli Alpini\".\nFu dal 1404 al 1797 capoluogo del reggimento veneziano del Bassanese non dipendente ad alcun altro centro amministrativo \u00absit ipsa terra exempta et separata a quacumque civitate et iurisdictione cuiuscumque civitatis\u00bb all'interno dei Domini di Terraferma della Repubblica di Venezia.\nGeografia fisica.\nTerritorio.\nBassano del Grappa \u00e8 situata nel Nord-est della penisola italiana, nel cuore della regione Veneto, al confine tra le province di Vicenza, Padova e Treviso. La citt\u00e0 si trova ai piedi delle Prealpi Venete (Altopiano di Asiago e Monte Grappa), nel punto in cui il Brenta sbocca dal canale di Brenta. La scelta non \u00e8 casuale: infatti, offre simultaneamente il controllo sulla campagna, sul fiume e sulle maggiori direttrici di traffico. Situata a 129 metri sul livello del mare (altitudine minima , altitudine massima ) con un'escursione di metri, la citt\u00e0 si estende per 47,06 chilometri quadrati inserendosi in una zona sismica di grado 3 su 4 ovvero a rischio sismico basso (Ordinanza PCM 3274 del 20/03/2003).\nClima.\nBassano del Grappa ha un clima semicontinentale con inverni piuttosto freddi ed estati calde. Effetti positivi hanno le colline e le montagne che, molto spesso, hanno effetto mitigante sul clima della zona (pi\u00f9 ventilato e meno umido rispetto alla pianura veneta). La citt\u00e0 ricade nella zona climatica E con 2\u00a0473 gradi giorno. Per questo motivo l'accensione degli impianti termici \u00e8 consentita fino ad un massimo di 14 ore giornaliere dal 15 ottobre al 15 aprile. Mediamente la durata del giorno \u00e8 di dodici ore e sedici minuti, con punta minima a dicembre (otto ore e quarantanove minuti) e massima a giugno (quindici ore e quaranta minuti).\nStoria.\nProtostoria ed et\u00e0 romana.\nI manufatti ritrovati nella necropoli di San Giorgio di Angarano, datati tra il XI e il IX secolo a.C., testimoniano un insediamento precedente all'arrivo dei Romani. \u00c8 pertanto a partire dalla met\u00e0 del II millennio a.C. che si hanno notizie specifiche del comprensorio bassanese. Un'indagine archeologica, effettuata in anni recenti in via Pilati, nella fascia di raccordo tra le ultime pendici collinari e il fondo valle, consent\u00ec di riportare alla luce un piccolo settore del pi\u00f9 antico insediamento sorto sui versanti meridionali e orientali del monte Castellaro, ai margini di un corso d'acqua di risorgiva identificabile con il rio Silanetto. L'abitato risultava posto al riparo dalle piene del fiume Brenta, e, nello stesso tempo, in posizione favorevole per i collegamenti tra i centri di pianura e quelli dell'Altopiano dei Sette Comuni attraverso agevoli percorsi naturali (Valrovina). Le indagini archeologiche finora acquisite testimoniano inoltre, che nello stesso periodo altri gruppi umani si erano insediati nel territorio Bassanese: in localit\u00e0 Boschetto su di una terrazza naturale prospiciente il fiume Brenta, ma anche ai margini settentrionali del grande conoide fluvio-glaciale su cui sorger\u00e0 nel Medioevo, il centro urbano di Bassano.\nI Romani si insediarono nella zona nel II secolo a.C. e la resero coltivabile.\nL'antico nome di Bassano doveva essere \"Fundus Baxiani\", che indicava la propriet\u00e0 agricola di un certo \"Bassio o Bassius\".\nEt\u00e0 medievale.\nSono poche le informazioni circa il successivo dominio longobardo (568 - 774) e franco (774 - 888), mentre fonti scritte confermano l'esistenza di un primo nucleo della citt\u00e0 gi\u00e0 nel 998, con la pieve di Santa Maria, e nel 1150, con il castello.\nNel 1059, Ecelo I, della famiglia degli Ezzelini, con altri signori, tra i quali alcuni esponenti della famiglia da Camposampiero, fece un'importante donazione al monastero di Santa Eufemia di Villanova (l'attuale frazione di Abbazia Pisani del comune di Villa del Conte) in zona di Onara. In questo documento appaiono, per la prima volta, i nomi di \"Bassano\" e del \"Margnan\" (attuale sito archeologico).\nNel 1175 Vicenza estese il suo dominio su Bassano, attratta dalla posizione strategica della citt\u00e0. Quegli anni si caratterizzarono per le strette relazioni politiche e militari con la ricca famiglia fondiaria degli Ezzelini che, nonostante limitassero l'autonomia del comune, favorirono la costituzione delle prime magistrature cittadine.\nNel 1223 Ezzelino II affida Bassano e i territori a ovest del Muson al figlio condottiero e trovatore Alberico da Romano (mentre il Trevigiano e le terre a est del Muson furono affidate al figlio Ezzelino III). Nonostante alcune resistenze (rivolta dei liberi), durante la prima met\u00e0 del 1200, Bassano continu\u00f2 a essere \u00abla base di partenza delle operazioni militari\u00bb degli Ezzelini. Da questa zona pedemontana la famiglia dei Da Romano, ed Ezzelino III in particolare, estese la propria rete di controllo diretto e indiretto su Vicenza, Padova, Verona, Treviso, Brescia e Trento con il supporto dell'Imperatore Federico II. In questo periodo Bassano e i paesi circostanti erano amministrativamente organizzati in un \u00abreggimento autonomo\u00bb e fiscalmente gestiti come \u00abcamera specialis\u00bb degli Ezzelini. Alla morte di Ezzelino III nel 1259, i bassanesi ottennero la protezione di Padova, riservandosi beni e diritti dell'epoca ezzeliniana e uno statuto comunale.\nA partire dal 1260 Bassano si vide prima sottomessa a Vicenza (1260 - 1268), quindi a Padova, a Verona e di nuovo a Padova, per terminare, nel 1388, sotto i Visconti, il cui governo lasci\u00f2 alla citt\u00e0 una relativa autonomia.\nIl dominio di Venezia.\nLa Serenissima giunse a Bassano il 10 giugno 1404, senza alterare statuti e consuetudini del comune, dandole il governo di un podest\u00e0 e un capitano scelto dal Senato tra i patrizi veneziani. Il territorio bassanese, ufficializzato dai Visconti e mantenuto dalla Serenissima fino alle soglie del 1800, comprendeva Pove del Grappa, Cassola e Rossano Veneto a est, Tezze sul Brenta, Ros\u00e0 e Cartigliano a sud, Solagna, San Nazario, Cismon e Primolano a nord, mentre a ovest era delimitata dal Brenta, includendone il corso d'acqua. Al di l\u00e0 del fiume, Angarano pur trovandosi all'epoca fuori dal territorio bassanese aveva con Bassano gi\u00e0 dal 1300 un \u00abconfine aperto\u00bb in materia di dazi e commerci in ragione del ponte che univa i due borghi.\nA parte la guerra della Lega di Cambrai (1509 - 1513), per quattro secoli la Serenissima mantenne pace e prosperit\u00e0 nel territorio, con beneficio del settore tessile (lana, seta, pelli) e dell'oreficeria. Il Cinquecento vede, inoltre, la proliferazione artistica della famiglia di pittori Da Ponte, soprannominati Bassano, ed editoriale della stamperia Remondini, che nel Settecento rese famoso il nome di Bassano in tutta Europa.\nIl 27 dicembre 1760 il Senato innalz\u00f2 Bassano al rango di citt\u00e0.\nIl ponte sul Brenta, detto \"Ponte Vecchio\" o \"Ponte degli Alpini\", sub\u00ec numerosi interventi e ricostruzioni dalla sua nascita, documentata nel 1209 da Gerardo Maurisio. Fu Andrea Palladio che, nel 1569, progett\u00f2 il nuovo ponte ligneo dandogli l'aspetto attuale, probabilmente basandosi su un disegno del 1557. Una piena del 1748 distrusse l'opera palladiana, che fu ricostruita tre anni dopo da Bartolomeo Ferracina.\nNel 1779 viene fondata la Distilleria Nardini, la pi\u00f9 antica d'Italia e la prima a ottenere la licenza del Dogado di Venezia il 4 agosto 1798.\nNapoleone sconfisse gli austriaci l'8 settembre 1796 a Bassano, dando inizio a un periodo tormentato per tutto il territorio. L'anno dopo cadde Venezia, alla quale si sostituirono i governi democratici delle municipalit\u00e0. Il trattato di Campoformio (1797) sanc\u00ec il passaggio all'Impero d'Austria.\nRisorgimento.\nIl 7 aprile 1815 Bassano entra nel Regno Lombardo-Veneto, aggregato alla provincia di Vicenza. Tra il 25 marzo e il 5 giugno 1848 speriment\u00f2 una breve esperienza rivoluzionaria, ma la rioccupazione austriaca mise fine al governo provvisorio.\nDurante l'occupazione austriaca, tuttavia fu l'unica citt\u00e0 veneta non capoluogo di provincia a cui fu riconosciuto il titolo di \"Regia\".\nBassano entr\u00f2 a far parte del neonato Regno d'Italia nel 1866, dopo la terza guerra di indipendenza, per effetto della pace di Vienna e conseguente cessione del Veneto all'Italia.\nGrande Guerra.\nLa prima guerra mondiale vide Bassano come zona di guerra, paralizzando ogni attivit\u00e0 sino al 1916. Proprio in quell'anno la vicina cittadina montana di Asiago venne occupata dagli imperiali, dal cui centro completamente raso al suolo dai bombardamenti lanciarono alcune granate verso Bassano.\nAlla fine di maggio 1916 arriva la 28\u00aa Squadriglia che resta fino al 30 luglio.\nLa disfatta di Caporetto (1917) vide poi la citt\u00e0 in prima linea, costringendo all'evacuazione pi\u00f9 di persone.\nOltre a ci\u00f2, nella citt\u00e0 si riversarono migliaia e migliaia di soldati diretti al fronte seguiti da intere carovane di fuggiaschi civili provenienti dai vari paesi invasi dagli austro-ungarici, in particolare dall'Altopiano dei Sette Comuni. Furono giorni terribili anche perch\u00e9 gli austriaci giunsero a pochi chilometri dalla cittadina, fermando il fronte di guerra sul monte Grappa, nella Valsugana e sui rilievi a sud dell'Altopiano di Asiago.\nA seguito della guerra (23\u00a0000 soldati sono sepolti sull'ossario del Grappa) il governo fascista decise nel 1928 di cambiare il nome della citt\u00e0: da \"Bassano veneto\" all'attuale Bassano del Grappa.\nLa nascita, nel 1924, della Smalteria Metallurgica veneta fu l'evento pi\u00f9 importante della ripresa economica: in pochi anni divenne l'azienda pi\u00f9 importante della citt\u00e0.\nResistenza.\nAnche a Bassano del Grappa, tra il 1922 e il 1943, si afferm\u00f2 il fascismo e dal 1926 il sindaco venne sostituito da un podest\u00e0 governativo. Con lo scoppio della seconda guerra mondiale e la caduta del regime fascista, la citt\u00e0 sub\u00ec l'invasione tedesca. \u00abDurante la Guerra di liberazione fu uno dei pi\u00f9 gloriosi centri di organizzazione della Resistenza\u00bb. Varie unit\u00e0 operarono nella zona, incluso formazioni delle Brigate Garibaldi, delle Brigate Matteotti e delle Brigate \"Italia Libera\". L'evento pi\u00f9 drammatico che sub\u00ec la Resistenza locale fu il \u00abrastrellamento del Grappa\u00bb del settembre 1944 (pi\u00f9 di 500 morti e 400 deportati), che culmin\u00f2 il 26 settembre 1944 con l'eccidio di Bassano con 31 impiccagioni nei viali cittadini. Responsabile di queste atrocit\u00e0 fu il vicebrigadiere delle SS Karl Franz Tausch.\nIl 17 febbraio 1945 un gruppo di 15 partigiani comandati da Primo Visentin (nome di battaglia \"Masaccio\") fece saltare il Ponte Vecchio: ci furono due vittime. Per rappresaglia i nazisti prelevarono dalle prigioni tre partigiani e li fucilarono sul ponte (Federico Alberti, Cesare Lunardi e Antonio Zavagnin).\nIl 28 aprile 1945 anche Bassano del Grappa fu liberata. L'elevato numero di vittime alla fine della guerra valse alla citt\u00e0 del Grappa la Medaglia d'oro al valor militare per la guerra di liberazione.\nDal dopoguerra.\nL'industria, l'artigianato e il commercio hanno contribuito all'espansione della citt\u00e0, un'espansione caotica e priva di una pianificazione (urban sprawl), dando luogo a una vasta superficie di citt\u00e0 a bassa densit\u00e0 intervallata da residue zone agricole, situazione comune a molti centri del Nord-est. Considerando l'agglomerazione urbana, si pu\u00f2 notare come il comune di Bassano sia fuso con quelli di Campolongo sul Brenta e Solagna a nord, Romano d'Ezzelino e di Pove del Grappa a nord-est, oltre che con l'area pi\u00f9 popolata del comune di Cassola a est. A sud l'espansione edilizia ha fatto s\u00ec che venissero inglobati i nuclei di Ros\u00e0, Travettore (nello stesso comune di Ros\u00e0), Cartigliano e Nove.\nSimboli.\nLo stemma del comune di Bassano del Grappa, riconosciuto con decreto del 21 aprile 1907, ha origine antica e risale alla seconda met\u00e0 del XII secolo. Riprende l'emblema del 1259 scolpito sulla facciata del Monte di Piet\u00e0 in piazzotto Montevecchio e che dava il nome all'antica Porta dei Leoni che si apriva nella cinta di mura della citt\u00e0 in direzione di Padova.\nLo stemma \u00e8 stato adottato nella sua forma definitiva con il decreto del presidente della Repubblica del 23 settembre 1970.\nTra i simboli pi\u00f9 apprezzati dai bassanesi stessi e dai turisti troviamo il Ponte di Bassano, denominato anche Ponte degli Alpini.\nOnorificenze.\nBassano del Grappa \u00e8 tra le citt\u00e0 decorate al valor militare per la guerra di Liberazione, insignita il 9 ottobre 1946 della Medaglia d'oro al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale, inoltre \u00e8 stata insignita della Croce di guerra al valor militare per atti di abnegazione durante il primo conflitto mondiale:\nAlla citt\u00e0 di Bassano del Grappa \u00e8 stata assegnata l'organizzazione della 81\u00aa Adunata nazionale degli alpini che si \u00e8 tenuta il 10 e 11 maggio 2008. In occasione di ci\u00f2 Bassano \u00e8 stata nominata capitale mondiale delle penne nere (degli Alpini).\nDue anni dopo inoltre, la citt\u00e0 ha ospitato il Raduno Triveneto degli Alpini nelle giornate del 18-19 settembre.\nOnorificenze conferite dalla citt\u00e0.\nIl \u201cPremio Cultura Citt\u00e0 di Bassano\u201d \u00e8 stato istituito nel 1978, ed \u00e8 nato con l'intento di celebrare una persona o un'istituzione che dal punto di vista culturale avesse in qualche modo contribuito all'accrescimento e alla diffusione del prestigio della citt\u00e0. Non sempre \u00e8 stato privilegiato l'aspetto legato all'arte e quindi al museo.\nLa consegna del Premio avviene il 19 gennaio, giorno di San Bassiano, in occasione della festa patronale della citt\u00e0.\nMonumenti e luoghi d'interesse.\nAltro.\nCimiteri.\nA Bassano sono presenti i seguenti cimiteri, i cui due principali (Angarano e Santa Croce) trovano sede a sud e a ovest del centro storico:\nPonti.\nIl ponte di Bassano sul Brenta, detto Ponte Vecchio, \u00e8 noto anche come \"ponte degli Alpini\" ed \u00e8 il soggetto e il titolo di un canto popolare degli Alpini.\nQuesto ponte fin dall'antichit\u00e0 costituiva la via di comunicazione principale fra Bassano e Vicenza. Nel 1209 si ebbe la sua prima costruzione databile. Questa struttura fu definitivamente travolta dalle piene del fiume nell'ottobre del 1567.\nAndrea Palladio nel 1569 progett\u00f2 il nuovo ponte, proponendo inizialmente un progetto completamente diverso dal precedente, ovvero a tre arcate di pietra sul modello degli antichi ponti romani (ricopiando il contemporaneo progetto del Ponte sul Tesina). Il Consiglio cittadino bocci\u00f2 il progetto, imponendo all'architetto di non discostarsi troppo dalla struttura tradizionale. Cos\u00ec nell'estate 1569 Palladio torn\u00f2 a un progetto su struttura in legno, in modo tale che la sua elasticit\u00e0 fosse in grado di contrastare l'impetuosit\u00e0 del fiume Brenta, ma di grande impatto visivo. Il ponte totalmente ligneo, lungo 58 metri, poggia su quattro piloni di legno di forma triangolare, allineati al flusso d'acqua, ed \u00e8 ricoperto da un tetto sostenuto da colonne tuscaniche. Ancora nel 1748 il ponte fu travolto da una piena; fu poi ricostruito tre anni dopo da Bartolomeo Ferracina.\nDurante la seconda guerra mondiale il ponte fu fatto saltare dai partigiani il 17 febbraio 1945 per proteggere la citt\u00e0. Fu ricostruito nel 1947, secondo l'originale disegno di Palladio, in nove mesi. Successivamente al nome \"Ponte Vecchio\" si aggiunse la dicitura \"ponte degli Alpini\" in quanto furono tra i principali sostenitori della sua ricostruzione. Dal ponte si gode di un'ottima vista sulle montagne circostanti e sul canale di Brenta.\nPer ricordare la ricostruzione del Ponte degli Alpini, il 3 ottobre 1948 fu emesso un francobollo commemorativo del valore di 15 Lire che raffigura il profilo di un alpino con il Ponte di Bassano sullo sfondo.\nCon la legge n. 65/19 del 5 luglio 2019 \u00e8 stato dichiarato Monumento nazionale.\nAree naturali.\nBassano del Grappa, vanta la presenza di aree verdi attrezzate e non per lo svago e l'attivit\u00e0 all'aria aperta in ogni quartiere della citt\u00e0.\nDi particolare interesse naturalistico trovano sede in citt\u00e0:\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune erano , ovvero il 10,1% della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nArchivi e biblioteche.\nLa biblioteca di Bassano del Grappa nasce grazie al naturalista Gian Battista Brocchi, che, dopo la sua morte avvenuta nel 1826, lascia in eredit\u00e0 il suo patrimonio alla sua citt\u00e0 natale, Bassano.\nAperta al pubblico nel 1840 nei locali dell'ex convento di San Francesco, negli anni inizia ad accumulare un numero sempre maggiore di beni, grazie alle generose donazioni di illustri cittadini bassanesi, fino a diventare oggi una delle biblioteche pi\u00f9 ricche di opere. Vi \u00e8 conservato anche l'archivio comunale, con documenti dal 1211 al 1950, e fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nIl patrimonio conta circa 116.000 volumi, divisi equamente tra fondi antichi e sezione moderna, oltre 200 periodici in corso. Nei fondi antichi sono conservati 62 incunaboli e pi\u00f9 di 1.400 cinquecentine. La raccolta di manoscritti \u00e8 costituita da 46.000 lettere, suddivise negli epistolari Gamba, Canova, Remondini, Trivellini, Brocchi, Parolini, Ferrazzi e In Corso, e da 2.230 volumi, tutti inventariati nei volumi 50, 55, 58 degli \"Inventari dei manoscritti delle Biblioteche d'Italia\" e, per parte dell'epistolario In Corso, in un volume manoscritto (Epistolario In Corso. Appendice).\nDa giugno 2011 la Biblioteca \u00e8 stata trasferita nella nuova sede in Galleria Ragazzi del '99 dotata di ampi e moderni spazi, di numerose sale per lo studio e la consultazione, di due nuove sezioni per bambini e per ragazzi, di postazioni informatizzate per la consultazione dei cataloghi, per la ricerca e per la navigazione internet, del servizio wi-fi.\n\u00c8 presente in citt\u00e0 inoltre una sezione dell'Archivio di Stato di Vicenza, istituito nel 1973 raccoglie tutti gli archivi e i documenti storici che riguardano la citt\u00e0 ed il suo territorio. Conserva ad oggi oltre tre Chilometro di scaffalature che constano di 902 pergamene, 40000 pezzi cartacei (buste, mazzi e registri), e oltre 1500 mappe e disegno tecnici dal 1200 ad oggi.\nL'Archivio Storico Dal Molin, nato negli anni ottanta, da un'iniziativa privata raccoglie una vasta collezione di documenti d'epoca della Grande Guerra, in particolare fotografie, oggi considerata una delle principali a livello nazionale.\nRicerca.\nHa sede in citt\u00e0, l'Istituto di ricerca per gli studi su Canova e il Neoclassicismo. Nato nel 1995 per volont\u00e0 del Comune di Bassano del Grappa, l'Istituto persegue lo scopo di incrementare e potenziare le ricerche e gli studi sulla personalit\u00e0 di Antonio Canova e sul suo tempo, in ci\u00f2 favorito dall'ingente patrimonio attinente alla vita e all'attivit\u00e0 del grande scultore posseduto dal Museo civico di Bassano del Grappa e qui pervenuto fin dal 1851 per donazione del fratellastro dell'artista, monsignor Giovanni Battista Sartori.\nScuole.\nBassano del Grappa ospita numerose scuole statali e private; nello specifico sono presenti in citt\u00e0:\nSono inoltre presenti due scuole professionali che offrono corsi di formazione gratuiti per l'inserimento nel mondo del lavoro, riconosciute come ente di formazione dalla Regione Veneto.\nUniversit\u00e0.\nIn citt\u00e0 si trova dal 1992 una delle 22 sedi dell'Universit\u00e0 Adulti / Anziani del Vicentino, scuola per adulti e pensionati che offre un progetto culturale di studi tale da far divenire ogni sede polo culturale nel territorio. Opera inoltre dal 1995 la Fondazione Etica ed Economia \"Universitatis Bassanensis Schola de Negotiis Gerendis\" riconosciuta con Decreto del Ministero dell'universit\u00e0 e della ricerca e della R. S. e T. del 14.12.1999, storica scuola d'impresa della comunit\u00e0 bassanese.\nMusei.\nBassano \u00e8 una citt\u00e0 ricca di musei, nati per volont\u00e0 pubblica e privata nel corso degli ultimi tre secoli.\nDi rilevanza nazionale ed internazionale sono i Musei Civici di Bassano del Grappa, nati nel 1828 per volont\u00e0 di Gian Battista Brocchi, tra i pi\u00f9 antichi enti museali dell'entroterra veneto raccolgono la pi\u00f9 grande collezione pittorica del mondo di Jacopo Bassano oltre ad una collezione unica di tremila disegni autografi, epistolari, bozzetti, gessi e la serie, unica, dei monocromi di Antonio Canova.\nNella sede di Palazzo Sturm, dal 1992 ha sede il Museo della ceramica, composto da maioliche, porcellane e terraglie, per un totale di circa 1200 pezzi circa esposti cronologicamente in oltre dieci sale; e dal 2007 in coabitazione il Museo della stampa Remondini, dedicato all'omonima famiglia che nel Settecento \u00e8 stata la pi\u00f9 grande realt\u00e0 produttiva dedicata alla calcografia e tipografia esistente in Europa.\nDi particolare rilievo, si trovano in citt\u00e0, nati per iniziativa privata, il Poli Museo del Grappa, di propriet\u00e0 dell'omonima distilleria, che si compone di cinque suggestive sale con testi in italiano e inglese e proiezione video in varie lingue. Il museo ha circa 12.000 visitatori mensili, ci\u00f2 lo rende uno dei Musei d\u2019Impresa pi\u00f9 visitati d\u2019Italia; il Museo Hemingway e della Grande Guerra, incentrato sulla vita e le opere di Ernest Hemingway, volontario della Croce Rossa Americana durante il periodo della Prima guerra mondiale proprio a Bassano e affiancato negli spazi prospicienti nel 2021 dal Wild Life Museum, ricca collezione tassidermica di animali provenienti da tutto il mondo; il Museo degli Alpini, istituito nel 1948 e dedicato alla raccolta di reperti e testimonianze della Grande guerra, il Museo dei Cappuccini ospitato nell'omonimo convento che espone oggetti di culto (antichi vangeli, paramenti sacri, reliquiari) e materiali di vario utilizzo (vasellame e attrezzi da cucina) provenienti da conventi del circondario ed infine il Museo del Computer, che raccoglie in tre stanze manuali, periferiche, accessori e pi\u00f9 di 70 tra console e computer dagli anni ottanta ai giorni nostri.\nMedia.\nStampa.\nIl quotidiano di maggiore lettura in citt\u00e0 \u00e8 Il Giornale di Vicenza, presente con una redazione locale fin dagli Anni Novanta e una sezione dedicata alla stessa nell'edizione cartacea.\nFino al 2014 era presente in citt\u00e0 la redazione locale del quotidiano Il Gazzettino, chiusa dopo 93 anni di attivit\u00e0 per la decisione dello stesso quotidiano di continuare a trattare la cronaca locale esclusivamente online. Per questo lungo percorso d'informazione, nel 2015 l'ultima redazione de \"Il Gazzettino di Bassano del Grappa\" ha ricevuto il Premio Citt\u00e0 di Bassano, massima onorificenza cittadina.\n\u00c8 inoltre presente un'edizione locale del Corriere del Veneto, nata nel 2015 con l'aggregazione all'edizione di Vicenza, oggi denominata di \"Vicenza e Bassano.\"\nA dicembre 2021, nasce il mensile di informazione locale \"Il Bassano\" distribuito in formato cartaceo gratuitamente sul territorio comunale.\nTelevisione.\nHa sede a Bassano del Grappa Rete Veneta, tra i pi\u00f9 grandi gruppi privati di emittenti locali. Nata nel 1977 con il nome di TeleRadioVeneto, divenne nel 1997 Bassano TV, per infine nel 2006 assumere il nome odierno. L'emittente bassanese copre tutto il Veneto e il Friuli-Venezia Giulia ed \u00e8 un canale televisivo d'impronta generalista, attenta alle news e al racconto dei fatti del territorio con un'edizione locale di \"TG Bassano\", in onda con due edizioni giornaliere.\n\u00c8 inoltre presente in citt\u00e0 dal 2005, una redazione locale del gruppo TVA Vicenza, con due edizioni giornaliere del locale TG \"\"Bassano Notizie\".\"\nTeatri.\nIl principale teatro stabile della citt\u00e0, nonch\u00e9 tra i pi\u00f9 antichi del Veneto, \u00e8 il Teatro Astra, chiuso per\u00f2 dal 2009 a causa di un contenzioso tra la propriet\u00e0 privata e l'amministrazione comunale di allora.\nAd oggi, gli spazi adibiti a spettacoli teatrali e concertistici sono:\nCinema.\nNel 1982 Ermanno Olmi fonda \"\"Ipotesi Cinema\",\" tra le prime scuole di cinema del Nord-est Italia, oggi non pi\u00f9 presente in citt\u00e0.\nDi seguito l'elenco di alcuni dei film e telefilm girati \"in toto\" o in parte a Bassano del Grappa (in ordine cronologico):\nMusica.\nLa Filarmonica Bassanese, nasce il 15 Febbraio del 1811 per volere della cittadinanza, anche se alcuni documenti retrodatano la fondazione addirittura al 1796, con lo scopo di formare e stimolare la pratica musicale. Composta da una scuola di musica e da un'orchestra di fiati, fa della Filarmonica, la pi\u00f9 antica associazione culturale ancora in attivit\u00e0 della citt\u00e0.\nHa sede inoltre in citt\u00e0 l'Associazione Amici della Musica \"\"Giorgio Vianello\",\" nata nel 1986 ha come obiettivi la promozione e la conoscenza della musica classica, la crescita artistica di giovani musicisti e di contribuire a riscoprire o far conoscere il grande patrimonio musicale dei compositori del passato e dei nostri giorni, anche per mezzo dell'organizzazione della \"\"Stagione Concertistica\".\"\nDi fama nazionale, e in alcuni casi internazionale, la citt\u00e0 ha dato i natali i seguenti artisti:\nProdotti tipici.\nAnche Bassano del Grappa ha istituito il suo registro dedicato alle specialit\u00e0 territoriali anche dette Denominazione comunale d'origine o De.Co. come da legge n\u00ba 142 dell'8 giugno 1990.\nTra alcuni prodotti tipici famosi in tutta Italia si segnalano:\nGeografia antropica.\nUrbanistica.\nL'approvazione nel 1969 da parte dell'amministrazione guidata dal sindaco Pietro Fabris di un nuovo piano regolatore, come previsto dalla legge 765/1965, che imponeva a tutti i Comuni di dotarsi di questo strumento di programmazione e regolamentazione degli usi del suolo, port\u00f2 alla valorizzazione del ruolo di Bassano come centro comprensoriale di servizi e come snodo di importanti vie di comunicazione. Si trattava innanzitutto di vincolare il tracciato delle nuove arterie stradali verso Trento e verso Thiene prevedendone nel dettaglio l'attraversamento del territorio comunale e dislocando in prossimit\u00e0 di queste le aree destinate a nuove attivit\u00e0 industriali e commerciali. I nuovi servizi di livello comprensoriale (le scuole superiori e gli impianti sportivi, ma anche la sede del futuro nuovo ospedale) venivano concentrati nell'area di Santa Croce, a sud del centro storico.\nFrazioni.\nSecondo lo statuto comunale (art. 6, comma 2), \u00e8 riconosciuta come frazione la sola Rubbio. Campese, Marchesane, San Michele, Sant'Eusebio e Valrovina sono definite \"contrade\".\nRubbio (64 ab.) si trova sull'altopiano di Asiago, a 1057m di quota, costituisce un villaggio unico insieme alla parte della frazione appartenente al comune di Lusiana Conco. La particolarit\u00e0 di questo paese \u00e8 quella di essere diviso amministrativamente fra i due comuni di Bassano e Lusiana Conco, anche se in realt\u00e0 \u00e8 abbastanza distante da ambedue i centri comunali in modo tale da costituire a tutti gli effetti un piccolo centro abitato a s\u00e9. Per giungere dal centro di Bassano a questa sua frazione si deve per forza transitare dal territorio di un altro comune, Marostica: il collegamento diretto \u00e8 altrimenti possibile solo attraverso alcuni sentieri di montagna.\nDa Rubbio si pu\u00f2 godere di una notevole vista sul Canale di Brenta e sulla Pianura Veneta.\nCampese (1206 ab.) sorge a nord del capoluogo, sulla riva destra del fiume Brenta (di fronte a Pove del Grappa e a Solagna) e all'imboccatura del Canale di Brenta. Di notevole importanza, all'interno della contrada, la presenza della Chiesa della Santa Croce, un tempo monastero fondato da Ponzio di Melgueil, ex abate di Cluny, che oggi ospita le spoglie del noto poeta maccheronico Teofilo Folengo.\nMarchesane (1898 ab.) \u00e8 situata a sud-ovest del territorio comunale. Si estende per un paio di chilometri di lunghezza costeggiando la riva destra del fiume Brenta. Frazione contadina fino agli anni sessanta, si \u00e8 poi espansa demograficamente ed economicamente con la costruzione di nuovi quartieri e zone artigianali e commerciali.\nMarchesane \u00e8 una delle localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Nella parte sud di Marchesane si trova anche la chiesa di San Giovanni Nepomuceno che serv\u00ec da ricovero a Napoleone durante la Battaglia di Bassano.\nSan Michele (693 ab.) si trova sulla destra del Fiume Brenta. Incastonata alle pendici dell'Altipiano di Asiago \u00e8 attraversata dalla Valle del Silan, oasi naturalistica di importanza regionale con le sue spettacolari cascate, formate dal percorso del torrente omonimo, che nasce nella vicina Valrovina.\nQuartieri.\nQuartiere Pr\u00e8 (295 ab.) si trova nella parte sud del territorio comunale, ai confini con Cartigliano (della cui parrocchia \u00e8 parte) e con Ros\u00e0 (frazione di Travettore). All'interno di questo quartiere si trova una parte del parco rurale \"Civilt\u00e0 delle Rogge\" che si estende anche nei vicini comuni di Cartigliano e Ros\u00e0.\nVariazioni.\nLa denominazione del comune fino al 1928 era \"Bassano\"; con Regio Decreto n. 2254 la denominazione del comune cambia in \"Bassano del Grappa\".\nLa circoscrizione territoriale ha subito le seguenti modifiche:\nEconomia.\nBassano del Grappa \u00e8 membro dal 2018 dell'Associazione Nazionale Citt\u00e0 del Vino, consorzio che riunisce pi\u00f9 di 500 comuni italiani con l'obiettivo di tutelare e sviluppare il turismo enologico e dal 2021 dell'Associazione Nazionale Citt\u00e0 dell'Olio, consorzio che opera per la tutela e la conoscenza della qualit\u00e0 dell'olio extra vergine d'oliva italiano.\n\u00c8 sede del Consorzio di tutela dell'Asparago bianco di Bassano DOP, riconosciuto dal Mipaaf con l'art. 1 del DM 12.9.2000 n. 410.\nArtigianato.\nPer quanto riguarda l'artigianato, Bassano del Grappa \u00e8 rinomata per l'antica produzione di ceramiche e porcellane, risalente al Settecento e che conserva invariati nello stile, nella forma e nella decorazione i propri manufatti tutt'oggi. Tra le produzioni pi\u00f9 popolari, vi sono i piatti con decorazioni riferite ai lavori dei campi, alle stagioni, alla natura ed anche dei boccali con dedica e i famosi cucchi (ceramiche fischianti). Altra eccellenza locale \u00e8 quella del mobile d'arte. Il distretto bassanese \u00e8 specializzato nelle produzioni mobiliere (\u201carte povera\u201d), nel restauro e nella riproduzione di mobili d'epoca, che riprendono antichi modelli d'arredamento sia d'origine francese che italiana e la loro commercializzazione sui mercati italiani ed esteri. Nel tempo la produzione del Distretto del Mobile d'arte di Bassano si \u00e8 evoluta e diversificata, infatti si \u00e8 passati da stili pi\u00f9 impegnativi e arditi (settecentesco, impero, filoni di arte liberty) a lavorazioni pi\u00f9 squadrate. Ultima, ma non per importanza, altra nota attivit\u00e0 \u00e8 quella delle stampe artistiche di varie ditte, tra le quali Remondini, che chiuse nel 1861 e lasci\u00f2 la sua eredit\u00e0 di esperienza ad altri stampatori di xilografia, calcografia e cromolitografia come lo \"Stabilimento Tipografico Antonio Vicenzi\" e \"Carteria Tassotti,\" quest'ultima conosciuta in tutto il mondo per il loro pregio e la loro storia.\nAgricoltura e allevamento.\nL'agricoltura e l'allevamento hanno perso notevole importanza nel corso degli anni, lasciando spazio alle industrie, l'area bassanese si contraddistingue per la coltivazione di asparagi e per la vite. Diverse sono le aziende vinicole locali, tra cui le pi\u00f9 importanti Diesel Farm, Contr\u00e0 Soarda, Villa Angarano e Zonta partecipano ogni anno, nel periodo terminale della vendemmia nel mese di settembre alla tipica Festa dell'uva San Eusebio, tra i pi\u00f9 importanti eventi folkloristici locali e noti a livello regionale.\nIl Mercato Ortofrutticolo di Bassano \u00e8 classificato dal piano regionale d'intervento nel settore dei Mercati all'Ingrosso di interesse regionale di seconda categoria (al consumo) al pari della struttura annonaria del capoluogo di provincia. Raccoglie tutte le principali produzioni agricole locali come gli asparagi bassanesi, la ciliegia di Marostica, i broccoli e la cipolla di Bassano, il sedano di Campese e quello di Rubbio, le patate di Rotzo, fino ad arrivare, negli ultimi anni, alla produzione di olio di oliva nella zona di Pove del Grappa (denominata \"Conca degli ulivi\").\nMolto attivo \u00e8 anche l'allevamento di bestiame destinato alla produzione di latte, con il tipico Formaggio Bassanese, che matura oltre 60 giorni, dal sapore tipico del buon latte locale: un formaggio che \u00e8 espressione del territorio veneto.\nIndustria.\nL'industria \u00e8 uno dei settori pi\u00f9 attivi in citt\u00e0 in particolare nel settore alimentare e manifatturiero. Ben sviluppato anche il sistema di piccole-medie industrie dove troviamo realt\u00e0 che, nel corso degli anni si sono affermate in tutto il mondo come Montegrappa nel settore della gioielleria ed orologeria, la Distilleria Nardini la pi\u00f9 antica distilleria d'Italia che ha dato i natali alla prima grappa d'Italia e HPRC, leader mondiale nella realizzazione di valigie in resina ad alte caratteristiche prestazionali solo per citarne alcune.\nLa zona industriale di Quartiere Pre' si contraddistingue per una molteplicit\u00e0 di aziende diverse che vanno dalla MEB, azienda leader nel Nord-est Italia nel settore dell'elettroforniture, all'Europack specializzata nella produzione di profili cartonati e alla Bresolin, azienda leader a livello nazionale nel riciclaggio di materie prime che compongono auto.\nTra le aziende pi\u00f9 importanti presenti nel territorio bassanese troviamo lo stabilimento europeo pi\u00f9 grande di Baxi, con 700 dipendenti e 540.000 caldaie prodotte l'anno risulta esser tra le pi\u00f9 grandi nel settore in Italia, la Climaveneta, oggi parte del gruppo nipponico Mitsubishi Electric, la Pengo S.P.A. leader nella distribuzione di prodotti per casalinghi, e il gruppo Manfrotto, oggi parte del gruppo britannico \"The Vitec Group Plc\".\nTurismo.\nLa citt\u00e0 \u00e8 conosciuta in tutto il mondo per il celebre Ponte degli Alpini, progettato dall'architetto Andrea Palladio e riconosciuto Monumento nazionale italiano con la legge 5 luglio 2019, n. 65; ogni anno \u00e8 visitata da turisti provenienti da tutto il mondo e, nonostante il flusso turistico si stia sempre di pi\u00f9 portando verso il mordi-e-fuggi, la citt\u00e0 \u00e8 tappa fissa nel tour veneto vista anche la vicinanza con Venezia e Padova (con collegamenti ferroviari diretti quotidiani). Inoltre le importanti manifestazioni enogastronomiche e sportive s'intersecano con l'offerta turistico culturale della citt\u00e0 che \u00e8 aumentata grazie all'effervescente offerta proposta e alla creazione di eventi di richiamo nazionale ed internazionale promossi e organizzati prettamente da Operaestate Festival Veneto fin dal 1981.\nBassano del Grappa \u00e8 stata inserita nella lista delle 20 citt\u00e0 pi\u00f9 belle d'Italia 2019, promossa da Skyscanner.\nInfrastrutture e trasporti.\nLa citt\u00e0 si trova all'immediato sbocco del Canale di Brenta, nel lembo Nord Est della Pianura Padana, a ridosso delle Prealpi Venete.\n\u00c8 attraversata da due direttrici stradali, una nord-sud (la Strada statale 47) ed una est-ovest (la SPV), principali infrastrutture per lo spostamento di persone e merci.\nStrade.\nBassano del Grappa \u00e8 interessata dalle seguenti direttrici stradali:\nNel tratto compreso tra i comuni di Marostica e di Bassano del Grappa la Nuova Gasparona funge da tangenziale di Bassano, denominazione che la segnaletica attribuisce anche ai primi chilometri della statale Valsugana nel tratto in cui quest'ultima cinge ad est la citt\u00e0.\nFerrovie.\nLa stazione di Bassano del Grappa rappresenta localit\u00e0 di bivio rispetto alle linee Trento-Venezia e Bassano-Padova (delle quali rappresenta il capolinea per i treni da e per Padova, Trento e Venezia).\nQueste linee sono servite dai treni regionali svolti da Trenitalia (con materiale rotabile di Sistemi Territoriali in comodato d'uso per la tratta Bassano-Venezia) e Trentino Trasporti nell'ambito dei contratti di servizio stipulati con la Regione Veneto (Sistema Ferroviario Metropolitano Regionale) e con la Provincia Autonoma di Trento.\nNel periodo compreso fra la prima guerra mondiale e il 1961 la stazione fu connessa con la tranvia Vicenza-Bassano del Grappa, gestita in ultimo dalle Ferrovie e Tramvie Vicentine FTV.\nDa settembre 2021 la citt\u00e0 \u00e8 nuovamente raggiungibile da Vicenza con 5 collegamenti diretti giornalieri (via Cittadella).\nAeroporti.\nNel comune, nella frazione di Marchesane \u00e8 situata un'aviosuperficie turistica. Lunga 500m e larga 25m la superficie \u00e8 totalmente in erba.\nMobilit\u00e0 urbana.\nI trasporti urbani di Bassano del Grappa vengono svolti con autocorse gestite da SVT - Societ\u00e0 Vicentina Trasporti tramite 8 linee che collegano il centro citt\u00e0 ai quartieri, alle frazioni e ai comuni limitrofi.\nI collegamenti interurbani si svolgono con autoservizi di linea gestiti da SVT (verso il capoluogo Vicenza, e i comuni di Schio, Thiene, Asiago, Enego e Jesolo), Busitalia (verso Padova) e Mobilit\u00e0 di Marca (verso Treviso e Montebelluna).\nPiste ciclabili.\nLa citt\u00e0 \u00e8 collegata a Trento attraverso la Ciclopista della Valsugana. Lunga 70\u00a0km e con un dislivello di 350m attraversa la Valsugana (ed il canale di Brenta) seguendo il corso del fiume Brenta. Questo itinerario ricalca parte dell'antica via Claudia Augusta.\nAmministrazione.\nIl consiglio comunale di Bassano del Grappa ha sede alla \"Sala Consiliare\" presso il Palazzo del Monte. I consiglieri comunali (dopo le modifiche introdotte con la legge finanziaria per l'anno 2010) sono 24;\nLa giunta comunale \u00e8 composta da sindaco e da 7 assessori (5 uomini e 2 donne). \nGemellaggi e patti di amicizia.\nBassano del Grappa \u00e8 gemellata con le seguenti citt\u00e0:\nHa stretto patti di amicizia con:\nAltre informazioni amministrative.\nBassano del Grappa dal 2014 fa parte dell'Unione montana Valbrenta, oggi Unione Montana del Bassanese assieme ai comuni limitrofi di Valbrenta, Romano d'Ezzelino, Solagna e Pove del Grappa. Dal 1\u00ba gennaio 2021 la funzione fondamentale di polizia locale dei comuni partecipanti \u00e8 stata trasferita all'Unione, con l'eccezione di Romano d'Ezzelino.\n\u00c8 capofila, con i comuni di Cartigliano, Cassola, Colceresa, Marostica, Nove, Pianezze, Pove del Grappa, Ros\u00e0, Rossano Veneto, Schiavon, Solagna, Tezze sul Brenta e Valbrenta dell'IPA Pedemontana del Brenta, l'intesa programmatica d'area con cui la Regione Veneto offre la possibilit\u00e0 agli Enti pubblici locali e alle Parti economiche e sociali di partecipare alla programmazione regionale, attraverso la definizione di accordi e la formulazione di proposte finalizzate allo sviluppo socio-economico dell'area di riferimento.\nDal 2016, inoltre \u00e8 stato avviato il tavolo di marketing territoriale \"Territori del Brenta\", con lo scopo di elevare l'attrattivit\u00e0 turistica locale attraverso lo strumento del \u201cmarchio d'area\"\nSport.\nBassano del Grappa ha dato i natali a molti sportivi entrati nella storia come gli arbitri Guido Agnolin e Luigi Agnolin, i calciatori Carlo Nervo, Federico Marchetti e Sergio Campana, la nuotatrice Carlotta Tagnin e il due volte campione del mondo di Rally Miki Biasion per citarne alcuni.\nIn citt\u00e0 si trovano: la sede della delegazione distrettuale di Bassano del Grappa della Federazione Italiana Giuoco Calcio e la sede della sezione Associazione Italiana Arbitri \"Numa Pompilio Selvaggi\" fondata nel 1954.\nCitt\u00e0 europea dello Sport 2018.\nLa citt\u00e0 di Bassano del Grappa \u00e8 stata ufficialmente proclamata \"Citt\u00e0 europea dello Sport\" per l'anno 2018 dall'ACES (\"Associazione delle Capitali Europee dello Sport\"). Il riconoscimento \u00e8 stato conferito nel 2017 a Bruxelles, presso la sede del Parlamento europeo.\nCalcio.\nLa principale societ\u00e0 calcistica della citt\u00e0 \u00e8 il Football Club Bassano 1903. Costituito nel 2018, \u00e8 il depositario della tradizione sportiva iniziata \"de facto\" nel 1903 e \"de iure\" nel 1920 con la fondazione dell\"'Unione Sportiva Bassano\" e poi transitata attraverso varie realt\u00e0, ultima delle quali il \"Bassano Virtus 55 Soccer Team\", trasferitosi a Vicenza al termine della stagione 2017-2018. Attualmente milita in Eccellenza Veneto 2020-2021.\nHanno sede in citt\u00e0 inoltre diverse compagini, attive prevalentemente nel settore giovanile e dilettantistico e amatoriale, tra cui le pi\u00f9 note l'Unione Sportiva Angarano Azzurra, la Santa Croce ASD e l'ASD San Vito Bassano 1953. Quest'ultima nota per l'organizzazione del Torneo nazionale \u201cPer non dimenticare Heysel\u201c, riservato alla categoria Pulcini. La manifestazione, viene organizzata a ricordo della tragedia avvenuta il 29 maggio 1985 nello Stadio Heysel di Bruxelles, nel quale purtroppo persero la vita 39 persone tra le quali due cittadini bassanesi, Amedeo Spolaore e Mario Ronchi, che con altri amici si erano recati in Belgio per assistere alla finale di Coppa dei campioni tra Juventus Football Club e Liverpool Football Club.\nPallavolo.\nLa principale squadra di pallavolo della citt\u00e0 \u00e8 il Bassano Volley fondato nel 1982 e che disputa le gare interne al PalaDue. La squadra maschile attualmente miita in Serie C (pallavolo maschile), dopo aver raggiunto il massimo risultato sportivo nel 2004-2005 quando si qualific\u00f2 per le finali Play-off validi per la promozionale in Serie A (pallavolo maschile). La squadra femminile milita attualmente nella Serie B2 (pallavolo femminile).\nTennis.\nNel 1934 venne costituito il Tennis Club Bassano, oggi Societ\u00e0 Tennis Bassano che nel 2013 si laurea per la prima ed unica volta Campione d'Italia annoverando tra le proprie fila anche il tennista internazionale Andreas Seppi. Dal 2004 organizza il \"Torneo internazionale di Tennis per atleti su sedia a rotelle\", tra i tornei pi\u00f9 importanti a livello nazionale dedicati al Tennis in carrozzina.\nHockey su pista.\nIn citt\u00e0 hanno sede due squadre di Hockey su pista: il Bassano Hockey 54 che milita in Serie A1 (hockey su pista) ed \u00e8 tra le squadre italiane di hockey su pista tra le pi\u00f9 vincenti con un palmares di 2 campionati nazionali (il pi\u00f9 recente nel 2008-2009), 2 Coppe Italia, 2 Supercoppe italiane, 1 Coppa CERS e 1 Coppa del Mondo per club; e il Roller Bassano, attualmente militante in Serie A2 (hockey su pista).\nRugby.\nIl Rugby Bassano \u00e8 una societ\u00e0 di rugby a 15 nata nel 1976 che schiera almeno una formazione in undici diverse categorie previste dalla Federazione Italiana Rugby. La prima squadra maschile milita nel campionato di Serie C e gioca le sue partite interne allo Stadio del Rugby \"Giovanni De Danieli\".\nPallacanestro.\nL'Orange1 Basket Bassano \u00e8 la principale squadra maschile di pallacanestro della citt\u00e0. Gioca le sue partite casalinghe al Pala Angarano e attualmente milita in Serie C (pallacanestro maschile).\nInoltre dal 2015 nasce in citt\u00e0 l'ASD MBA con lo scopo di accorpare tutti gli atleti del minibasket del territorio bassanese e limitrofo sotto un'unica gestione associativa ed un unico progetto educativo/sportivo.\nRally.\nDal 1984 si disputa il Rally Internazionale Citt\u00e0 di Bassano, manifestazione automobilistica facente parte del circuito rally storici detto anche il \"\"Mundialito del Nord Est\".\"\n\u00c8 una delle tappe dell'International Rally Cup e tra i rally pi\u00f9 famosi e con il pi\u00f9 alto numero di partecipanti in Italia.\nCiclismo.\nBassano del Grappa, ha ospitato nel 1985 i Campionati Mondiali di Ciclismo su pista presso il Velodromo Rino Mercante.\n\u00c8 stata inoltre sede di arrivo delle seguenti tappe del Giro d'Italia:\nE sede di partenza delle seguenti:\n\u00c8 sede di partenza della prestigiosa gara nazionale riservata alle categorie Under 23 (ciclismo) \"Bassano-Monte Grappa\" che si tiene in citt\u00e0 a luglio fin dal 1929. Scalatori rinomati come Gino Bartali, Ivan Gotti, Gilberto Simoni, Damiano Cunego e Fabio Aru sono tra i vincitori dell'evento in passato.\nSi tiene inoltre in citt\u00e0 annualmente il Trofeo Alcide De Gasperi. La corsa si svolge il 2 giugno, giorno della festa della Repubblica Italiana, ed \u00e8 intitolata ad Alcide De Gasperi, statista originario di Pieve Tesino, proprio perch\u00e9 il percorso attraversa la Valsugana, di cui il Tesino \u00e8 altopiano laterale. La corsa prevede percorsi alternati: un anno si parte in Trentino (Trento o Borgo Valsugana) e si arriva a Bassano, e l'anno seguente si segue il percorso al contrario.\nTra il 23 ed il 25 Agosto 2020 inoltre si sono tenuti in citt\u00e0 i Campionati italiani di ciclismo su strada vinti da Filippo Ganna.\nImpianti sportivi.\nIn citt\u00e0 sono presenti 24 impianti sportivi. Di questi, 5 sono classificati come Grandi Impianti e sono gestiti dall'omonimo settore del assessorato allo sport comunale. Gli altri impianti (principalmente campi da calcio, palestre e piastre polisportive) sono in gestione alle varie circoscrizioni di quartiere o alle associazioni sportive dilettantitiche locali.\nTra le strutture di maggior rilievo in citt\u00e0 vi sono:\nLe altre strutture presenti in citt\u00e0 sono le seguenti:"}
{"id": "1508583", "revid": "767487", "url": "https://it.wikipedia.org/wiki?curid=1508583", "title": "Katharine McPhee", "text": "Ottenne il successo con la sua partecipazione al programma \"American Idol\", dove si \u00e8 piazzata al secondo posto nella quinta edizione. Figlia del produttore televisivo Daniel McPhee e della vocal coach Peisha Burch. La madre fece parte del cast del programma che la rese famosa dal 2011 fino alla sua conclusione nel 2016.\nCarriera.\nIl debutto (2007).\nDopo la partecipazione di Katharine McPhee al programma televisivo \"American Idol\", scoppi\u00f2 negli Stati Uniti la \"Mcpheever\" (crasi del cognome \"McPhee\" e di \"fever\", \"febbre\" in inglese): la cantante raggiunse una grande popolarit\u00e0 e usc\u00ec in quel periodo suo primo singolo, \"My Destiny\", presentato gi\u00e0 come ultima canzone ad \"American Idol\". Fu la sua prima hit nella \"top 20\".\nMcPhee inizi\u00f2 subito un tour internazionale con Andrea Bocelli. Successivamente intraprese un tour anche con \"American Idol\".\nIl 30 gennaio 2007 usc\u00ec suo primo CD \"Katharine McPhee\", che si \u00e8 piazzato al secondo posto nella classifica statunitense.\nIl suo singolo di debutto, \"Over It\", arriv\u00f2 al ventinovesimo posto nella classifica e arriv\u00f2 al primo posto nella classifica di Total Request Live. Il secondo singolo, \"Love Story\", invece arriv\u00f2 al quinto posto.\nKatharine McPhee fu invitata immediatamente nei salotti pi\u00f9 importanti della tv mondiale e il suo album fu uno dei pi\u00f9 scaricati negli USA in quel periodo.\nCollaborazioni e primi passi nel cinema (2008).\nCon la produzione di David Foster, Katharine McPhee ha pubblicato in quel periodo un singolo per la pubblicit\u00e0 della Japanese Airlines dal titolo \"There With You\", una romantica ballata con melodie decise e senza dubbio di successo. A marzo 2008 \u00e8 uscito il singolo \"Real Love\" della Randy Jackson Production, che vede McPhee duettare con Elliot Yamin, gi\u00e0 visto nella stessa stagione di \"American Idol\".\nArriva in questo periodo l'opportunit\u00e0 di partecipare al suo primo progetto cinematografico, ovvero \"La coniglietta di casa\", in cui Katharine McPhee segna il suo debutto nel mondo del cinema. In questa pellicola \u00e8 affiancata da Emma Stone e Rumer Willis. Per lo stesso film McPhee ha girato un videoclip e cantato la colonna sonora ufficiale, ovvero la hit \"I Know What Boys Like\", disponibile inizialmente solo su iTunes.\nPoco dopo, nella primavera del 2008, ha preso parte alla realizzazione della colonna sonora del film d'animazione \"Barbie e il castello di diamanti\" cantando \"Connected\", una hit su produzione del gruppo Room For Two che ottenne un grande successo in termini di vendite.\nPrese parte anche ad un episodio della serie TV \"Ugly Betty\" come \"guest star\".\nIntorno al mese di maggio dello stesso anno Katharine McPhee torna ad \"American Idol\" come \"guest\", e canta con David Foster la canzone \"Something\". Nello stesso periodo prese parte anche al \"David Foster &amp; Friends\", cantando con il suo collega Andrea Bocelli. Poco dopo, al concerto di Chris Botti, ha cantato la canzone \"I've Got You Under My Skin\". In quella sera fu presentata come una vera e propria star dallo stesso Chris, che l'ha introdotta dicendo: \"Tutto il mondo ha una cotta per lei, io ce l'ho\".\nNello stesso anno Katharine si sposa con l'attore e produttore Nick Cokas. La cerimonia si \u00e8 svolta a Beverly Hills, ed erano presenti molte star di Hollywood tra cui Rumer Willis e la cantante country Kellie Pickler.\n\"Unbroken\" (2009).\nNel 2009 firma un contratto discografico con la Verve Forecast e annuncia l'uscita del suo nuovo album dal titolo \"Unbroken\".\nIl primo singolo estratto \u00e8 \"Had It All\", subito primo nelle classifiche. Numerosi sono gli spettacoli di presentazione del nuovo album, sia in TV che in radio. Il disco esce il 5 gennaio 2010.\nIl secondo singolo estratto dall'album \u00e8 \"Terrified\", scritto da Kara Dioguardi e da Jason Reeves in seguito duettata anche con l'attore Zachary Levi.\nSono stati pubblicati anche altri due singoli, ovvero \"Say Goodbye\", utilizzato come colonna sonora di un episodio della serie televisiva \"CSI\", e \"Lifetime\", uscito il 10 novembre 2010.\nKatharine McPhee in questo disco ha collaborato con molti cantautori di successo quali Rachael Yamagata, Kara Dioguardi e Jason Reeves.\nIl produttore \u00e8 John Alagia, che porta dietro a s\u00e9 il successo di \"Wild Hope\", il quinto album della cantautrice folk/country/pop Mandy Moore.\nNello stesso periodo McPhee prende parte al tributo per le vittime del terremoto di Haiti cantando insieme a star come C\u00e9line Dion, Pink (cantante) e Barbara Streisand nella canzone \"We Are The World\".\n\"Christmas Is the Time to Say I Love You\" (2010).\nKatharine Mcphee pubblica l'album natalizio \"Christmas Is the Time to Say I Love You\" il 29 novembre 2010. Il primo singolo \u00e8 la classica \"Jingle Bells\", riarrangiata in una versione blues. Nello stesso periodo, per il video musicale, McPhee crea sul suo profilo Facebook una campagna a cui potevano partecipare anche i suoi fan, che mandando un video amatoriale della canzone avrebbero preso parte al video musicale.\nIl secondo singolo \u00e8 \"It's Not Christmas Without You\", un brano molto introspettivo scritto dalla stessa cantante. \"Non volevo che quest'album fosse solo una raccolta di vecchie canzoni da arrangiare nuovamente; volevo portare qualcosa di mio anche in questo album natalizio\" - ha affermato la McPhee.\nIl terzo singolo \u00e8 \"Have Yourself a Merry Little Christmas\", canzone che vede la collaborazione con Chris Botti. Il brano \u00e8 di scopo puramente promozionale, e ha ottenuto molto successo durante il periodo natalizio. L'album ha venduto 300.000 copie.\nLa svolta cinematografica e telefilmica (2011).\nNel 2011 Katharine McPhee \u00e8 la protagonista di due pellicole cinematografiche che usciranno per la fine dell'estate, \"Shark Night 3D\" e \"You May Not Kiss the Bride\". Grazie ad entrambi i film, McPhee prende notoriet\u00e0 anche sul grande schermo. Dopo una piccola apparizione come protagonista di puntata della famosissima serie \"CSI\", Katharine viene contattata da Steven Spielberg per prendere parte ad una nuova serie musical di cui \u00e8 produttore: \"Smash\"; la serie ha buoni risultati sulle reti NBC e in essa McPhee interpreta la parte da protagonista di Karen Kartwright, una ragazza timida ma con un gran temperamento, che dar\u00e0 il massimo per ottenere la parte di Marilyn Monroe. \nCon questa serie TV Katharine riesce ad ottenere una grande visibilit\u00e0 e il suo nome comincia anche a diffondersi sui social network.\nA giugno 2011 arriva la notizia che Katharine McPhee ha firmato un contratto discografico con la Columbia Records, la stessa casa discografica che cura le canzoni delle serie televisive \"Glee\" e \"Smash\". Finite le riprese della prima stagione TV, McPhee parte in Africa per Malaria No More, un'associazione contro la malaria di cui \u00e8 rappresentante.\nIl 1\u00ba maggio 2012 viene pubblicata la compilation di \"Smash\", in cui vi sono le canzoni cantate da McPhee e dagli altri componenti del cast. Il primo singolo \u00e8 \"Beautiful\", una cover della celebre canzone di Christina Aguilera. Il secondo singolo \u00e8 la hit \"Touch Me\", brano scritto appositamente per Katharine McPhee da Ryan Tedder (OneRepublic).\nHa preso parte ai Golden Globe 2013 ed \u00e8 stata la \"cover girl\" di molti mensili di moda, tra cui \"Lucky Magazine\" e \"Women's Health\".\nIl 28 marzo 2013 Katharine torna sul palco di \"American Idol\" come super ospite, cantando in duetto con gli OneRepublic il loro singolo \"If I Lose Myself.\"\nNel marzo 2014 viene annunciata la sua partecipazione alla serie televisiva \"Scorpion\", che debutta nel settembre 2014.\nHysteria (2015).\nIl 26 maggio 2015 Katharine Annuncia l'uscita del nuovo singolo \"Lick My Lips\", che anticipa il nuovo album di inediti dal titolo \"Hysteria\", il cui lancio sul mercato \u00e8 fissato per il 18 settembre 2015. Questo nuovo progetto musicale vanta collaborazioni con molti artisti del panorama musicale mondiale fra cui Ryan Tedder, Isabella Summer, e Sia; grandissima artista che ha scritto e prodotto canzoni per Beyonce, Rihanna, e Celine Dion. Dall'agosto 2015 \u00e8 possibile preordinare \"Hysteria\" su Amazon.com, Apple Music, e ITunes, ottenendo gratuitamente 3 delle 12 tracce presenti nell'album. \"Lick My Lips\" che \u00e8 ufficialmente il primo singolo, e altre due tracce quali \"Stranger Than Fiction\", e \"Love Strikes\".\nNel giugno 2019 Katherine sposa il produttore discografico David Foster presso la St. Yeghiche Armenian Church di Londra, e nell\u2019ottobre 2020 delle fonti hanno rivelato che erano in attesa del loro primo figlio.\nLa coppia ha poi confermato alla stampa la nascita del loro primo figlio in data 24 febbraio 2021.\nDiscografia.\nSingoli dagli album e dalle compilation.\nIn ordine di uscita:\nDoppiatrici italiane.\nNelle versioni in italiano dei suoi film, Katharine McPhee \u00e8 stata doppiata da:"}
{"id": "1508587", "revid": "599013", "url": "https://it.wikipedia.org/wiki?curid=1508587", "title": "Ognjen Koroman", "text": "Carriera.\nClub.\nCresciuto nelle giovanili della , inizi\u00f2 la carriera da professionista nel 1997 con il Radni\u010dki Kragujevac dove sigla 2 gol in 7 apparizioni. L'anno seguente viene ingaggiato dallo Spartak Subotica, dove rimane due anni mettendo a segno 4 gol in 48 partite totali. Ritorna a Belgrado, nelle fine dell'OFK Belgrado, dove incrementa il bottino di gol messi a segno, sei, in 53 partite.\nNel 2002 si trasferisce in Russia, nelle file della , dove rimane per la sola stagione 2003. La stagione successiva si trasferisce a Samara, nelle file del , con cui raggiunge la finale, persa contro il , della Coppa di Russia 2004. E proprio l'anno seguente, nel 2005, si trasferisce in Cecenia, al , dove disputa poche partite, prima di volare, nell'agosto del 2006, in Inghilterra, al .\nInizia la stagione 2006-2007 sempre in Premier League, ma nel febbraio del 2007, rescinde il contratto e ritorna in Serbia, alla , con cui vince il campionato 2006-2007 e la Coppa di Serbia 2007.\nNazionale.\nDopo il debutto, nel 2002, con la Nazionale serba, ha partecipato ai Mondiali del 2006."}
{"id": "1508588", "revid": "729019", "url": "https://it.wikipedia.org/wiki?curid=1508588", "title": "\u0130mral\u0131", "text": "\u0130mral\u0131 (in greco \"Kal\u00f2limnos\", \u039a\u03b1\u03bb\u03cc\u03bb\u03b9\u03bc\u03bd\u03bf\u03c2) \u00e8 una piccola isola della Turchia collocata nel sud del Mar di Marmara, ad ovest della penisola che si trova nel territorio della provincia di Bursa. L'isola \u00e8 attualmente utilizzata come prigione di massima sicurezza per un solo detenuto, Abdullah \u00d6calan, il leader del Partito dei Lavoratori del Kurdistan (PKK).\nGeografia.\nL'isola, che ha una lunghezza da nord a sud di circa 8 chilometri con una larghezza di circa 3 chilometri, ha un'area di 25 km\u00b2. Il picco pi\u00f9 alto \u00e8 il T\u00fcrk Tepesi (\"Collina Turca\") con 217 metri di altitudine.\nStoria.\n\u0130mral\u0131 fu strappata ai Bizantini nel 1308 da Emir Ali, il luogotenente di Orhan I. L'isola fu la prima ad essere conquistata dall'impero ottomano e permise, da parte di questi, il controllo strategico di tutta l'area del Mare di Marmara, tagliando i collegamento dei bizantini con Bursa. Il nome dell'isola deriva dal nome del suo conquistatore, Emir Ali, uno dei pi\u00f9 importanti ammiragli dell'impero ottomano. Fino alla guerra d'indipendenza turca (1919-1923) esistevano tre villaggi greci sull'isola. Gli abitanti dell'isola vivevano soprattutto di viticoltura, produzione di vini, e pesca. Un personaggio abbastanza conosciuto nativo dell'isola \u00e8 Kimon Friar che sarebbe emigrato negli Stati Uniti d'America divenendo un noto traduttore di poesie dal greco all'inglese.\nA seguito dello scambio di popolazioni tra Grecia e Turchia nel 1923 il posto divent\u00f2 vacante e tale rest\u00f2 fino al 1935, quando fu costruito un complesso carcerario. Ai prigionieri erano permessi la produzione e lo scambio di prodotti di agricoltura e pesca. Nel 1999, dopo la cattura di Abdullah \u00d6calan, il complesso fu liberato totalmente e la prigione divenne il luogo di detenzione di un solo prigioniero, Abdullah \u00d6calan appunto. Vi \u00e8 anche una base militare sull'isola e l'area circostante le coste \u00e8 una zona ad accesso proibito."}
{"id": "1508591", "revid": "39224", "url": "https://it.wikipedia.org/wiki?curid=1508591", "title": "Besbicus", "text": ""}
{"id": "1508592", "revid": "39224", "url": "https://it.wikipedia.org/wiki?curid=1508592", "title": "Kalolimni", "text": ""}
{"id": "1508593", "revid": "709565", "url": "https://it.wikipedia.org/wiki?curid=1508593", "title": "Andrew White", "text": ""}
{"id": "1508594", "revid": "39224", "url": "https://it.wikipedia.org/wiki?curid=1508594", "title": "Isola di \u0130mral\u0131", "text": ""}
{"id": "1508595", "revid": "39224", "url": "https://it.wikipedia.org/wiki?curid=1508595", "title": "Isola di Imrali", "text": ""}
{"id": "1508596", "revid": "1762097", "url": "https://it.wikipedia.org/wiki?curid=1508596", "title": "Sa\u0161a Ili\u0107", "text": "Sa\u0161a Ili\u0107 \u00e8 il nome di pi\u00f9 persone:"}
{"id": "1508597", "revid": "287204", "url": "https://it.wikipedia.org/wiki?curid=1508597", "title": "Sasa Ilic", "text": ""}
{"id": "1508598", "revid": "149587", "url": "https://it.wikipedia.org/wiki?curid=1508598", "title": "Imralli", "text": ""}
{"id": "1508600", "revid": "2045688", "url": "https://it.wikipedia.org/wiki?curid=1508600", "title": "Kenneth Clarke", "text": "Carriera.\nSotto il governo Thatcher, dal 1987 al 1988 fu Cancelliere senza portafoglio del Ducato di Lancaster; dal 1988 al 1990 fu ministro per la Sanit\u00e0; sotto il governo Major, dal 1990 al 1992, fu ministro per l'Istruzione; dal 1992 al 1993 ministro per l'Interno e, infine, dal 1993 fino al 2 maggio 1997, fu Cancelliere dello Scacchiere.\nDa tale data il Regno Unito venne governato dal Partito Laburista, tuttavia Ken Clarke rimase deputato alla Camera dei Comuni, eletto nel Collegio di Rushcliffe (Nottinghamshire).\nIn tre occasioni consecutive, nel 1997, nel 2001 e nel 2005 ha corso per la \"leadership\" del partito Conservatore (che lo avrebbe reso candidato ufficiale alla guida del governo britannico), risultando tuttavia sempre sconfitto.\nIl 3 settembre 2019 Clarke vota (insieme a 20 altri deputati conservatori) a favore del disegno di legge contro la no-deal Brexit appoggiata da Partito Laburista, Partito Nazionale Scozzese, Liberal Democratici, Plaid Cymru e Partito Verde di Inghilterra e Galles. Viene pertanto espulso dal Partito Conservatore."}
{"id": "1508603", "revid": "1776051", "url": "https://it.wikipedia.org/wiki?curid=1508603", "title": "F\u00e2nt\u00e2nele (Ia\u0219i)", "text": "F\u00e2nt\u00e2nele \u00e8 un comune della Romania di 2.154 abitanti, ubicato nel distretto di Ia\u0219i, nella regione storica della Moldavia.\nIl comune di F\u00e2nt\u00e2nele \u00e8 stato costituito nel 2004, staccandosi dal comune di Focuri."}
{"id": "1508606", "revid": "767487", "url": "https://it.wikipedia.org/wiki?curid=1508606", "title": "Focuri", "text": "Focuri \u00e8 un comune della Romania di 3.914 abitanti, ubicato nel distretto di Ia\u0219i, nella regione storica della Moldavia."}
{"id": "1508607", "revid": "599013", "url": "https://it.wikipedia.org/wiki?curid=1508607", "title": "Sa\u0161a Ili\u0107 (calciatore)", "text": "Carriera.\nClub.\nCresciuto nelle giovanili del , debutt\u00f2 in prima squadra nel 1996, diventando uno dei punti di forza della formazione bianco-nera di Belgrado, vincendo quattro Campionati di Serbia e Montenegro (1997, 1999, 2002, 2003) e due Coppe di Serbia e Montenegro (1998 e 2001), mettendo a segno ben 101 gol in 202 incontri.\nNella seconda parte della stagione 2003-2004, si trasferisce in Spagna, al , con cui retrocede. Fa quindi ritorna in Serbia, sempre nelle file del Partizan Belgrado con cui vince il campionato serbo-montenegrino 2004-2005. Nell'estate del 2005 si trasferisce in Turchia, al dove nel ruolo che fu di Gheorghe Hagi, mette a segno 27 gol in 71 partite, e con cui vince il campionato turco 2005-2006.\nNell'agosto del 2007 viene acquistato dal . Dopo una stagione travagliata nel campionato austriaco, nel 2011 ritorna nelle file del Partizan con il quale vince campionato e coppa, ereditando la fascia di capitano, del club bianco-nero, dopo il ritiro di Mladen Krstaji\u0107.\nNazionale.\nDopo il debutto, nel 2000, con la ha partecipato al .\nStatistiche.\nPresenze nei club.\n\"Statistiche aggiornate al 18 marzo 2018.\""}
{"id": "1508609", "revid": "767487", "url": "https://it.wikipedia.org/wiki?curid=1508609", "title": "Gol\u0103ie\u0219ti", "text": "Gol\u0103ie\u0219ti \u00e8 un comune della Romania di 3.987 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 8 villaggi: Bran, Cilibiu, Cotu lui Ivan, Gol\u0103ie\u0219ti, Gr\u0103dinari, Medeleni, Petre\u0219ti, Podu Jijiei."}
{"id": "1508610", "revid": "287204", "url": "https://it.wikipedia.org/wiki?curid=1508610", "title": "Golaiesti", "text": ""}
{"id": "1508611", "revid": "1318658", "url": "https://it.wikipedia.org/wiki?curid=1508611", "title": "Tamgaly", "text": "Tamglay \u00e8 un sito archeologico che si trova circa 170 chilometri a nordovest di Almaty, in Kazakistan, noto per le sue incisioni rupestri. La parola Tamgaly in lingua kazaka significa \"luogo dipinto\" o \"segnato\". Nel 2004 il sito \u00e8 stato incluso nell'elenco dei Patrimoni dell'umanit\u00e0 dell'UNESCO.\nI petroglifi di Tamgaly.\nLa maggior parte dei petroglifi si trova nel canyon principale, ma alcuni di essi sono stati incisi nelle vallate secondarie. Essi sono all'interno di un santuario, in cui sono presenti tombe ed altari. Le figure rappresentano uomini ed animali stilizzati, databili tra il XIV ed il XII sec. a. C. I petroglifi forse avevano funzione simbolico-rituale, quando si svolgevano cerimonie religiose e riti sacrificali. Ci sono riferimenti alla fertilit\u00e0, con le immagini di buoi ed arieti ed al culto del Sole. Alcune di esse sono per\u00f2 state ricoperte da incisioni pi\u00f9 tarde, di epoca medievale o successiva."}
{"id": "1508612", "revid": "767487", "url": "https://it.wikipedia.org/wiki?curid=1508612", "title": "Gorban", "text": "Gorban \u00e8 un comune della Romania di 2.910 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Gorban, Gura Bohotin, Podu Hagiului, Scoposeni, Zberoaia."}
{"id": "1508614", "revid": "765341", "url": "https://it.wikipedia.org/wiki?curid=1508614", "title": "Grajduri", "text": "Grajduri \u00e8 un comune della Romania di 3.182 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 7 villaggi: \"C\u0103rbunari\", \"Corcodel\", \"Grajduri\", \"Lunca\", \"P\u0103dureni\", \"Poiana\" \"cu\" \"Cetate\", \"Valea\" \"Satului\"."}
{"id": "1508615", "revid": "767487", "url": "https://it.wikipedia.org/wiki?curid=1508615", "title": "Gropni\u021ba", "text": "Gropni\u021ba \u00e8 un comune della Romania di 3.327 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 6 villaggi: Bulbucani, For\u0103\u0219ti, Gropni\u021ba, M\u0103l\u0103e\u0219ti, S\u0103veni, S\u00e2ngeri."}
{"id": "1508616", "revid": "287204", "url": "https://it.wikipedia.org/wiki?curid=1508616", "title": "Gropnita", "text": ""}
{"id": "1508617", "revid": "112392273", "url": "https://it.wikipedia.org/wiki?curid=1508617", "title": "Parco del Livignese", "text": "Il parco del Livignese \u00e8 un'area naturale protetta della regione Lombardia, in corso di istituzione.\nLa zona interessata si trova nell'alta Valtellina, nei dintorni di Livigno, al confine con la Svizzera ed il Trentino-Alto Adige.\nAvr\u00e0 un'estensione di 14.038 ettari.\nInsieme al parco regionale dell'Adamello, al parco naturale provinciale dell'Adamello-Brenta, al parco nazionale dello Stelvio ed al parco nazionale Svizzero costituir\u00e0 la pi\u00f9 vasta area protetta delle Alpi con un'estensione di circa 2.800 km\u00b2."}
{"id": "1508620", "revid": "1318658", "url": "https://it.wikipedia.org/wiki?curid=1508620", "title": "East Rennell", "text": "East Rennell \u00e8 la parte pi\u00f9 orientale dell'isola di Rennell, una delle isole che compongono l'arcipelago delle Isole Salomone.\nNel 1998 il sito \u00e8 stato incluso nell'elenco dei Patrimoni dell'umanit\u00e0 dell'UNESCO, dal momento che, con i suoi complessivi 86 km di lunghezza e 15 km di larghezza &lt;ref name=\"http://whc.unesco.org/en/list/854\"&gt;UNESCO World Heritage Centre&lt;/ref&gt;, \u00e8 il pi\u00f9 grande atollo corallino del mondo e contiene un gran numero di specie endemiche. Il sito UNESCO include circa 370 km\u00b2 e un'area marina di 3 miglia nautiche . Una delle caratteristiche pi\u00f9 particolari dell'East Runner \u00e8 il Lago Tegano che con i suoi 15.500 ettari \u00e8 il pi\u00f9 grande dell'Oceano Pacifico. Il lago Tegano \u00e8 salmastro e contiene diverse isole calcaree e specie endemiche. Come la parte restante dell'isola, l'East Runner \u00e8 coperta da una fitta vegetazione che raggiunge i 20 metri di altezza. "}
{"id": "1508621", "revid": "767487", "url": "https://it.wikipedia.org/wiki?curid=1508621", "title": "Groze\u0219ti (Ia\u0219i)", "text": "Groze\u0219ti \u00e8 un comune della Romania di 1.851 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Col\u021bu Cornii, Groze\u0219ti, S\u0103l\u0103geni."}
{"id": "1508623", "revid": "767487", "url": "https://it.wikipedia.org/wiki?curid=1508623", "title": "Chris Waddle", "text": "Carriera.\nClub.\nHa debuttato nel 1980 nel segnano 46 reti in 170 partite e successivamente, nel 1985, \u00e8 passato al , giocando quattro campionati e segnando 33 reti in 138 gare.\nNel 1989 passa in Francia all', dove resta per tre anni vincendo tre campionati (1990, 1991 e 1992) e disputando la finale di Coppa dei Campioni 1990-1991 a Bari in cui l'OM \u00e8 sconfitto ai tiri di rigore dagli jugoslavi della .\nChiusa l'esperienza marsigliese torna in patria allo (1992-1996) e successivamente gioca nel (1996), (1996-1997), (1997), (1997-1998) e (1998), squadra con cui conclude la carriera di calciatore.\nNazionale.\nCon la Nazionale inglese conta 62 presenze e 6 reti, tra il 1986 e il 1991.\nPartecip\u00f2 al in Messico, al in Germania Ovest e al in Italia, in cui fall\u00ec l'ultimo tiro nella semifinale persa ai rigori contro la ."}
{"id": "1508634", "revid": "287204", "url": "https://it.wikipedia.org/wiki?curid=1508634", "title": "HD 12661 b", "text": "HD 12661 b \u00e8 un pianeta extrasolare in orbita attorno alla stella HD 12661. Si tratta di un gigante gassoso avente una massa due volte e mezzo quella di Giove, posto in un'orbita eccentrica nella zona abitabile del sistema; qualora il pianeta avesse dei satelliti dotati di atmosfera, questi potrebbero tranquillamente ospitare la vita."}
{"id": "1508637", "revid": "774918", "url": "https://it.wikipedia.org/wiki?curid=1508637", "title": "Cronaca di Roskilde", "text": "La Cronaca di Roskilde (in latino \"Chronicon Roskildense\", danese: \"Roskildekr\u00f8niken\") \u00e8 una breve opera storiografica danese scritta in latino; a parte pochi annuari \u00e8 l'opera pi\u00f9 antica conosciuta che sia un tentativo di scrittura di un racconto coerente della storia della Danimarca da parte di un autore danese, dall'introduzione del Cristianesimo in Danimarca fino al tempo dell'autore stesso (mentre il leggermente pi\u00f9 tardo \"Chronicon Lethrense\" tratta dei re danesi pre-cristiani).\nLa cronaca originale copre il lasso di tempo 826-1140 circa. Un'aggiunta tarda di qualche pagina al tempo del re Valdemaro I porta la cronaca a parlare fin del 1157, quando Valdemaro I sale al trono di Danimarca. Comunque queste pagine aggiuntive quasi sempre citano altre fonti.\nL'autore \u00e8 sconosciuto, ma si pensa che debba aver avuto relazioni con la Cattedrale di Roskilde, poich\u00e9 \u00e8 molto esperto e disinvolto nel parlare di questioni di Roskilde. Le questioni religiose non sono di suo particolare interesse, scrive vivacemente di tutto ci\u00f2 che accade intorno a lui. Gli stessi eventi sono da lui considerati brevemente, mentre le persone che vi hanno preso parte o che li hanno provocati sono descritte con grande passione.\nAl contrario delle \"Gesta Danorum\" di Saxo Grammaticus o della \"Brevis Historia Regum Dacie\" di Svend Aagesen, che raccontano la storia dal punto di vista dei contemporanei, il \"Chronicon Roskildense\" spesso considera gli stessi eventi raccontati da Saxo e Svend dal punto di vista del \"vinto\", del \"perdente\". A volte l'autore pu\u00f2 sembrare pungente e cieco alla politica, ed \u00e8 proprio questo che rende l'opera cos\u00ec interessante: la storia \u00e8 scritta dai \"vincitori\", mentre essa la vede dal punto di vista dei \"vinti\".\nLa prima parte dell'opera \u00e8 spesso basata sulla \"Descriptio insularum Aquilonis\" di Adamo da Brema, talvolta copiata parola per parola, anche se l'autore prende solo ci\u00f2 che gli serve e il significato non \u00e8 sempre lo stesso.\nCome per molte cronache danesi, la sua datazione non \u00e8 certa. La cronaca originale finisce molto presto: in essa si parla di Olaf II Haraldsen, figlio di Harald Kesja, come se fosse ancora vivo; fu ucciso nel 1143. L'ultimo avvenimento di cui si scrive \u00e8 il contrasto tra Rikes e Eskil per la carica di Arcivescovo di Lund, carica che poi Eskil ricoprir\u00e0; questo fatto avvenne nel 1137-1138. Perci\u00f2 il libro dev'essere terminato tra il 1138 e il 1143; tuttavia l'opera finisce molto bruscamente, quindi probabilmente non doveva essere quella la fine prefissata.\nIl manoscritto originale \u00e8 oggi perduto e la cronaca esiste solo in copie del XIII, XVI e XVII secolo.\nVi sono alcune copie latine:"}
{"id": "1508640", "revid": "24802", "url": "https://it.wikipedia.org/wiki?curid=1508640", "title": "Union Pacific Railroad", "text": "La Union Pacific Railroad \u00e8 una delle pi\u00f9 grandi compagnie ferroviarie statunitensi, fondata nel 1862, e tuttora operante nella zona centro-occidentale. La sigla abbreviata, che compare anche sui suoi mezzi, \u00e8 UP.\nStoria.\nLa Union Pacific (spesso abbreviata semplicemente come UP) nasce sulla spinta del \"Pacific Raiload Act\" del 1862, per dar vita alla prima ferrovia transcontinentale. Completata l'opera nel 1869, sotto la guida di Jay Gould la UP si avvia a diventare una delle principali compagnie ferroviarie operanti nel West, in diretta concorrenza con l'arcirivale \"Southern Pacific\".\nAlla morte di Gould, l'UP and\u00f2 in bancarotta (1893), finendo quindi sotto l'influenza di E.H. Harriman qualche anno dopo, che la riorganizz\u00f2, giungendo, nel 1901, a prendere il controllo anche della rivale \"Southern Pacific\". Ci\u00f2 port\u00f2 a benefici di standardizzazione sul materiale rotabile. La Corte Suprema dichiar\u00f2 nel 1913 incompatibile il possesso della SP da parte della Union Pacific Railroad, a causa del monopolio che le due compagnie creavano nei traffici merci dal Mississippi al Pacifico.\nLa Union Pacific Railroad fu fra le compagnie statunitensi che pi\u00f9 si lanciarono in innovazioni tecnologiche in campo del materiale di trazione. L'acclivit\u00e0 delle linee e l'asperit\u00e0 dei luoghi attraversati costrinse la compagnia a cercare soluzioni particolari, quali locomotive a vapore articolate o a lunghi assali rigidi (\"classe 9000\"), macchine con turbine a vapore, e, nel secondo dopoguerra, macchine con turbine a gas. Fra le tante locomotive a vapore, la UP mise in servizio anche le 25 unit\u00e0 della \"classe 4000\", pi\u00f9 note con il nomignolo di \"Big Boy\". Tali macchine, fra le pi\u00f9 grandi al mondo, sono diventate un po' il simbolo dell'epoca del vapore delle ferrovie nordamericane.\nLa Union Pacific, dopo che nel 1982 gi\u00e0 aveva acquisito anche la Western Pacific Railroad e nel 1995 la Chicago and North Western Railway, nel 1996 acquis\u00ec finalmente la rivale Southern Pacific che si dibatteva in difficolt\u00e0 finanziarie gi\u00e0 da quasi due decenni, e che in origine si era fusa con la Achtison Topeka &amp; Santa Fe (ora BNSF Railway)\nLinee ferroviarie.\nLe linee storiche principali della UP partivano da Council Bluff (Iowa) e da Kansas City (Missouri), verso Denver e Cheyenne.\nDa qui una linea si dirigeva nell'Oregon verso Huntington, quindi lungo lo Snake River fino a Portland, o verso Butte nel Montana.\nL'altra si dirigeva invece verso Salt Lake City e quindi verso Los Angeles seguendo il pi\u00f9 possibile i corsi dei fiumi, onde evitare dislivelli eccessivi. La linea per Los Angeles passava attraverso lo Utah e il Nevada, passando per Las Vegas.\nL'unica tratta realmente impegnativa era lungo le \"Sherman Hill\", vicino a Cheyenne (Wyoming). La rivale \"Southern Pacific\" aveva linee ben pi\u00f9 impegnative, e questo fu un gran vantaggio per la UP.\nCon l'acquisizione della \"Southern Pacific\", la compagnia si \u00e8 trovata a gestire anche la famosa \"Overland route\" (percorsa ad esempio dal \"City of San Francisco\") da Omaha a San Francisco attraverso l'impegnativo e terribile \"Donner Pass\", e la \"Sunset Route\", dalla foce del Mississippi a Los Angeles, attraverso il Texas e il Nuovo Messico. Quest'ultima linea \u00e8 praticamente in diretta concorrenza con la BNSF Railway. Un'ulteriore linea \u00e8 la \"Golden State Route\", da Chicago a Los Angeles via Kansas City ed El Paso.\nCon l'apertura del porto intermodale di Portland, \u00e8 stata pi\u00f9 volte presa in considerazione l'idea di raddoppiare la linea del \"Donner Pass\", riattivando il vecchio binario del valico, dismesso nel 1996."}
{"id": "1508641", "revid": "580197", "url": "https://it.wikipedia.org/wiki?curid=1508641", "title": "Anopheles", "text": "Anopheles , \u00e8 un genere di insetti appartenente alla famiglia delle Culicidae sottofamiglia Anophelinae.\nQuesto particolare genere \u00e8 tristemente famoso poich\u00e9 vettore principale di trasmissione di numerose patologie parassitiche che colpiscono l'uomo, vettore principale del plasmodio della malaria, i vermi parassiti del genere Dirofilaria ed il virus della febbre chiamata O'nyong'nyong.\nSviluppo.\nCome tutte le specie della famiglia culicidae la vita pu\u00f2 essere suddivisa in quattro fasi principali: uovo, larva, pupa, adulto.\nLe prime tre fasi si svolgono in ambiente acquatico, mentre l'ultima avviene in ambiente sub aereo.\nAlimentazione ed abitudini.\nBench\u00e9 sia i maschi che le femmine delle Anopheles si nutrano del nettare dei fiori, solo le ultime devono pungere per ricavare le proteine necessarie alle uova.\nLe femmine sono particolarmente sensibili all'anidride carbonica ed al sebo prodotto dalla ghiandole epiteliali dei mammiferi, ma in loro assenza non esitano a pungere altri vertebrati.\nUna volta posatasi sulla vittima, l'Anopheles perfora con l'apparato boccale la pelle per raggiungere un piccolo capillare ed immette la saliva che possiede un potere anticoagulante.\nUna volta succhiato il sangue la femmina vola via, per pungere di nuovo una volta che ha assimilato tutte le proteine. Normalmente una femmina deve succhiare il sangue pi\u00f9 volte per produrre il maggior numero di uova possibili.\nLe Anopheles preferiscono pungere preferibilmente al crepuscolo o tuttalpi\u00f9 di notte; alcune specie preferiscono rifugiarsi e pungere dentro le case, altre invece in luoghi aperti e ventilati.\nTrasmissione di patologie.\nCome accennato prima, il genere Anopheles \u00e8 il vettore preferito da molti parassiti e batteri per la loro diffusione.\nLotta ed adattamento.\nLa lotta all'Anopheles, e di conseguenza alla malaria, \u00e8 stata condotta principalmente tramite l'uso di insetticidi, in primis il DDT, i quali hanno permesso l'eliminazione completa della malaria dai paesi del primo mondo. Il rovescio della medaglia \u00e8 che, con l'uso massiccio del DDT, le zanzare hanno sviluppato una resistenza a quest'ultimo, creando la necessit\u00e0 di trovare nuovi insetticidi sempre pi\u00f9 efficaci e promuovendo anche la lotta biologica all'insetto, come l'introduzione della gambusia, un piccolo pesce che si nutre delle larve. \nL'uso indiscriminato di insetticidi inoltre ha avuto la grave conseguenza di inquinare le falde acquifere, e mettere a rischio la sopravvivenza di alcuni generi d'uccelli, ai quali gli insetticidi provocavano sterilit\u00e0 ed assottigliamento dei gusci delle uova, con relativa fragilit\u00e0.\nTassonomia.\nIl genere comprende le seguenti specie:"}
{"id": "1508646", "revid": "287204", "url": "https://it.wikipedia.org/wiki?curid=1508646", "title": "HD 12661 c", "text": "HD 12661 c \u00e8 un pianeta extrasolare in orbita attorno alla stella HD 12661. Si tratta di un gigante gassoso avente una massa una volta e mezzo quella di Giove. Possiede un'orbita eccentrica posta appena fuori dal limite della zona abitabile del sistema planetario."}
{"id": "1508647", "revid": "120095418", "url": "https://it.wikipedia.org/wiki?curid=1508647", "title": "Johnnie To", "text": "\u00c8 noto per aver fondato, insieme a Wai Ka-Fai, la Milkyway Image, casa di produzione che alla fine degli anni novanta rinnov\u00f2 profondamente il cinema di Hong Kong, in special modo il genere noir.\nBiografia.\nTo inizia la sua carriera negli anni settanta in televisione, come assistente alla regia per lo Studio Shaw. Nel 1980 esordisce nella regia cinematografica con \"The Enigmatic Case\", un \"wuxia\" che fa parte del movimento della new wave di Hong Kong di quegli anni. Dopo una serie di commedie, alcune delle quali interpretate dalla star Chow Yun-Fat, nel 1989 dirige il suo primo grande successo, \"All About Ah-Long\", melodramma interpretato dallo stesso Chow. Il film ottiene 7 nomination agli Hong Kong Film Awards e vince il premio per il miglior attore, che va proprio a Chow Yun-Fat.\nTra le successive regie di To, sono da ricordare \"The Bare-Footed Kid\", film di arti marziali interpretato da Aaron Kwok e Maggie Cheung, e il grande successo fantasy \"The Heroic Trio\", che vede protagonista ancora la Cheung insieme a Michelle Yeoh e Anita Mui. I due film, entrambi del 1993, contribuiscono ad accrescere ulteriormente la fama di To ad Hong Kong e a livello internazionale, ma bisogner\u00e0 attendere il 1996 per la svolta: in quell'anno, To e il collega Wai Ka-Fai fondano la Milkyway Image, casa di produzione indipendente che scriver\u00e0 alcune pagine fondamentali del cinema cantonese tra la fine degli anni '90 e l'inizio del decennio successivo.\nI primi prodotti della nuova etichetta sono \"The Odd One Dies\" e \"Too Many Ways to be No. 1\", entrambi del 1997, diretti rispettivamente da Patrick Yau e Wai Ka-Fai: film d'azione in cui si nota gi\u00e0 un particolare gusto per una narrazione ellittica e frammentata, unito ad alcune originali soluzioni di regia. Il 1998 \u00e8 un anno particolarmente felice per la Milkyway, che sforna tre pellicole fondamentali: il noir \"The Longest Nite\" (interpretato da Tony Leung), diretto ancora da Yau ma con un fondamentale apporto di To alla regia, il poliziesco \"Expect the Unexpected\", sempre di Yau, e l'intenso melodramma d'azione \"A Hero Never Dies\", diretto da To. Pellicole, queste, che approfondiscono le sperimentazioni narrative gi\u00e0 portate avanti nei film precedenti, caratterizzate inoltre da un notevole pessimismo e da una concezione ineluttabile del destino che irrompe nelle vite dei protagonisti.\nNel 1999 To produce e dirige il poliziesco \"Running out of Time\" e il dramma noir \"The Mission\", nuovo grande successo internazionale interpretato, tra gli altri, da Anthony Wong e Francis Ng. Nei tre anni successivi, la produzione del regista e della Milkyway si orienta soprattutto sulla commedia, con titoli come \"Needing You...\" (2000), \"Love on a Diet\" (2001) e \"My Left Eye sees Ghosts\" (2002), mentre \u00e8 del 2003 il ritorno al noir: PTU, girato durante le pause della lavorazione dei film precedenti, \u00e8 uno dei film pi\u00f9 riusciti e personali di To, con una straordinaria libert\u00e0 narrativa e una rinnovata attenzione al tema del destino, che coinvolge poliziotti e criminali come semplici pedine di un \u201cgioco\u201d giocato in un'unica, nerissima notte. Tema, questo del destino, che diventa esplicito in \"Running on Karma\", sempre del 2003, commedia d'azione diretta da To e Wai e incentrata sul tema del buddismo e della teoria del karma.\nSempre del 2003 \u00e8 la commedia \"Turn Left, Turn Right\", diretta ancora insieme a Wai Ka-Fai, mentre l'anno successivo vede l'ingresso di Johnnie To nel circuito dei grandi festival internazionali: il poliziesco \"Breaking News\" viene infatti proiettato nella sezione di mezzanotte del Festival di Cannes, mentre \"Throw Down\", film incentrato sull'arte marziale del j\u016bd\u014d che omaggia Akira Kurosawa, viene presentato fuori concorso al Festival di Venezia. Nello stesso anno, To dirige un'altra commedia (\"Yesterday Once More\", con il quale il regista omaggia il Far East Film Festival di Udine, che contribu\u00ec a lanciarlo, con alcune scene girate nel capoluogo friulano), mentre \u00e8 del 2005 il noir \"Election\", opera incentrata sulla triade di Hong Kong che viene presentata in concorso al Festival di Cannes. Sono datati 2006 altri due grandi successi, \"Election 2\" (seguito ancora pi\u00f9 cupo e violento dell'originale) e \"Exiled\", di nuovo in concorso a Venezia, nuovo noir d'azione con cui il regista fa sua la poetica degli antieroi di Sam Peckinpah.\nL'anno successivo vede To misurarsi in due nuove regie in collaborazione: \"Triangle\", inedito esperimento di \"exquisite corpse\" cinematografico, che vede succedersi alla regia in tre segmenti di girato Tsui Hark, Ringo Lam e lo stesso To, e \"Mad Detective\", nuovo poliziesco diretto insieme a Wai Ka-Fai. Il 2008 \u00e8 l'anno di \"Sparrow\", presentato in concorso al Festival di Berlino, insolita commedia noir che viene vista dalla critica come una dedica, leggera e scanzonata, alla citt\u00e0 di Hong Kong, e di \"Linger\", romantica ghost story dedicata soprattutto al pubblico pi\u00f9 giovane. Nel 2009 il regista torna al noir puro con \"Vendicami\", di nuovo in concorso a Cannes, co-produzione Hong Kong-Francia che ha come protagonista la star francese Johnny Hallyday, intesa soprattutto come un omaggio al cinema del maestro Jean-Pierre Melville.\nNel 2011 To gira altre due pellicole: \"Don't Go Breaking My Heart\", nuova commedia sentimentale codiretta con Wai Ka-Fai, e \"Life Without Principle\", dramma noir che esplora il mondo della finanza, presentato in concorso a Venezia. Nell'anno successivo, il regista si cimenta con il dramma a sfondo sentimentale in \"Romancing in Thin Air\", scritto ancora da Wai e caratterizzato da un'insolita ambientazione montana. Dello stesso anno \u00e8 l'approdo di To nella Cina continentale: \"Drug War\" \u00e8 il primo film del regista ad essere girato interamente in Cina, e il primo film ivi prodotto ad affrontare il tema del traffico di droga. La pellicola viene presentata, in concorso, nella settima edizione del Festival di Roma."}
{"id": "1508648", "revid": "124982967", "url": "https://it.wikipedia.org/wiki?curid=1508648", "title": "Centro turistico giovanile", "text": "Il Centro turistico giovanile (CTG) \u00e8 un'associazione di promozione sociale diffusa a livello nazionale, fondata essenzialmente sul volontariato dei propri soci. Ispirandosi alla concezione cristiana dell'uomo e della vita, essa promuove e realizza un progetto educativo e di formazione integrale della persona, agendo nell'ambito del turismo giovanile e sociale, della cultura e dei beni culturali, dell'ambiente e del tempo libero, avvalendosi del metodo dell'animazione\". \"La sua proposta \u00e8 aperta a tutti, senza discriminazioni e senza limiti di et\u00e0.\n\u00c8 iscritto al registro nazionale delle Associazioni di Promozione Sociale presso il Ministero del Lavoro e delle Politiche Sociali, ed \u00e8 riconosciuto dal Ministero dell'Interno come Ente Nazionale con Finalit\u00e0 Assistenziali.\nL'associazione pubblica la rivista a diffusione nazionale \"Turismo Giovanile\".\nStoria.\nNato nel 1949 come Opera nazionale della giovent\u00f9 italiana di azione cattolica (GIAC), ebbe come primo presidente Carlo Carretto,storico rappresentante del movimento giovanile cattolico e in seguito divenuto religioso tra i piccoli fratelli di Ges\u00f9 del beato Charles De Foucauld. I primi quattro presidenti nazionali del Ctg coincisero con quelli della Giac e a Carretto successero Mario Vittorio Rossi, Enrico Vinci e Silvio Bettocchi, mentre la vicepresidenza operativa fu per tutto questo periodo affidata ad Enrico Dossi.\nLo stesso Dossi divenne presidente nazionale nel primo congresso nazionale elettivo del CTG, svoltosi nel 1963 alla Domus Pacis di Roma, congresso cui intervenne anche l'on. Aldo Moro, allora presidente del Consiglio. A Dossi successero quindi Umberto Amadigi e Salvatore Indelicato, sotto il quale, nel 1970, il terzo congresso nazionale sanc\u00ec l'autonomia del CTG dall'Azione Cattolica, pur riaffermando la fedelt\u00e0 all'ispirazione cristiana. Nel 1971, la Conferenza Episcopale Italiana di conseguenza ne approv\u00f2 lo Statuto ed il CTG entr\u00f2 a far parte della \"Consulta nazionale dell'apostolato dei laici\" (oggi divenuta CNAL, Consulta nazionale delle aggregazioni laicali).\nSempre nello stesso anno nasce, per iniziativa diretta del Ctg, il CITS (Comitato d'intesa per il turismo sociale dei lavoratori e dei giovani) che fissa la sua sede proprio presso il Ctg e he costituisce un primo tentativo di coordinare le associazioni di turismo sociale in Italia. Ma il Cits fallir\u00e0 lo scopo e diventer\u00e0, negli anni successivi, un'associazione autonoma, attenta in particolar modo al mondo delle case per ferie.\nIl Congresso del 1973, nel riaffermare la volont\u00e0 dell'Associazione di \"animare\" pi\u00f9 che di \"organizzare\" il turismo, sanc\u00ec in particolar modo l'uscita dall'associazione di un nutrito gruppo di dirigenti romani e soci, che and\u00f2 a formare il Centro turistico studentesco e giovanile (CTS), che ebbe grande sviluppo e notoriet\u00e0 negli anni ma termin\u00f2 la sua attivit\u00e0 e si sciolse nel 2017.\nLa scissione port\u00f2 a un oggettivo indebolimento del CTG, con anni anche difficili, in cui si succedono come presidenti Lamberto Terzuoli, Giovanni Pelassa e Saverio Gaudio. Quello tra gli anni 70 e 80 \u00e8 un periodo complesso, di contrapposizioni, ma anche di ricerca, in cui il CTG affronta temi importanti, come quelli del tempo libero e dell'ambiente, scegliendo definitivamente di essere, nel panorama turistico italiano, pi\u00f9 \u201canima\u201d che \u201cagenzia\u201d.\nCon il congresso di Chianciano del 1986 l'associazione tenta di scrollarsi di dosso un glorioso passato che non potr\u00e0 pi\u00f9 tornare e punta anche nel tema (Destinazione futuro) ai tempi nuovi. Viene eletto presidente Norberto Tonini, che sar\u00e0 poi riconfermato anche nel 1990 a Roma, costituendo il primo caso di presidenza protrattasi per 2 interi mandati.\nAlle assisi del 1994 di Loreto-Numana gli succede Dante Coronese, mentre nel 1998, al congresso di Lignano Sabbiadoro viene eletto presidente nazionale Alberto Ferrari, che sar\u00e0 poi riconfermato anche nel 2002 a Rieti e che costituir\u00e0 il secondo caso di presidenza durata ben 8 anni (limite statutario nel frattempo introdotto).\nNel 2006 al congresso di Assisi, per la prima volta \u00e8 eletta presidente una donna, Maria Pia Bertolucci, anche lei rieletta nel successivo appuntamento di Rimini del 2010.\nNel congresso del Maggio 2014 a Verona \u00e8 stato eletto Presidente nazionale Giuseppe Marangoni.\nNell\u2019ultimo congresso, tenutosi a Chianciano Terme, dal 28 aprile al 1 maggio 2018, \u00e8 stato eletto nuovo Presidente Nazionale Fabio Salandini.\nOrganizzazione associativa.\nL'Associazione \u00e8 cos\u00ec articolata:\nCollaborazioni.\nIl CTG aderisce a:"}
{"id": "1508651", "revid": "124123", "url": "https://it.wikipedia.org/wiki?curid=1508651", "title": "Maurice Roelants", "text": "Ha ricevuto per due volte il \"Premio dello Stato\" per la Letteratura fiamminga: nel 1930 per la Prosa e nel 1950 per la Poesia."}
{"id": "1508652", "revid": "767487", "url": "https://it.wikipedia.org/wiki?curid=1508652", "title": "Ra\u00fal Roa Garc\u00eda", "text": "Si avvicin\u00f2 alla politica giovanissimo, scrivendo a 18 anno il suo primo articolo \"Ensayo sobre Jos\u00e9 Mart\u00ed\" in cui esprimeva il suo apprezzamento per quell'eroe nazionale cubano. Nel 1926 fu arrestato in seguito alla sua vibrante protesta per l'invasione degli Stati Uniti d'America in Nicaragua. Nel 1927 partecip\u00f2 alle riunione di varie leghe studentesche anti-imperialiste e collabor\u00f2 con il magazine \"Revista Avance\" ed il settimanale \"Otro\". Nel 1930 scrisse per il \"Directorio Estudiantil Revolucionario\"; \u00e8 in questo periodo che risale la sua adesione al marxismo-leninismo.\nLaureato in giurisprudenza, esercit\u00f2 la professione di avvocato e successivamente di professore universitario. Arrestato nuovamente per propaganda sovversiva nel 1931, fugg\u00ec dal carcere due anni dopo e nello stesso anno della fugga diede alle stampe \"Manifiesto al pueblo de Cuba\". Sempre nel 1933 partecip\u00f2 allo sciopero generale che costrinse il presidente Gerardo Machado alle dimissioni, ma il nuovo governo lo deluse ancor di pi\u00f9 e nel marzo del 1935 and\u00f2 in esilio volontario negli USA.\nTorn\u00f2 in patria nel 1949 per assumere l'incarico di sottosegretario al Ministero dell'Educazione con delega alla cultura nel governo guidato da Carlos Pr\u00edo Socarr\u00e1s. Il colpo di stato di Fulgencio Batista del 1952 lo costrinse nuovamente all'esilio forzato. In seguito appoggi\u00f2 la rivoluzione cubana e si leg\u00f2 al Movimento del 26 di luglio.\nNel 1959 Fidel Castro lo nomin\u00f2 Ministro degli Esteri: all'interno dell'esecutivo castrista egli rappresentava l'ala meno anti-americana e nel 1973 gli venne concesso il visto per entrare negli Stati Uniti. Di salute cagionevole, venne sollevato dall'incarico nel 1976 e mor\u00ec nella capitale sei anni dopo a causa di una lunga e incurabile malattia.\nSposato con la cardiologa Ada Kouri-Barreto, ha avuto un figlio, Raul Roa-Kouri, ambasciatore cubano presso la Santa Sede e rappresentante diplomatico di Cuba presso le Nazioni Unite."}
{"id": "1508656", "revid": "599013", "url": "https://it.wikipedia.org/wiki?curid=1508656", "title": "Idriss Carlos Kameni", "text": "Considerato tra i migliori portieri camerunesi di tutti i tempi, oltre che uno dei migliori portieri africani in attivit\u00e0, ha esordito in Nazionale maggiore nel 2001 all'et\u00e0 di 17 anni, e dal 2003, diciannovenne \u00e8 stato il portiere titolare del Camerun.\nNel 2000 all'et\u00e0 di 16 anni, con la maglia del , diventa il pi\u00f9 giovane calciatore a vincere una medaglia d'oro olimpica.\n\u00c8 stato eletto \"Miglior portiere africano\" della stagione 2006-2007.\nBiografia.\nHa un fratello maggiore di 6 anni, Mathurin Kameni, anch'egli portiere, ritiratosi nel 2010; Idriss Carlos ha scelto di diventare portiere in quanto era il ruolo del fratello maggiore; Mathurin in tutto vanta 4 presenze con la maglia del , insieme i due fratelli hanno partecipato alla Coppa d'Africa 2004.\nCarriera.\nClub.\nGli inizi: Sion, Le Havre, Saint-\u00c9tienne.\nFormatosi tra l'Union Club Yaound\u00e9 e la Kadji Sports Academy di Douala, la stessa scuola di Samuel Eto'o, arriva in Europa al Sion nel 1999 all'et\u00e0 di 15 anni.\nNell'estate 2000 si trasferisce in Francia al Le Havre, dopo due stagioni va in prestito per un anno al Saint-\u00c9tienne e poi torna per un'altra stagione al Le Havre.\nNel 2001, all'et\u00e0 di 17 anni, sostenne un breve provino con la Juventus che, per\u00f2, decise di non tesserarlo.\nDopo 4 anni in Francia, nell'estate 2004 a 20 anni, nel frattempo gi\u00e0 diventato portiere titolare del Camerun si trasferisce in Spagna, all'Espanyol per 600.000 $.\nEspanyol.\nKameni arriva nel club che fu di Thomas N'Kono, connazionale e recordman di presenze per un giocatore africano nella Liga, con 241 (poi superato da un altro camerunese, Samuel Eto'o), tutte con l'Espanyol. Dalla prima stagione nel club di Barcellona gioca tutte le trentotto partite della Liga. Nella seconda stagione spagnola l'Espanyol vince la Coppa del Re con Kameni sempre titolare; l'anno successivo invece in Coppa Uefa la squadra arriva sino in finale sconfitta dal Siviglia. \u00c8 stato eletto \"Miglior portiere africano\" della stagione 2006-2007.\nNella stagione 2008-2009 Kameni ha avuto due episodi di tensione: a gennaio ci fu uno scontro con un tifoso (che per primo insult\u00f2 il portiere), seguito a maggio da uno scontro con il compagno di squadra Gr\u00e9gory B\u00e9ranger durante un allenamento. Nell'estate 2009 ha rinnovato il contratto con l'Espanyol per altri 4 anni, fino al 2013. Il 13 gennaio 2012 rescinde il contratto che lo legava all'Espanyol fino al 2013.\nMalaga.\nIl 16 gennaio 2012 viene ingaggiato dal M\u00e1laga firmando un contratto di due anni e mezzo. Nonostante nelle sue prime due stagioni con la nuova maglia trovi poco spazio, ritrova il posto da titolare nella stagione 2014-2015, in cui disputa tutte e trentotto le partite della Liga..\nNazionale.\nDal 2003 \u00e8 portiere titolare del . Nel 2000 gioc\u00f2 titolare e nella finale vinta 7-6 (2-2) ai rigori con la , par\u00f2 un rigore ad Amaya.\nNel 2001 fa l'esordio in Nazionale maggiore e nel 2002 vince la Coppa d'Africa e partecipa al Mondiale 2002 senza per\u00f2 mai giocare. Da quell'anno partecipa a tutte le edizioni della Coppa d'Africa: 2004, 2006, 2008 dove i leoni arrivano sino in finale sconfitti 1-0 dall' e l'ultima nel 2010.\nProprio nell'edizione del 2010 nei quarti di finale persi 3-1 con l' \u00e8 protagonista in negativo: con i leoni in vantaggio grazie a Emana al 38' su un tiro da 40 metri di A. Hassan, Kameni compie una papera che regala l'1-1 agli egiziani, poi un errore di Geremi vale l'1-2, infine su una punizione ancora di Hassan, il portiere compie un altro errore mancando un pallone che poi sbatte sulla traversa e sulla riga di porta, un gol fantasma che significa il 3-1 e l'eliminazione del Camerun.\nConvocato per il Mondiale 2010, due giorni prima dell'esordio il CT Le Guen dichiara che il portiere che scender\u00e0 in campo all'esordio non sar\u00e0 Kameni, ma il trentasettenne Souleymanou Hamidou, influiscono le prestazioni non convincenti di Kameni in Coppa d'Africa anche se lo stesso Souleymanou non aveva convinto; difatti dopo la sconfitta per 1-0 col dal Camerun viene contestato a Le Guen l'aver fatto giocare Souleymanou.\nStatistiche.\nPresenze e reti nei club.\n\"Statistiche aggiornate al 21 gennaio 2017.\""}
{"id": "1508657", "revid": "1543377", "url": "https://it.wikipedia.org/wiki?curid=1508657", "title": "Leonardo Borgese", "text": "Biografia.\nFiglio degli scrittori e poeti Giuseppe Antonio Borgese e Maria Freschi, dopo una prima infanzia nella natia Napoli, nel 1910 si trasfer\u00ec a Roma, dove il padre era stato nominato docente di Letteratura tedesca all'Universit\u00e0 \"La Sapienza\".\nNella capitale divenne amico di Giorgio Amendola, compagno di giochi nel parco pubblico di Villa Borghese.\nNel 1918 si trasfer\u00ec a Milano; il padre era divenuto docente dapprima di Letteratura Tedesca e successivamente di Estetica presso l'Universit\u00e0 degli Studi.\nNel capoluogo lombardo frequent\u00f2 per un periodo l'Accademia di Brera e segu\u00ec degli studi artistici a Parigi, ma si laure\u00f2 in Lettere, con indirizzo archeologia, all'Universit\u00e0 degli Studi. Borgese si dedic\u00f2 per\u00f2 all'arte, esponendo in vari luoghi d'Italia e guadagnandosi alcuni premi; divenne anche illustratore di libri.\nLeonardo Borgese svolse l'attivit\u00e0 di critico d'arte per varie testate, tra cui \"L'Europeo\", in cui era solito usare lo pseudonimo di Polignoto; pubblic\u00f2 inoltre alcune monografie di artisti.\nNel 1935 coni\u00f2 il termine \u00abChiarismo\u00bb, riferendosi ad alcuni giovani pittori lombardi (Angelo Del Bon, Francesco De Rocchi, Cristoforo De Amicis, Umberto Lilloni, Adriano Spilimbergo, Renato Vernizzi, Oreste Marini e altri) che nei primi anni trenta, a contatto con il critico Edoardo Persico, lavoravano a una pittura dai colori chiari e dal segno leggero e intriso di luce.\nNel 1942 esord\u00ec nella narrativa, con la raccolta di novelle \"Il cigno\".\nAvversato per il suo antifascismo, partecip\u00f2 alla lotta partigiana.\nNegli anni 1949-1950 realizz\u00f2, insieme a un autoritratto, l'opera \"Indossatrici\", per l'importante collezione Verzocchi di Forl\u00ec, oggi alla Pinacoteca Civica di quella citt\u00e0. \nDal 1945 al 1967, per oltre vent'anni, fu critico d'arte al \"Corriere della Sera\", segnalandosi per impegno civile a salvaguardia dei centri storici e del paesaggio, avversando le speculazioni edilizie.\n\u00c8 stato sepolto al Cimitero Monumentale di Milano, ove i suoi resti sono stati deposti in una celletta dell'Ossario centrale.\nVita privata.\nSpos\u00f2 nel 1932 Maria Sofia Cederna, occasionalmente traduttrice, una delle figlie di Giulio Cederna, nonch\u00e9 sorella maggiore di Camilla Cederna.\nLa loro figlia Giovanna, fotografa, \u00e8 moglie di Corrado Stajano."}
{"id": "1508658", "revid": "599013", "url": "https://it.wikipedia.org/wiki?curid=1508658", "title": "Heorogar", "text": "Heorogar fu un leggendario re danese che appare solo nel poema epico in antico inglese \"Beowulf\" come il figlio maggiore di Healfdene (Halfd\u00e1n) e il fratello di Hro\u00f0gar (Hroar) e Halga (Helgi). I nomi fra parentesi sono i nomi norreni degli stessi personaggi.\nAl contrario di Halga, Hro\u00f0gar, Healfdene e Heoroweard (il figlio di Heorogar), Heorogar non appare in alcuna fonte norrena. Tuttavia la sua esistenza pu\u00f2 spiegare perch\u00e9 Heoroweard, secondo la tradizione scandinava, si ribell\u00f2 a Hro\u00f0ulf (Hr\u00f3lfr Kraki, figlio di Halga) e lo uccise. Essendo figlio di Heorogar, il primogenito di Healfdene, Heoroweard aveva pi\u00f9 diritto di Hro\u00f0ulf di ascendere al trono di Danimarca."}
{"id": "1508660", "revid": "287204", "url": "https://it.wikipedia.org/wiki?curid=1508660", "title": "Bashkim Fino", "text": "Divenne nel 1997 primo ministro dell'Albania. Fece parte dell'Accademia politica del Partito socialista d'Albania.\nCarriera politica.\nFino studi\u00f2 economia a Tirana e negli Stati Uniti. Successivamente lavor\u00f2 come economista a Argirocastro, per diventarne in seguito sindaco nel 1992.\nL'11 marzo 1997 il presidente del Partito Democratico e della Repubblica Sali Berisha nomin\u00f2 Fino, che era membro del Partito socialista albanese all'opposizione, Primo Ministro per guidare un governo di unit\u00e0 nazionale. Ci\u00f2 avvenne dopo lo scoppio della ribellione sul crollo di diversi schemi piramidali che portarono il governo a perdere il controllo di gran parte del paese. Fino fu Primo Ministro durante le elezioni del 1997 in cui il suo Partito socialista vinse con una larga maggioranza, per poi dimettersi e lasciare l\u2019incarico al leader del partito Fatos Nano.\nA partire dal 2017, Fino era in Parlamento membro rappresentante di un collegio elettorale nel comune di Fier.\nFino era un tifoso dell\u2019Inter. Nel gennaio 2018 dichiar\u00f2 la sua intenzione di candidarsi alla presidenza della Federcalcio albanese, sfidando Armand Duka, presidente in carica degli ultimi 16 anni. Le elezioni del 7 febbraio 2018 non furono vinte da Fino, il quale poi afferm\u00f2 che il processo di voto era irregolare e che avrebbe fatto appello alla UEFA ed alla FIFA.\nFino \u00e8 morto nel 2021, per complicazioni da Covid-19."}
{"id": "1508661", "revid": "52076", "url": "https://it.wikipedia.org/wiki?curid=1508661", "title": "Odos-en-Bigorre", "text": ""}
{"id": "1508664", "revid": "125065463", "url": "https://it.wikipedia.org/wiki?curid=1508664", "title": "Buono di risposta internazionale", "text": "Il buono (o coupon o cedola, in italiano di Svizzera) di risposta internazionale (francese: coupon-r\u00e9ponse international, conosciuto in ambito postale anche come Coupon, CRI o IRC) \u00e8 un intero postale che pu\u00f2 essere scambiato con un'affrancatura per l'estero in un Paese differente da quello in cui \u00e8 stato emesso, a condizione che i due Paesi abbiano stretto una convenzione in materia. Di conseguenza, il suo uso \u00e8 il pagare la risposta a un corrispondente di uno Stato estero, qualora non si possiedano francobolli valevoli in quello Stato.\nStoria.\nPeriodo pre-filatelico.\nPrima dell'invenzione del francobollo l'importo per la spedizione di una corrispondenza era normalmente pagato dal destinatario. La possibilit\u00e0 per il mittente di pagare il trasporto esisteva, ma era solo una forma di gentilezza, giacch\u00e9 la tariffa, sia se pagata al momento della spedizione, sia al momento della ricezione, rimaneva la stessa. Quindi, il problema che port\u00f2 alla nascita dei buoni-risposta non sussisteva.\nPeriodo filatelico.\nCon l'introduzione del francobollo, i servizi postali cominciarono a scoraggiare l'invio di corrispondenze non affrancate, aumentandone la tariffa rispetto a quelle affrancate. Di conseguenza, si rendeva necessario trovare un sistema che rendesse possibile al mittente di pagare la risposta al destinatario, se quest'ultimo si trovava all'estero. Una prima soluzione fu trovata quando, verso la fine del XIX secolo, furono introdotte le cartoline postali con risposta pagata per l'estero, che tuttavia avevano lo svantaggio di avere uno spazio molto limitato per il testo.\nI buoni di risposta internazionali furono introdotti nel 1906 dall'Unione Postale Universale (organismo che ne disciplina tuttora l'utilizzo), durante il suo sesto Congresso, a Roma. La loro emissione ed uso sono cominciati nel 1907. Dal 2006 almeno, il disegno del recto dei buoni \u00e8 scelto dall'UPU con un concorso bandito dal suo Ufficio Internazionale.\nCaratteristiche.\nRecto.\nSul recto tutti i buoni-risposta emessi portano delle informazioni in francese sul loro uso e validit\u00e0. Nella parte superiore recano l'iscrizione \"Coupon-r\u00e9ponse International\". Sulla parte sinistra (ad eccezione del modello \"Vienna\") vi \u00e8 lo spazio riservato al bollo di controllo del Paese d'origine, sulla destra quello riservato al bollo dell'ufficio postale che effettua lo scambio del buono. Nella parte inferiore (ad eccezione del modello \"Losanna\" e suoi sottotipi) vi \u00e8 la denominazione, in francese, del Paese emittente. Dall'emissione del modello \"Pechino\" nella casella di sinistra \u00e8 riportato il codice ISO 3166-1 alpha-2 dello Stato d'origine del coupon.\nVerso.\nSul verso si trovano le traduzioni in varie lingue delle informazioni riportate sul recto. A partire dal 2002, con l'emissione del modello \"Pechino\", sulla parte inferiore si trovano un codice a barre e un codice alfanumerico nel formato XX 12345678 12345678 1234567 123 XX. Le prime due lettere sono il codice ISO 3166-1 alpha-2 dello Stato d'origine del coupon, la prima serie di cifre rappresenta la data di stampa del lotto di cui fa parte l'esemplare, la seconda la data limite per lo scambio, la terza il numero progressivo dell'esemplare all'interno del suo lotto, la quarta il prezzo di vendita fissato dall'Ufficio Internazionale dell'UPU, espresso in centesimi di DSP. Non si conosce l'uso dell'ultima serie di lettere.\nElementi di sicurezza.\nTutti i buoni risposta emessi sono filigranati. Dal modello \"Pechino\", la figura rappresentata \u00e8 il monogramma formato da due scritte \"UPU\" in lettere maiuscole messe in croce, come all'interno delle caselle per i bolli, ripetuto, alternato con una stella a otto punte.\nDall'emissione del modello \"Pechino\" sono presenti sui buoni delle microscritture. In particolare, il margine delle caselle per i bolli \u00e8 costituito dalla formula \"\" ripetuta, con dei rombi in luogo degli spazi fra le parole. Sul modello \"Doha\" \u00e8 anche presente la frase \"\" ripetuta e un tappeto di scritte \"\".\nDal modello \"Pechino\" 2, sul recto dei buoni \u00e8 stato introdotto un ologramma, raffigurante nella parte destra il simbolo dell'UPU e nella parte sinistra due cerchietti con le immagini cangianti di una busta e del monogramma UPU.\nUso.\nI buoni-risposta sono emessi per serie con validit\u00e0 limitata. Il modello in circolazione, detto comunemente \"Doha\", ma ufficialmente denominato \"L'acqua: fonte di vita\", \u00e8 stato emesso il 1\u00ba luglio 2013 e ha avuto corso fino al 31 dicembre 2017.\nQualsiasi Paese membro dell'UPU \u00e8 autorizzato, ma non obbligato, a vendere coupon-risposta. Per contro, vi \u00e8 l'obbligo al loro scambio con i relativi valori postali o mezzi omologhi.\nIl buono pu\u00f2 essere fatto timbrare da un ufficio postale del paese di emissione (\"timbro di controllo\") prima di essere inserito nella corrispondenza. Il destinatario si recher\u00e0 all'ufficio postale locale, i cui addetti sono tenuti a bollare e a ritirare il buono, e ricever\u00e0 in cambio l'affrancatura minima di quel Paese per un invio \u2013 non raccomandato \u2013 prioritario o per via aerea per una qualunque destinazione estera.\nI buoni di risposta sono stati l'oggetto della truffa che il faccendiere italo-americano Charles Ponzi mise in atto negli anni 1920, da cui ebbe origine il termine \"Schema Ponzi\".\nI modelli di Coupon-r\u00e9ponse nella storia.\nDi seguito sono riportati le date di emissione, i nomi di alcuni dei modelli di coupon-risposta e una loro sommaria descrizione.\nCollegamenti esterni.\n I buoni di risposta internazionali sul sito dell'Unione Postale Universale."}
{"id": "1508666", "revid": "486946", "url": "https://it.wikipedia.org/wiki?curid=1508666", "title": "Edgeheads", "text": ""}
{"id": "1508667", "revid": "486946", "url": "https://it.wikipedia.org/wiki?curid=1508667", "title": "Edge-Heads", "text": ""}
{"id": "1508670", "revid": "1784425", "url": "https://it.wikipedia.org/wiki?curid=1508670", "title": "Adil \u00c7ar\u00e7ani", "text": "Figura di spicco del regime di Hoxha, \u00e8 stato dal 1981 al 1991 Primo ministro dell'Albania socialista, viceprimoministro sotto Mehmet Shehu dal 1970 al 1981, anno del suicidio di quest\u2019ultimo, ministro delle miniere e dell\u2019industria pesante negli anni \u201850 e \u201860 inoltre fu anche membro del Politburo del Partito del Lavoro d'Albania (PPSH), dal 1966 al 1991. Arrestato nel 1993 durante il regime dei democratici di Berisha per crimini contro l\u2019umanit\u00e0, contro la pace e appropriazione indebita sarebbe morto 4 anni dopo nella sua abitazione nel mentre stava scontando la sua pena, a guerra civile finita (1997)."}
{"id": "1508676", "revid": "767487", "url": "https://it.wikipedia.org/wiki?curid=1508676", "title": "Spinnerette", "text": "Gli Spinnerette sono un supergruppo alternative rock statunitense, formatosi nel 2006 come progetto solista della cantante e chitarrista Brody Dalle.\nAl supergruppo parteciparono vari artisti, come Tony Bevilacqua, che assieme alla Dalle proveniva dal disciolto gruppo The Distillers, Jack Irons (Red Hot Chili Peppers, Pearl Jam, Eleven) e Alain Johannes (Queens of the Stone Age, Eleven). La Dalle ha annunciato la nascita della band nel Marzo 2007 e sono attualmente sotto contrartto con la Anthem Records.\nL'8 agosto 2008 il gruppo rende disponibile su MySpace il brano \"Valium Knights\", incluso poi nel primo album, mentre l'11 dicembre 2008 viene reso disponibile sul sito ufficiale il primo EP, \"Ghetto Love EP\", contenente 4 tracce. Nel 2009 pubblicano l'album eponimo.\nFormazione.\nAttuale\nEx Componenti"}
{"id": "1508677", "revid": "599013", "url": "https://it.wikipedia.org/wiki?curid=1508677", "title": "Joseph-D\u00e9sir\u00e9 Job", "text": "Biografia.\n\u00c8 cugino di Marvin e Jo\u00ebl Matip, entrambi calciatori.\nCarriera.\nNella sua carriera, ha giocato per Olympique Lione, Lens, Middlesbrough, Metz, Al-Ittihad, Sedan, Nizza e Lierse, concludendo la sua carriera nel 2011.\nIl 7 agosto 1997 mette a segno la sua prima rete stagionale contro il Rennes (0-3).\nNell'estate del 2000 il M'Boro paga il cartellino di Job 4,5 milioni di euro prelevandolo dal Lens. Nel 2006 il Sedan lo preleva a costo zero dagli inglesi e nella stagione seguente il Nizza lo acquista per 500.000 euro.\nIl 14 marzo 2010 con una nota apparsa sul sito ufficiale, i belgi del Lierse hanno reso noto l'ingaggio dell'attaccante."}
{"id": "1508678", "revid": "1543377", "url": "https://it.wikipedia.org/wiki?curid=1508678", "title": "Heoroweard", "text": "Heoroweard \u00e8 un personaggio che appare nel \"Beowulf\" e che compare anche in alcune leggende norrene, dove \u00e8 chiamato \"Hj\u00f6rvar\u00f0r\" o \"Hiartuar\". Se fosse esistito, il suo nome nella lingua del tempo (il proto-norreno) sarebbe stato *\"Heruwarduz\".\nNelle fonti norrene, Heoroweard si ribell\u00f2 contro Hro\u00f0ulf/Hr\u00f3lfr Kraki e lo uccise, ma per il resto le fonti variano molto l'una dall'altra.\nNella parafrasi del \"Bjarkam\u00e1l\" nelle \"Gesta Danorum\" di Saxo Grammaticus, il suo esercito consisteva di Sueoni per una linea e di Geati per un'altra. Questa informazione non compare in nessun altro racconto.\nDiverse fonti sostengono che fosse sposato con Skuld, che secondo il riassunto di Arngr\u00edmur della perduta \"Saga degli Skj\u00f6ldungar\" era la figlia di re A\u00f0ils di Svezia (chiamato Eadgils nel \"Beowulf\"). Tuttavia, secondo il \"Chronicon Lethrense\" e la \"Hr\u00f3lfs saga kraka ok kappa hans\", lei era figlia di Helgi (Halga), mentre Saxo \u00e8 vago sull'identit\u00e0 del padre di Skuld.\nLa \"Hr\u00f3lfs saga kraka ok kappa hans\" non dice da dove venisse, ma secondo Arngr\u00edmur J\u00f3nsson Heoroweard era re di \u00d6land e, secondo Saxo, divenne jarl di Hr\u00f3lfr Kraki in Svezia, mentre per il \"Chronicon Lethrense\" era tedesco e jarl di Scania.\nNel \"Beowulf\" egli \u00e8 figlio di Heorogar, il fratello maggiore di Hro\u00f0gar (Hr\u00f3ar) e Halga (Helgi); di conseguenza aveva pi\u00f9 diritti di Hr\u00f3lfr Kraki (Hro\u00f0ulf) di ascendere al trono di Danimarca, e infatti fu proprio lui ad ucciderlo secondo altre fonti. Nel \"Beowulf\" \u00e8 citato solo una volta, ai versi 2160-2161. Beowulf, nel dare al suo signore Hygelac l'armatura di Heorogar (che Hro\u00f0gar gli aveva dato come ricompensa), ripet\u00e9 ci\u00f2 che Hro\u00f0gar aveva detto a lui: \"Giammai Heorogar l'avrebbe data a suo figlio, il valente Heoroweard, sebben fosse sincero con lui...\".\nHeoroweard non sopravvisse a lungo dopo la morte di Hr\u00f3lfr. Secondo il riassunto di Arngr\u00edmur J\u00f3nsson della \"Saga degli Skj\u00f6ldungar\", la \"Hr\u00f3lfs saga kraka ok kappa hans\" e il \"Chronicon Lethrense\" fu ucciso poco dopo. Secondo la \"Hr\u00f3lfs saga kraka ok kappa hans\" fu ucciso durante la battaglia, e secondo le altre fonti divenne re ma fu ucciso lo stesso giorno.\nSuccessori.\nSecondo Arngr\u00edmur, a Heoroweard succedette R\u00f6rek (chiamato Hre\u00f0ric nel \"Beowulf\"), il cugino del padre di Hr\u00f3lfr, ma fu attaccato da Valdar; alla fine si divisero il regno: R\u00f6rek mantenne la Zelanda, Valdar prese la Scania. Questa versione non concorda con il \"Bjarkam\u00e1l\" che racconta invece che R\u00f6rik fu ucciso da Hr\u00f3lfr.\nSecondo la \"Hr\u00f3lfs saga kraka ok kappa hans\", Skuld eredit\u00f2 il regno ma fu uccisa dal re dei Geati Thorir Zampa-di-Segugio e dagli uomini di Yrsa. Il regno pass\u00f2 poi nelle mani delle figlie di Hr\u00f3lfr.\nSecondo Saxo, fu H\u00f6\u00f0r, fratello di A\u00f0ils, che divenne re contemporaneamente di Danimarca e Svezia.\nNel \"Chronicon Lethrense\", \u00e8 Haki figlio di Hamund a diventare re di Danimarca, ma le altre fonti che lo menzionano lo pongono secoli prima.\nInterpretazione di Olrik.\nLo studioso danese Axel Olrik (1903) ha proposto una soluzione al perch\u00e9 le fonti siano cos\u00ec varie. Secondo il \"Beowulf\", Adils sale sul trono svedese aiutato dai Geati. Nel caso di Heoroweard, c'\u00e8 un pretendente che sale al trono danese aiutato dagli Svedesi. Ecco perch\u00e9 Heoroweard \u00e8 facilmente eletto jarl degli Svedesi: nella versione patriottica di Saxo i monarchi svedesi sono spesso eletti e detronizzati; per rendere questo possibile, Saxo, o la sua tradizione, doveva far sconfiggere Adils dai Danesi e fargli perdere il regno. Nella tradizione islandese di Arngr\u00edmur, che ha una concezione pi\u00f9 positiva della successione dei re svedesi, Heoroweard non poteva essere messo a capo della Svezia, e cos\u00ec fu nominato re di un regno ai margini della Svezia, \u00d6land, noto per essere indipendente, ma la cui linea di successione era poco conosciuta.\nSecondo Arngr\u00edmur e il \"Chronicon Lethrense\", Heoroweard \u00e8 il genero di Adils, marito della figlia Skuld, mentre la \"Hr\u00f3lfs saga kraka ok kappa hans\" lo dice genero di Helgi (ma secondo Olrik, non avrebbe potuto sposare la propria cugina). Questo mostra che Heoroweard aveva uno stretto rapporto con Adils e Olrik suggerisce che la vera ragione del viaggio di Hr\u00f3lfr a Uppsala fosse l'aiuto da parte di Adils verso Heoroweard.\nTuttavia, secondo Snorri Sturluson, Hr\u00f3lfr mor\u00ec mentre regnava il re svedese \u00d6sten. Se sia Snorri che Olrik dicono la verit\u00e0, il re svedese che aiut\u00f2 Heoroweard nell'attacco e nell'uccisione di Hr\u00f3lfr Kraki potrebbe non essere stato Adils, ma \u00d6sten."}
{"id": "1508681", "revid": "599013", "url": "https://it.wikipedia.org/wiki?curid=1508681", "title": "Joseph-Desir\u00e9 Job", "text": ""}
{"id": "1508685", "revid": "1149807", "url": "https://it.wikipedia.org/wiki?curid=1508685", "title": "NCAA Football 08", "text": "NCAA Football 08 \u00e8 un videogioco sportivo di football americano universitario statunitense prodotto e distribuito da Electronic Arts nel 2007 per le principali console, ovvero Xbox 360, PlayStation 3, PlayStation 2 e Xbox."}
{"id": "1508687", "revid": "1892390", "url": "https://it.wikipedia.org/wiki?curid=1508687", "title": "Ylli Bufi", "text": "\u00c8 stato nel 1991 Primo ministro dell'Albania."}
{"id": "1508689", "revid": "114325", "url": "https://it.wikipedia.org/wiki?curid=1508689", "title": "Hiartuar", "text": ""}
{"id": "1508695", "revid": "229447", "url": "https://it.wikipedia.org/wiki?curid=1508695", "title": "TREOS", "text": ""}
{"id": "1508699", "revid": "114325", "url": "https://it.wikipedia.org/wiki?curid=1508699", "title": "Hj\u00f6rvar\u00f0r", "text": ""}
{"id": "1508700", "revid": "1848372", "url": "https://it.wikipedia.org/wiki?curid=1508700", "title": "Sacrificio di Isacco", "text": "Il sacrificio di Isacco (in ebraico \u05e2\u05b2\u05e7\u05b5\u05d9\u05d3\u05b7\u05ea \u05d9\u05b4\u05e6\u05b0\u05d7\u05b7\u05e7) \u00e8 un episodio del libro biblico della \"Genesi\". Il suo racconto si trova in .\nDio, per mettere alla prova la fede di Abramo, gli ordina di sacrificare il proprio figlio Isacco. Abramo si reca senza esitazioni sul monte Moriah e mentre sta per compiere diligentemente il sacrificio, impugnando gi\u00e0 il coltello, un angelo del Signore scende a bloccarlo e gli mostra un ariete da immolare come sacrificio sostitutivo.\nLa scena, interpretata come prefigurazione del sacrificio di Cristo, \u00e8 uno degli episodi salienti del Pentateuco.\nIl racconto nelle Sacre Scritture.\nSecondo il racconto biblico, al primo patriarca biblico Abramo (ebraico: \u05d0\u05b7\u05d1\u05b0\u05e8\u05b8\u05d4\u05b8\u05dd, \"Avraham\", \"Padre di molti/dei popoli\"; ), figlio di Tiri\u1e2b e discendente di \u0160em, venne fatta da Dio la promessa che la sua progenie sarebbe stata \"numerosa\" come le \"stelle del cielo\" (), nonostante lui fosse molto \"vecchio\" e sua moglie Sara (ebraico: \u05e9\u05b8\u05c2\u05e8\u05b8\u05d4) \"vecchia\" e sterile.\nSecondo la cronologia biblica, Abramo aveva 100 anni e Sara 90 quando Dio strinse con Abramo \"quel patto\". Un patto tramite il quale dal \"seme\" di Abramo si sarebbe giunti al Messia e \"tutte le nazioni della terra sarebbero state benedette\" (), (), ().\nAbramo, uomo giusto e devoto, fino a quella promessa era stato al centro di avvenimenti che avevano rafforzato la sua fede incondizionata verso Dio. Aveva visto come il Dio della Bibbia aveva liberato e protetto le persone giuste e fedeli liberandole da oppressori pagani, non ultima la liberazione e la salvezza per suo nipote Lot e le sue figlie da Sodoma e Gomorra.\nLa fede si contrapponeva ai fatti, come poteva Sara generare un figlio ad Abramo visto che era non solo \"avanti negli anni\", ma \"sterile\"? Quando uno degli angeli disse ad Abramo che dopo non molto tempo Sara avrebbe avuto un figlio, Sara rise. () Ma c'era forse \"qualcosa di troppo straordinario per Dio?\" ().\nInfatti, mesi dopo, il racconto biblico asserisce che Dio \"rivolse la sua attenzione a Sara proprio come aveva detto, e Dio fece ora a Sara proprio come aveva parlato. E Sara rimase incinta e partor\u00ec quindi un figlio ad Abramo nella vecchiaia di lui, al tempo fissato di cui Dio gli aveva parlato [...] e gli mise nome Isacco\" (). Isacco quindi crebbe con le amorevoli cure dei due genitori che avevano visto la miracolosa potenza di Dio manifestarsi su di loro con un figlio che sarebbe stato, secondo le Scritture, addirittura il precursore dello stesso Messia.\nDopo altri avvenimenti che dimostrarono l'ubbidienza e la fedelt\u00e0 di Abramo verso \"il vero Dio\", il racconto della Bibbia prosegue che Dio mise alla prova Abramo: \"Prendi suvvia, tuo figlio, il tuo figlio unico che ami tanto, Isacco, e fa un viaggio nel paese di Moria e l\u00e0 offrilo come olocausto su uno dei monti che io ti designer\u00f2\".\nIl racconto biblico dimostra che Abramo non ebbe esitazioni. Genesi 22:3 infatti dice che \"Abramo si alz\u00f2 dunque la mattina di buon'ora,\" sell\u00f2 il suo asino e prese con s\u00e9 \"due dei suoi servitori e Isacco suo figlio,\" quindi \"spacc\u00f2 la legna per l'olocausto e si mise in viaggio per il luogo designato da Dio.\"\nIl viaggio dur\u00f2 tre giorni: appena Abramo sopraggiunse nelle vicinanze del luogo designato, lasci\u00f2 i suoi servitori e l'asino proseguendo a piedi con il solo Isacco che trasportava intanto la legna per l'olocausto. Giunti al luogo dell'olocausto Abramo dispose un altare su cui mettere la legna, quindi leg\u00f2 suo figlio Isacco mani e piedi ponendolo sull'altare al di sopra della legna. Il racconto biblico prosegue dicendoci che cosa accadde:\nLa fede di Abramo, l'ubbidienza di Isacco e la promessa del \"seme\".\nAlcuni studiosi fanno rilevare che Isacco fu ubbidiente e rispettoso verso l'anziano padre. Infatti, mentre il racconto biblico asserisce che Abramo era vecchio avendo superato di gran lunga i 100 anni, Isacco non sembra essere stato un bambino, bens\u00ec un giovane vigoroso che, se non fosse stato consenziente, poteva opporsi con la forza al padre. Lo storico Giuseppe Flavio, infatti, riportando il pensiero della tradizione ebraica in \"Antichit\u00e0 giudaiche\", afferma che Isacco aveva 25 anni all'epoca del suo sacrificio.\nAbramo d'altronde, cos\u00ec come fa notare il filosofo cristiano S\u00f8ren Kierkegaard nella sua opera Timore e tremore, ubbid\u00ec prontamente. Non si pose dubbi sulla ragione di quella richiesta di sacrificio da parte di Dio, se Egli lo richiedeva, la ragione era giusta! Abramo non avvis\u00f2 n\u00e9 la moglie n\u00e9 i suoi parenti per portare a termine la sua opera, l'etica di Dio (che il filosofo chiama religiosa), ad avviso del filosofo e teologo danese, per Abramo veniva prima di ogni \"altra\" etica.\nD'altronde l'apostolo Paolo nelle stesse Sacre Scritture spiega anche un'ulteriore ragione della fede di Abramo. Abramo era certo che il Dio di Israele che gli aveva dato Isacco e con il sacrificio glielo toglieva, in seguito l'avrebbe risuscitato dai morti. Nella sua lettera agli Ebrei capitolo 11 versetti da 17 a 19 l'apostolo Paolo infatti scrive: \"Per fede Abramo, quando fu provato, fece come se offrisse Isacco, e l'uomo che aveva lietamente ricevuto le promesse, tent\u00f2 di offrire il [suo] unigenito, bench\u00e9 gli fosse stato detto: \"Quello che sar\u00e0 chiamato 'tuo seme' verr\u00e0 da Isacco\". Ma egli riconobbe che Dio poteva destarlo dai morti, e da l\u00ec lo ricevette pure in modo illustrativo.\"\nLa promessa di un \"seme\" che da Abramo attraverso il figlio Isacco avrebbe condotto al Messia \u00e8 uno dagli argomenti principali delle Sacre Scritture. Isacco, infatti oltre a trovarsi nella linea di ascendenza di Ges\u00f9, ne prefigura il suo sacrificio.\nEsegesi ebraica.\nSecondo l'esegesi ebraica, Isacco aveva 37 anni al momento del sacrificio. Con questo espediente i midrashim spiegano che:\nSecondo i midrashim quando gli Angeli fermarono Abramo, Isacco aveva gi\u00e0 un taglio sulla gola. Isacco fu portato a Gan Eden per guarire ma dovette aspettare molto per la completa guarigione.\nAlcuni esegeti affermano che la vita di Isacco fu \u201csilenziosa\u201d a causa del trauma per il sacrificio, ma altri hanno cercato altre ragioni tra le pi\u00f9 varie.\nRiferimenti neotestamentari.\nNel Nuovo Testamento troviamo riferimenti al sacrificio, in due lettere. Nella Lettera agli Ebrei scritta da Paolo in (Eb ), passo che potrebbe ricalcare l'esegesi ebraica secondo la quale, Abramo credeva che Dio potesse resuscitargli il figlio dopo il sacrificio:\ne nella Lettera di Giacomo in (Giac )\nParalleli con l'Islam.\nNel Corano, s\u016brat as S\u0101ff\u0101t si parla estesamente di Abramo (Ibrah\u012bm), dal versetto 83 al versetto 113 per un totale di 30 versetti. Nei versetti 101-109 si racconta del sacrificio di suo figlio.\nQuando il figlio fu piegato a terra per essere sacrificato, Dio ferm\u00f2 il Suo Inviato e decise di sostituire al figlio un montone. Le differenze tra i due racconti sono queste: Dio non parla direttamente ad Abramo ma in sogno, il figlio \u00e8 del tutto consapevole gi\u00e0 da prima del sacrificio e accetta volontariamente la morte. Gli esegeti sono divisi nell'identificare il figlio sacrificato con Isacco (I\u0161\u0101q) o Ismaele (Ism\u0101\u2018\u012bl), entrambi conosciuti e riveriti dall'Islam come unici figli, tra quelli di Abramo, ad aver avuto il dono della profezia. \nIl Corano non riprende ulteriormente l'episodio, largamente approfondito dagli esegeti, che lo indicano come una delle varie prove a cui fu sottoposto Abramo, oltre alla condanna nel fuoco, che scamp\u00f2 entrando nel fuoco senza bruciare, e l'abbandono di Ism\u0101'\u012bl e H\u0101jar.\nIl problema etico del sacrificio di Isacco nella filosofia di Kierkegaard.\nUn filosofo che ha analizzato i problemi etici connessi al biblico sacrificio di Isacco \u00e8 stato S\u00f8ren Kierkegaard in una delle sue pi\u00f9 importanti opere ovvero, Timore e tremore. In questa opera Kierkegaard analizza il personaggio Abramo spiegando le ragioni etiche-religiose di un comportamento, altrimenti eticamente inspiegabile. In una delle versioni della sua opera a cura di Cornelio Fabro, il curatore dell'opera kikegaardiana rileva che Abramo \u00e8 chiamato dal filosofo danese \"eroe della fede\" e \"modello del cristianesimo straordinario\".\nInfatti Abramo non valic\u00f2 con inopportune riflessioni \u00abi limiti della Fede [...] Il padre della Fede rimase nella Fede lungi, dai limiti, da quei confini in cui la fede svanisce in riflessioni\u00bb.\nIl gesto di Abramo secondo Fabro \u00abrivela l'essenza della religiosit\u00e0 e ci porta alla soglia della fede cristiana: la religione (la fede) \u00e8 il fondamento della morale, non la morale il fondamento della fede\u00bb.\nAbramo, continua Fabro, \u00abnon dubit\u00f2: non si mise a sbirciare a destra e a sinistra per trovare qualche scappatoia. Egli sapeva che era Dio, l'Onnipotente, che lo metteva alla prova: sapeva che si poteva esigere da lui il sacrificio pi\u00f9 duro: ma sapeva anche che nessun sacrificio \u00e8 troppo duro quando \u00e8 Dio che lo vuole\u00bb.\nNell'opera vera e propria, il filosofo cristiano danese, che qui si firma con lo pseudonimo Johannes de Silentio, nella sua prefazione al principale tema dove parla della encomiabile fede di Abramo, contrappone \"il dubbio\", lanciando la prima feroce accusa verso coloro che a suo avviso erano andati pomposamente \"oltre la fede\" e quindi asserisce:\u00abOgni mercante della speculazione, che l'importante corso della filosofia moderna mette in evidenza, ogni libero docente, assistente, studente, non si accontenta di fermarsi a dubitare di tutto ma va oltre.\u00bb\nQuesti personaggi, ad avviso di Kierkegaard, non erano qualificati per comprendere l'etica del gesto di Abramo. Kierkegaard mette quindi in evidenza in quest'opera che \"l'etica religiosa\", mostrata da Abramo, era superiore a qualsiasi altro 'tipo' di etica. Un uomo etico avrebbe, di norma, parlato con sua moglie, quindi Abramo avrebbe dovuto avvisare sua moglie Sara oltre che il fedele Eliezer, del proposito di sacrificare Isacco. L'omicidio, anche quello sacrificale, era condannato dalla societ\u00e0 di cui faceva parte Abramo, oltre che risaputamente condannato da Dio. Inoltre era eticamente sbagliato che 'qualunque padre' sopprimesse il proprio figlio.\nEcco invece che qui Kierkegaard spiega, in contrapposizione alla 'normale' etica, l'etica superiore, quella di Dio che include la fede in Lui stesso. Abramo non tentenna, non pensa ad alcuna conseguenza, non fa calcoli, non ha dubbi di alcun genere, ripone la sua totale fiducia in Dio. Se Dio comanda, qualunque sia il suo comando, ci sar\u00e0 una valida ragione anche se non da noi compresa, e \"quella ragione\" surclassa ogni altra ragione, ogni altro comportamento decisionale.\nThe Binding of Isaac.\nThe Binding of Isaac \u00e8 un videogioco di tipo roguelike creato da Edmund McMillen nel 2011. Il gioco \u00e8 ispirato alla Bibbia e soprattutto al sacrificio di Isacco, infatti la trama \u00e8 facilmente riconducibile all'evento biblico, se non per il fatto che \u00e8 ambientata ai giorni nostri."}
{"id": "1508701", "revid": "114325", "url": "https://it.wikipedia.org/wiki?curid=1508701", "title": "Hiorvardus", "text": ""}
{"id": "1508702", "revid": "114325", "url": "https://it.wikipedia.org/wiki?curid=1508702", "title": "Hi\u00f8rvardus", "text": ""}
{"id": "1508703", "revid": "767487", "url": "https://it.wikipedia.org/wiki?curid=1508703", "title": "Achemone", "text": "Nella mitologia greca, Achemone era il nome di un titano.\nIl mito.\nAchemone, insieme ad un suo pari, insult\u00f2 a lungo Eracle, non credendo alla sua natura divina. L'eroe, allora, decise di punirlo e umiliarlo.\nAltre versioni del mito.\nSecondo un'altra versione del mito, Achemone era un ciclope, che assieme al fratello Basala viveva di brigantaggio nell'isola di Pitecusa (nel mar Tirreno). Il giorno in cui i due Ciclopi assalirono Eracle, che si trovava nei pressi a dormire, il forzuto eroe li appese per i piedi all'estremit\u00e0 della propria clava e se li caric\u00f2 sulle spalle. Eracle, poi, divertito da una loro spiritosa osservazione, li perdon\u00f2 e li lasci\u00f2 liberi.\nIn un'altra versione, Achemone \u00e8 la madre di Laodamia, avuta con Bellerofonte."}
{"id": "1508704", "revid": "114325", "url": "https://it.wikipedia.org/wiki?curid=1508704", "title": "Hevardus", "text": ""}
{"id": "1508705", "revid": "27723", "url": "https://it.wikipedia.org/wiki?curid=1508705", "title": "Ritratto di Giulia Manusardi", "text": ""}
{"id": "1508706", "revid": "33689", "url": "https://it.wikipedia.org/wiki?curid=1508706", "title": "The Orange Box", "text": "The Orange Box \u00e8 una raccolta di videogiochi prodotti e pubblicati da Valve Corporation. La raccolta include cinque titoli, dei quali tre inediti: \"Half-Life 2\" e ', gi\u00e0 pubblicati come prodotti singoli; ', \"Portal\" e \"Team Fortress 2\", pubblicati in occasione della raccolta. Le versioni per Xbox 360 e Windows sono state messe in vendita dal 10 ottobre 2007 nei negozi, sebbene quest'ultima fosse gi\u00e0 stata anticipata di un giorno per il download tramite Steam; la versione PlayStation 3 \u00e8 stata pubblicata l'11 dicembre 2007.\nContenuti.\n\"The Orange Box\" raccoglie cinque giochi: \"Half-Life 2\" con i suoi due sequel \"Episode One\" e \"Episode Two\"; \"Portal\" e \"Team Fortress 2\". Tutti i giochi contenuti nella raccolta usano il motore di gioco Source.\n\"Half Life 2\" e sequel.\nI sequel di \"Half-Life\", anch'essi giochi di tipo sparatutto in prima persona ambientati in un mondo fantascientifico, riprendono la storia iniziata nel primo capitolo della serie, \"Half Life\", datato 1998. \"Half-Life 2\" e il suo primo sequel \"Episode One\" erano gi\u00e0 in commercio rispettivamente dal 2004 e dal 2006, ma la loro inclusione nella raccolta fu accompagnata da un nuovo capitolo della serie, \"Episode Two\"\".\"\n\"Portal\".\nVideogioco rompicapo in prima persona, \"Portal\" vede il giocatore affrontare puzzle sempre pi\u00f9 complicati all'interno di laboratori sperimentali circondato da una trama e dei personaggi ricchi di humor nero.\n\"Team Fortress 2\".\nSequel di \"Team Fortress Classic\", \"Team Fortress 2\" \u00e8 uno sparatutto in prima persona multigiocatore pubblicato dopo uno sviluppo durato nove anni, con un'esperienza di gioco molto differente rispetto ai capitoli precedenti ed uno stile artistico pi\u00f9 affine ai cartoni animati e alle illustrazioni di artisti del novecento come Norman Rockwell.\nColonna sonora.\nIl 21 dicembre 2007 \u00e8 uscita la raccolta delle colonne sonore dei giochi inclusi ne l'Orange Box. \u00c8 disponibili sia su CD audio che in formato MP3 sullo stesso Steam e in altri servizi di distribuzione digitale musicale. \u00c8 stata inoltre inclusa nel videogioco \"Audiosurf\", in formato MP3.\nAccoglienza.\nLa compilation \u00e8 stata accolta con grande favore dalla critica. IGN, che ha dato al prodotto su PC un voto pari a 9.5/10, ha definito la raccolta \"uno dei migliori affari nella storia dei videogiochi\". Furono per\u00f2 espresse alcune critiche, rivolte esclusivamente alla versione per Playstation 3, a causa di problemi di ottimizzazione.\nRivisitando la compilation di Valve nel suo decimo anniversario, il bisettimanale di economia Forbes ha definito il prodotto \"un pinnacolo dell'azienda\"."}
{"id": "1508708", "revid": "111885907", "url": "https://it.wikipedia.org/wiki?curid=1508708", "title": "Ritratto di Giulia Fusi Manusardi", "text": "Il Ritratto di Giulia Fusi Manusardi \u00e8 un olio su tela di Giovanni Moriggia, risalente al 1829. Fu realizzato dal pittore nella sua citt\u00e0 natale, Caravaggio, in Lombardia.\nStoria e descrizione.\nL'opera raffigura una donna, la Manusardi, che sorride in maniera compiacente. La dama indossa un cappello alla moda ed un magnifico scialle ricamato a punto raso.\nIn basso, la firma dell'autore.\nL'opera \u00e8 attualmente custodita all'interno della pinacoteca civica di Caravaggio."}
{"id": "1508711", "revid": "767487", "url": "https://it.wikipedia.org/wiki?curid=1508711", "title": "E venne il giorno", "text": "E venne il giorno (\"The Happening\") \u00e8 un film del 2008, scritto, diretto e prodotto da M. Night Shyamalan.\nIl film \u00e8 uscito nelle sale italiane, come negli Stati Uniti, venerd\u00ec 13 giugno 2008.\nTrama.\nAl Central Park di New York, le persone presenti cadono in uno stato confusionale e, una ad una, si tolgono inspiegabilmente la vita. Inizialmente si pensa sia colpa di un attacco biochimico terroristico, ma man mano che le morti si propagheranno per tutto il Nordest degli Stati Uniti, quest'ipotesi verr\u00e0 accantonata.\nA Filadelfia Elliot Moore, un insegnante liceale di scienze, e sua moglie Alma, accompagnati dall'amico Julian con la figlia Jess, decidono di lasciare la citt\u00e0 e prendere un treno per Harrisburg. Durante il viaggio giunge notizia dell'espansione del contagio ad altre grandi citt\u00e0 del Nordest e la cosa \u00e8 talmente grave da costringere il treno a fermarsi, lasciando tutti a piedi alla stazione di un paesino di campagna. Presa coscienza della gravit\u00e0 della situazione, tutti cercano di fuggire pi\u00f9 lontano possibile, mentre Julian, per raggiungere la moglie con la quale ha perso i contatti, decide di accettare un passaggio verso Princeton, e quindi affida sua figlia Jess a Elliot e Alma, che invece salgono sull'auto di una coppia di vivaisti del luogo. Sono questi, per primi, a suggerire l'ipotesi secondo la quale la terribile neurotossina sarebbe prodotta dalle piante, in reazione a qualcosa che le minaccia.\nMentre Julian e i suoi compagni di viaggio entrano nella zona contaminata andando incontro al suicidio, Elliot e i suoi sono costretti a cambiare il percorso previsto dopo aver visto dei morti sulla strada, e finiscono per fermarsi a un incrocio dove da tutte le direzioni fuggono al contagio che sembra ormai accerchiarli. Di comune accordo decidono di proseguire a piedi verso i campi dopo aver capito che la minaccia, partita dalle metropoli, sta attaccando via via centri sempre pi\u00f9 piccoli. Divisi in due gruppi, dopo un po' quello pi\u00f9 consistente \u00e8 raggiunto dal contagio e tutti i suoi componenti, a uno a uno, si tolgono la vita utilizzando la pistola di un soldato.\nI superstiti, terrorizzati, si sparpagliano per le campagne, ed Elliot, Alma e Jess corrono insieme con due ragazzini verso una casa che per\u00f2 \u00e8 sprangata. In cerca di un po' di cibo per la bambina, incontrano l'ostilit\u00e0 del proprietario dell'abitazione che, sentendosi minacciato dai modi aggressivi e arroganti di uno dei due adolescenti, spara e uccide i due giovani. I tre rimasti riprendono a muoversi, questa volta verso un'altra casa che sembra abbandonata ma dove in realt\u00e0 trovano una signora anziana che non ha alcun contatto con il mondo esterno. La signora offre loro un pasto, li ospita per la notte, e il giorno dopo, uscita di casa, si toglie la vita. Elliot pensa che sia la fine e poco dopo, per raggiungere Alma e la bambina, rifugiatesi in un capanno poco distante dalla casa in cui si trova Elliot, esce di casa andando incontro al destino, mentre anche loro due fanno altrettanto. Ma l'attacco delle tossine si \u00e8 esaurito e il pericolo \u00e8 scampato.\nPoco tempo dopo la vita sembra tornata alla normalit\u00e0 con Jess che \u00e8 amorevolmente curata da Elliot e Alma. Intanto uno scienziato in televisione ipotizza la possibilit\u00e0 che quanto accaduto sia stato solamente un avvertimento della natura contro l'uomo, giudicato da essa una minaccia per il pianeta intero. Intanto, in Francia, nel Giardino delle Tuileries di Parigi, si ripete la scena avvenuta a Central Park.\nProduzione.\nNel gennaio del 2007, Shyamalan accanton\u00f2 il progetto dell'adattamento cinematografico in live action di \"Avatar - La leggenda di Aang\", e scrisse una sceneggiatura intitolata \"The Green Effect.\" Gir\u00f2 vari Studios per proporre il suo progetto, ma dopo il mezzo flop di \"Lady in the Water\" gli Studios si dimostrarono poco interessati alla realizzazione del film. Shyamalan torn\u00f2 a Filadelfia per riscrivere in parte la sceneggiatura e in seguito la 20th Century Fox credette al progetto, reintitolato \"The Happening\".\nDistribuzione.\nIl film \u00e8 stato distribuito nei cinema statunitensi dal 13 giugno 2008.\nAccoglienza.\nIncassi.\nLa pellicola ha guadagnato negli USA , mentre in Italia ha totalizzato . In tutto il mondo, ha guadagnato .\nCritica.\nIl film \u00e8 stato accolto molto negativamente dalla critica. Il sito aggregatore di recensioni Rotten Tomatoes riporta che solo il 18% delle 176 recensioni professionali ha dato un giudizio positivo, con un voto medio di 4 su 10. Il consenso critico del sito recita: \"\"E venne il giorno\" inizia con una promessa, ma sfortunatamente scende a una sciocchezza incoerente e poco convincente.\" Su Metacritic il film detiene un punteggio di 34 su 100 basato sul parere di 38 critici.\nAi Razzie Awards 2008 il film ha inoltre ricevuto le seguenti candidature:"}
{"id": "1508712", "revid": "110157", "url": "https://it.wikipedia.org/wiki?curid=1508712", "title": "Bone Palace Ballet", "text": "Bone Palace Ballet \u00e8 il secondo full-length album pubblicato dalla post-hardcore band Chiodos.\nIl disco.\nIl titolo dell'album \u00e8 tratto da una poesia di Charles Bukowski. L'album ha debuttato al #5 della classifica U.S. Billboard 200, vendendo circa 39000 copie nella sua prima settimana. Ad ottobre 2007, l'album ha venduto 61000 copie."}
{"id": "1508713", "revid": "767487", "url": "https://it.wikipedia.org/wiki?curid=1508713", "title": "Chris Caffery", "text": "Biografia.\nHa inciso la sua prima demo a soli 14 anni, e a 17 (anno in cui realizz\u00f2 la seconda demo) ha debuttato con il suo primo concerto a New York.\nDurante la sua carriera ha collaborato con numerose band tra cui: Metalium, Circle II Circle e Doro Pesch, ed \u00e8 tuttora chitarrista dei Savatage e della Trans-Siberian Orchestra. \nDal 2004 ha anche intrapreso la carriera solista, pubblicando fino ad oggi tre dischi.\nDiscografia.\nCon i Savatage.\nPur non suonando sull'album \"Gutter Ballet\" del 1989, Chris appare nelle foto all'interno del libretto \"come segno di benvenuto ufficiale e per preparare i fans alla formazione che avrebbero visto esibirsi nel successivo tour\"."}
{"id": "1508715", "revid": "741864", "url": "https://it.wikipedia.org/wiki?curid=1508715", "title": "Premio Kodansha per i manga", "text": "Il \u00e8 un premio annuale sponsorizzato dalla K\u014ddansha per le serie manga di propriet\u00e0 di K\u014ddansha o di altre aziende pubblicate durante l'anno. Nonostante il premio sia gestito da una casa editrice, vengono premiati anche titoli di propriet\u00e0 di altri editori.\nAttualmente ci sono quattro categorie premiabili: kodomo, sh\u014dnen, sh\u014djo, e generale. Il premio venne istituito nel 1977, inizialmente per le categorie sh\u014dnen e sh\u014djo. Il primo premio per la categoria generale venne istituito nel 1982, e per la categoria bambini nel 2003."}
{"id": "1508731", "revid": "599013", "url": "https://it.wikipedia.org/wiki?curid=1508731", "title": "Rci", "text": ""}
{"id": "1508735", "revid": "767487", "url": "https://it.wikipedia.org/wiki?curid=1508735", "title": "Peter Hook", "text": "Meglio conosciuto come bassista della band Joy Division, gruppo in cui ha militato dal 1977 fino al 1980 e successivamente dei New Order tra il 1980 e il 2007. Nel 2010 ha fondato i Peter Hook and The Light, band con cui suona i migliori successi dei Joy Division e dei New Order.\nBiografia.\nNato a Salford, nel Lancashire nel 1956, frequent\u00f2 la Salford Grammar School per poi lavorare, per qualche anno, nel municipio di Manchester.\nNel 1977 fonda i Joy Division insieme a Bernard Sumner, di cui fu il bassista fino allo scioglimento del gruppo, avvenuto nel 1980 in seguito al suicidio del cantante Ian Curtis.\nNel 1981, insieme ai componenti superstiti del gruppo, fonda i New Order, e vi resta fino al 2007 quando le divergenze interne lo hanno portato ad annunciare la fine della band.\nNel frattempo era stato il fondatore di altri due gruppi progetto parallelo, i Revenge (1989-1991) e i Monaco (1997-2001); con quest'ultimo ottenne un discreto successo commerciale nel 1997 grazie al singolo \"What Do You Want From Me?\".\nNel 2010 fonda una propria band, Peter Hook and The Light, di cui \u00e8 cantante e bassista, suonando canzoni dei Joy Division e dei New Order. Il gruppo esordisce il 18 maggio dello stesso anno in un concerto a Manchester dedicato a Ian Curtis in occasione dei trent'anni della sua scomparsa.\nIl 29 gennaio 2013 pubblica il libro \"Unknown Pleasures - Inside Joy Division\" edito in Italia nel 2014 come \"Joy Division - Tutta la storia\" dove racconta la sua infanzia, la nascita e l'evoluzione dei Joy Division fino alla morte di Ian Curtis.\n\u00c8 noto per il suo caratteristico stile musicale, che ha ispirato innumerevoli bassisti Alternative rock, Post-punk e New wave.\nVita privata.\nHa avuto due figli dalla compagna Iris Bates. Nel 1994, spos\u00f2 la comica Caroline Aherne, ma il matrimonio fin\u00ec nel 1996. Successivamente ha sposato Rebecca Jones, da cui ha avuto una figlia.\nDiscografia.\nCon i Joy Division.\nAlbum in studio\nEP\nLive\nRaccolte\nSingoli\nCon i New Order.\nAlbum in studio\nLive\nRaccolte\nSingoli\nCon i Peter Hook and The Light.\nEP\nLive"}
{"id": "1508740", "revid": "599013", "url": "https://it.wikipedia.org/wiki?curid=1508740", "title": "Vladimir Stojkovi\u0107", "text": "Carriera.\nClub.\nCresciuto nelle giovanili della , inizi\u00f2 la carriera da professionista nel 2003, in Bosnia ed Erzegovina, con il Leotar Trebinje dove scese in campo in 4 occasioni. L'anno seguente passa, sempre in prestito, allo Zemun, dove rimane due anni giocando 38 partite totali. Tornato a Belgrado, sotto la guida di Walter Zenga, vince il campionato 2005-2006 e la Coppa di Serbia-Montenegro 2006.\nNell'estate del 2006 si trasferisce in Francia, al Nantes, per sostituire Micka\u00ebl Landreau passato al Paris Saint-Germain: partito titolare, gioca 11 partite, ma alla fine gli viene preferito Vincent Briant.\nNel gennaio 2007 passa cos\u00ec al Vitesse Arnhem dove conclude la stagione giocando altre 9 partite. L'11 luglio 2007 viene ingaggiato dallo Sporting CP, con cui vince la Supercoppa del Portogallo 2007.\nNel gennaio 2009 passa in prestito alla squadra spagnola del Getafe CF e in estate sempre in prestito al Wigan\nIl 28 agosto 2010 viene ceduto al Partizan Belgrado con cui firma un triennale, ritornando quindi in patria per\u00f2 al club che \u00e8 acerrimo rivale della , club nel quale \u00e8 cresciuto. Poche settimane prima era stato peraltro nominato membro onorario della Stella Rossa. I tifosi del Marakan\u00e0 iniziano cos\u00ec a considerarlo come un traditore minacciandolo e fischiandolo anche in sua assenza. Con il Partizan vince campionato e Coppa di Serbia a tavolino contro il Vojvodina.\nIl 25 gennaio 2014 passa alla squadra greca dell'Ergotelis.\nSempre nel 2014 passa al Maccabi Haifa, squadra vincitrice di 12 campionati israeliani, segnando un triennale con la squadra biancoverde.\nIl 24 Agosto 2016, Stojkovi\u0107 firma un contratto biennale con il Nottingham Forest.\nNazionale.\nHa partecipato, nel 2004, ai Campionati Europei Under-21 2004, con la Nazionale di calcio della Serbia e Montenegro Under-21, arrivando in finale, ma perdendo contro l'Italia. Nell'edizione del 2006, come capitano, la formazione slava \u00e8 invece arrivata alle seminifinali della manifestazione.\nDopo il debutto, nel 2006, con la nazionale maggiore serbo-montenegrina, ha partecipato ai Mondiali del 2006, riserva del titolare Dragoslav Jevri\u0107. Dopo il ritiro di quest'ultimo, con le qualificazioni agli Europei del 2008, diventa titolare della nazionale serba, prendendo anche parte ai mondiali 2010 in Sudafrica, dove la Serbia \u00e8 stata eliminata al primo turno, ma dove si \u00e8 anche distinto per aver parato un rigore a Lukas Podolski in occasione del match vinto contro la Germania.\nNell'ottobre del 2010, in occasione della partita di qualificazione agli Europei 2012 contro l'Italia a Genova, Stojkovi\u0107 ha subito nel pullman della squadra un'aggressione da parte di un gruppo di tifosi serbi della Stella Rossa, venendo cos\u00ec estromesso dalla partita a causa delle sue condizioni fisiche. La partita verr\u00e0 poi sospesa in seguito alle intemperanze dei tifosi balcanici.\nStatistiche.\nPresenze nei club.\n\"Statistiche aggiornate al 23 settembre 2021.\"\nCronologia presenze e reti in nazionale.\n "}
{"id": "1508741", "revid": "72396", "url": "https://it.wikipedia.org/wiki?curid=1508741", "title": "Dirk Felsenheimer", "text": ""}
{"id": "1508742", "revid": "287204", "url": "https://it.wikipedia.org/wiki?curid=1508742", "title": "Vladimir Stojkovic", "text": ""}
{"id": "1508747", "revid": "62004", "url": "https://it.wikipedia.org/wiki?curid=1508747", "title": "Enrique Lucas Gonzales Guaita", "text": ""}
{"id": "1508749", "revid": "1656773", "url": "https://it.wikipedia.org/wiki?curid=1508749", "title": "Fago T2", "text": "Il fago T2 \u00e8 un batteriofago del genere dei virus di tipo T che infetta \"Escherichia coli\". Il suo virione contiene DNA lineare a doppio filamento, ridondante alle estremit\u00e0.\nIl fago T2 fu uno dei primi virus ad essere studiato nel dettaglio. Ne furono individuati sette che infettano \"Escherichia coli\" e furono denominati per semplicit\u00e0 di \"tipo 1\" (T1), \"tipo 2\" (T2), ecc. In seguito ci si rese conto che T2, T4 e T6 presentano una struttura molto simile (testa poliedrica, struttura specifica della coda e fibre apposite per attaccarsi alla superficie del batterio).\nIl fago T2 \u00e8 noto per essere stato utilizzato in un celebre esperimento dai ricercatori Alfred Hershey e Martha Chase, che dimostrarono che il DNA dei virus \u00e8 iniettato all'interno della cellula batterica ed \u00e8 responsabile della produzione di ulteriori DNA e proteine virali, mentre le proteine, restando all'esterno, non sono ereditate tra le generazioni. Il fago \u00e8 infatti ricoperto da uno strato protettivo a base proteica ricco in zolfo, che resta all'esterno del batterio in seguito all'iniezione. Il DNA, unica molecola contenente fosforo, fu invece ipotizzato essere responsabile della trasmissione ereditaria dei caratteri. Hershey e Chase utilizzarono infatti fosforo e zolfo marcati ed evidenziarono che solo il fosforo marcato si manteneva lungo le generazioni."}
{"id": "1508752", "revid": "1543377", "url": "https://it.wikipedia.org/wiki?curid=1508752", "title": "Tahoua", "text": "Tahoua \u00e8 una citt\u00e0 del Niger, capoluogo del dipartimento e della regione omonimi.\nLa citt\u00e0 \u00e8 principalmente un centro commerciale per gli scambi e le compravendite delle genti Tuareg, che arrivano dalle zone circostanti dove praticano l'agricoltura.\nAmministrazione.\nAmministrativamente la citt\u00e0 \u00e8 suddivisa in due comuni urbani:"}
{"id": "1508754", "revid": "287204", "url": "https://it.wikipedia.org/wiki?curid=1508754", "title": "Poy Poy 2", "text": "Poy Poy 2 \u00e8 un videogioco d'azione, sviluppato dalla Konami per la PlayStation. \u00c8 stato pubblicato nel 1998, ed \u00e8 il seguito di Poy Poy. In Giappone si chiama Poitter's Point 2.\nLo scopo del gioco \u00e8 lo stesso di Poy Poy, cio\u00e8 colpire gli avversari con qualsiasi cosa.\nSi deve scegliere il personaggio, un'arena e quindi passare all'attacco dei 3 nemici di turno, prendendoli a sassate, legnate, tirandogli pinguini, catapultando loro stessi e usando armi speciali con il solo scopo di sconfiggerli.\nCi sono diversi tipi di gioco: Arcade, Tournament, e a squadre.\nPersonaggi:\nLivelli: "}
{"id": "1508756", "revid": "767487", "url": "https://it.wikipedia.org/wiki?curid=1508756", "title": "Bernard Sumner", "text": "\u00c8 stato nel 1977 uno dei due fondatori del gruppo Joy Division insieme a Peter Hook: nel gruppo suoner\u00e0 la chitarra elettrica ed il sintetizzatore. Dei New Order, il gruppo nato dalle ceneri dei Joy Division, sar\u00e0 anche paroliere e cantante. Il suo modo di cantare, che nel primo album dei New Order ricordava molto quello di Ian Curtis, divider\u00e0 i fan della vecchia band.\nDurante la sua carriera user\u00e0 vari cognomi: Sumner \u00e8 il suo cognome di nascita, mentre Dicken \u00e8 il cognome del suo padrino.\nSi spos\u00f2 il 28 ottobre 1978 con Sue Barlow ma, proprio come capiter\u00e0 al collega Peter Hook, divorzier\u00e0 poco tempo dopo.\nAppassionato di musica rock e di musica elettronica, vanta alcune collaborazioni: tra queste il progetto Electronic con Johnny Marr degli Smiths, una comparsata con i Chemical Brothers, coi quali canta nel singolo \"Out of Control\" (1999) e con i Primal Scream (2000). Nel 2009 forma i Bad Lieutenant assieme a Jake Evans e Phil Cunningham, quest'ultimo gi\u00e0 nei New Order.\nFilm.\nIl personaggio Sumner \u00e8 stato ritratto in due film. John Simm lo interpretava nella pellicola del 2002 \"24 Hour Party People\", che raccontava la storia della Factory Records. Nel film sulla biografia di Ian Curtis, \"Control\", il suo ruolo era affidato all'attore James Anthony Pearson.\nDiscografia.\n\"(Singoli nei quali Bernard Sumner ha collaborato come cantante o chitarrista)\""}
{"id": "1508762", "revid": "599013", "url": "https://it.wikipedia.org/wiki?curid=1508762", "title": "Rcr", "text": ""}
{"id": "1508764", "revid": "1573940", "url": "https://it.wikipedia.org/wiki?curid=1508764", "title": "Encyosaccus sexmaculatus", "text": "Encyosaccus sexmaculatus \u00e8 un ragno appartenente alla famiglia Araneidae.\n\u00c8 l'unica specie nota del genere Encyosaccus.\nCaratteristiche.\nNon \u00e8 facile discriminare la sottofamiglia di appartenenza di questo genere a causa dei seguenti caratteri:\nDistribuzione.\nLa specie \u00e8 stata rinvenuta nell'America meridionale: Colombia, Per\u00f9, Ecuador e Brasile.\nTassonomia.\nDal 2002 non sono stati esaminati altri esemplari, n\u00e9 sono state descritte sottospecie al 2014."}
{"id": "1508766", "revid": "339392", "url": "https://it.wikipedia.org/wiki?curid=1508766", "title": "Incoronata di Lodi", "text": ""}
{"id": "1508767", "revid": "34928", "url": "https://it.wikipedia.org/wiki?curid=1508767", "title": "Piano Condor", "text": ""}
{"id": "1508771", "revid": "1305772", "url": "https://it.wikipedia.org/wiki?curid=1508771", "title": "Major League Baseball 2K7", "text": "Major League Baseball 2K7 \u00e8 un videogioco sportivo di Baseball sviluppato dalla Kush Games e pubblicato dalla 2K Sports per le principali console nel 2007."}
{"id": "1508772", "revid": "438678", "url": "https://it.wikipedia.org/wiki?curid=1508772", "title": "Andrea Lanzani", "text": "Coetaneo del Legnanino, Lanzani fu un esponente della transizione del mondo artistico milanese alla pittura barocca; fu particolarmente attivo a cavallo fra Seicento e Settecento.\nBiografia.\nLe prime informazioni che riguardano l'attivit\u00e0 artistica di questo protagonista della stagione del barocchetto lombardo, nato a Milano nel 1641, risalgono al 1666 quando risulta attivo a Tortona nel Santuario di San Bernardino. La prima opera pervenuta sono gli affreschi in tre sale della Villa Visconti a Rho in una delle quali si legge la data 1669. Nel medesimo anno il pittore entra a far parte della rinnovata Accademia Ambrosiana nel contesto della quale esegue uno dei quadroni per la celebrazione di Federico Borromeo (1670) accanto ai suoi maestri Antonio Busca e Luigi Scaramuccia detto il Perugino.\nFu in particolare quest'ultimo a indirizzare la formazione stilistica del giovane pittore, che fonde, in un linguaggio originale e robusto, la lezione di testi classici, insieme a quelli del barocco, pervenendo a un linguaggio di gusto romano di chiara impronta accademica, cui non sono estranei riferimenti a pittori locali attivi in quel contesto, come il gesuita Andrea Pozzo.\nPrima della partenza per Roma, avvenuta alla fine del 1674 realizza opere importanti e di sicuro effetto, come la \"Fuga in Egitto\" (Milano, Chiesa di San Giuseppe).\nNella capitale entra in contatto con il pi\u00f9 celebre degli artisti romani del tempo, Carlo Maratta e viene inserito nel cantiere di Palazzo Altieri, dove affresca la \"Sala dell'Et\u00e0 dell'Argento\" in cui approfondisce l'esperienza condotta a Rho. Unica ulteriore testimonianza sopravvissuta degli anni romani \u00e8 la pala della \"Pentecoste\" nel centro marchigiano di Potenza Picena nella quale trapelano riferimenti al Maratta insieme a ricordi tipologici della pittura di padre Pozzo.\nIl rientro in Lombardia, documentato alla fine del 1677, segna l'inizio di un progressivo ingentilirsi del linguaggio del pittore, fatto che avviene sostanzialmente all'insegna del Correggio, come \u00e8 gi\u00e0 in parte visibile nella \"Morte di San Giuseppe\" (Morbegno) del 1679 dove gli accostamenti cromatici preludono a una leggiadria gi\u00e0 settecentesca.\nDi questi tempi il Lanzani riallaccia i rapporti con il suo primo antico committente, il conte Ercole Visconti, legato al clan dei Borromeo, che lo convoca (1678) per predisporre la decorazione della cappella di famiglia nel Santuario di Rho, dedicata a San Carlo Borromeo. Un'opera di cui il Lanzani fu l'intero regista, conclusa nel 1684, l'anno del rilancio del pittore sulla scena milanese, giacch\u00e9 morto il Busca, gli succede alla guida della seconda Accademia Ambrosiana.\nIl ciclo del Santuario dell'Addolorata di Rho spicca nel catalogo del pittore per la studiata concezione illusionistica, ottenuta grazie all'interazione fra pittura e scultura, densa di ricordi romani, e restituisce una personalit\u00e0 di grande facilit\u00e0 pittorica e freschezza inventiva. A seguito di quest'opera giunge verosimilmente la commissione di opere con soggetti carliani da parte del conte Vitaliano Borromeo, oggi nelle collezioni dell'Isola Bella. Il medesimo nobile collezionista \u00e8 alla base della commissione della pala del Santuario della Madonna della Fontana a Camairago presso Codogno.\nPochi anni dopo (1688, Como Santa Cecilia; 1689, Dosso del Liro, chiesa della Santissima Annunziata) L: ritorna alle decorazioni da soffitto approfondendo la riflessione in direzione barocca, partita dai modelli romani di Lanfranco e Brandi, come gi\u00e0 si era visto nel soffitto di Santa Maria delle Cacce a Pavia nel 1678 circa.\nImportanti opere milanesi di quegli anni sono il quadrone con la \"Gloria di San Carlo\" (1690) per il Duomo e \"L'Ultima comunione di S Ambrogio\" (Basilica di Sant'Ambrogio) del 1691 opera di intenso naturalismo e devozione, derivata da un modello di Agostino Carracci. Nel 1695 \u00e8 invitato a far parte della neonata Accademia di San Luca, a Milano.\nLa tavolozza scintillante del quadrone del Duomo si schiarisce ulteriormente nella serie di tele del refettorio della Certosa di Pavia, probabilmente per l'influsso di Sebastiano Ricci, attivo in quei tempi in Lombardia, da collocare subito prima del primo viaggio a Vienna dove nel 1698 dipinge la volta della Audienz-zimmer del palazzo d'Inverno del Principe Eugenio in coppia con il quadraturista bolognese Marcantonio Chiarini.\nIl contatto con la pittura veneta vista a Vienna d\u00e0 frutti nelle opere eseguite nella parentesi lombarda tra i due soggiorni viennesi: la pala con la \"Madonna, S. Eligio e S. Caterina\" del 1698 (Milano, Chiesa di San Sebastiano) e il catino del coro nel Tempio dell'Incoronata a Lodi (1699), che mostra un sostanziale avanzamento della ricerca illusionistica rispetto a quella di Dosso del Liro.\nNel 1699 \u00e8 ad Austerlitz ad affrescare le sale del castello del conte Kauniz a Slavkov. Da qui si muover\u00e0 per raggiungere Vienna, varie volte, intrattenendo legami con personalit\u00e0 importanti, tra cui Lotar Franz von Schoenborn, cui dona il \"San Francesco in estasi\" (Pommersfelden) in cambio dell'appoggio presso l'imperatore per ottenere il titolo di cavaliere, occasione per cui realizza un \"Autoritratto\". A quest'epoca risale l\"Ercole e Anteo\" di recente riconosciuto al Kunsthistorische Museum di Vienna.\nA Milano ritorna nel 1708: a questo momento va collocato il \"Miracolo del morto resuscitato al contatto della vera Croce\". Intensa \u00e8 l'attivit\u00e0 grafica dell'artista documentata soprattutto dal cospicuo nucleo dell'Ambrosiana, spesso in relazione con l'opera pittorica pervenuta."}
{"id": "1508773", "revid": "287204", "url": "https://it.wikipedia.org/wiki?curid=1508773", "title": "Control (film)", "text": ""}
{"id": "1508776", "revid": "599013", "url": "https://it.wikipedia.org/wiki?curid=1508776", "title": "Rdl", "text": ""}
{"id": "1508781", "revid": "33689", "url": "https://it.wikipedia.org/wiki?curid=1508781", "title": "Flessibilit\u00e0 (lavoro)", "text": ""}
{"id": "1508783", "revid": "118263313", "url": "https://it.wikipedia.org/wiki?curid=1508783", "title": "Quartiere Villa Mosca", "text": "Villa Mosca \u00e8 un quartiere residenziale della citt\u00e0 di Teramo, in Abruzzo.\nDescrizione e notizie.\nIl quartiere dista circa due chilometri dal centro storico di Teramo ed \u00e8 posizionato sul fianco est (uscita Teramo est) della citt\u00e0 su una dolce pendenza di una delle colline che circondano il centro. Dalla modesta altura si apre il panorama che spazia dal Gran Sasso fino al litorale adriatico e si scorgono le zone di Tortoreto e Giulianova, oltre ai vari centri abitati che sorgono sui colli della provincia teramana.\nConfina con i quartieri di: Colleparco, Gammarana e San Berardo, zona della stazione ferroviaria.\nVilla Mosca ha avuto il suo primo grande sviluppo urbanistico a partire dalla fine degli anni ottanta e ancora oggi \u00e8 un quartiere in espansione. La zona pi\u00f9 alta (a monte di Via delle Plaje) \u00e8 classificata come \"zona di espansione urbana attuata o in corso di attuazione\", mentre la zona pi\u00f9 bassa (a valle di Via delle Plaje) \u00e8 definita come \"zona edificata satura\" dal rilevamento topografico della \"Legenda di zonizzazione del territorio\" redatto dell'Amministrazione comunale teramana. La sua connotazione \u00e8 prettamente residenziale per cui non sono presenti esercizi commerciali (se non quelli indispensabili).\nNel mese di giugno dell'anno 2010, la giunta comunale teramana, presieduta dal sindaco Brucchi, ha approvato la proposta definitiva di piano integrato di intervento del quartiere. Sar\u00e0 attuato un programma di riqualificazione per l'area compresa tra via delle Plaje a est, via Raffaele Aurini a nord e viale della Resistenza a sud che ne completer\u00e0 anche l'arredo urbano e la zona di verde pubblico attrezzato. Inoltre, i colloqui intercorsi tra l'assessore all'Urbanistica Corrado Robimarga e il Comitato di quartiere, hanno evidenziato la necessit\u00e0 di rendere fruibile anche l'area antistante alla chiesa parrocchiale che si trova al confine con la zona oggetto di intervento.\n\u00c8 stata prevista e realizzata una rotonda tra via delle Plaje e viale della Resistenza per \"agevolare un miglior scorrimento del traffico\".\nParrocchia della Madonna della Salute.\nIl territorio del quartiere \u00e8 compreso, con la zona dell'ospedale Mazzini e le frazioni di Sciusciano, Villa Viola e Cannelli, nella parrocchia della Madonna della Salute, una delle cinque parrocchie della forania della citt\u00e0 di Teramo, retta dal parroco e due vicari. La chiesa della Madonna della Salute \u00e8 stata costruita negli anni novanta con l'impegno dell'allora parroco don Giovanni Saverioni. Nella giornata di domenica 30 ottobre 1994 \u00e8 stata celebrata la prima messa nel primo lotto della nuova chiesa, in concomitanza con la ricorrenza dei 50 anni di sacerdozio di don Saverioni, alla presenza del vescovo monsignor Antonio Nuzzi.\nArchitetture civili.\nOspedale \"Mazzini\".\nNel 1927 la Congrega di Carit\u00e0 di Teramo deliber\u00f2 la costruzione a Villa Mosca di un Sanatorio che fu progettato da Alfonso De Albentiis e inaugurato nel 1934.\nL'edificio, situato al centro di una vasta pineta \u00e8 oggi destinato all'uso di Ospedale Geriatrico.\nLa struttura ospedaliera comprende tre edifici tutti collegati da un tunnel sotterraneo. L'edificio centrale, il pi\u00f9 grande, ha una caratteristica forma ad H (dall'inglese Hospital).\nScuola materna \"Villa Mosca\".\nLa scuola \u00e8 stata costruita dall'amministrazione comunale di Teramo tra il 2002 e il 2006. La struttura, idonea ad accogliere circa 80 bambini, sviluppa i suoi ambienti costituiti da aule, cucina e mensa in un unico piano. Il fabbricato \u00e8 dotato di una area esterna recintata dove \u00e8 stato allestito un parco giochi.\nAll'inaugurazione della scuola, avvenuta il giorno 11 settembre 2007, hanno partecipato l'allora sindaco Gianni Chiodi e Maurizio Brucchi, che ricopriva la carica di assessore ai lavori pubblici nonch\u00e9 la giunta comunale. La scuola \u00e8 anche sede dei seggi elettorali durante le giornate delle votazioni.\nServizi.\nIl quartiere \u00e8 servito dalla linea urbana di autobus N.3 (Villa Mosca-Putignano).\nPercorso: Zona PEEP - Putignano - P.zza Garibaldi - Circ.ne Ragusa - Via Fonte Regina - Via Flaiani - Villa Mosca - Via Flaiani - Via Fonte Regina - P.zza S. Francesco - Piazza Garibaldi - Putignano\nCadenza: Servizio feriale\nPeriodico \"La Tenda\".\nIl parroco don Giovanni Saverioni, scrittore e giornalista, gi\u00e0 direttore del settimanale diocesano L'Araldo abruzzese, ha fondato nel 1974 il periodico mensile \"La Tenda\", un bollettino parrocchiale che si \u00e8 proposto per\u00f2 anche come foglio di informazione sulla vita sociale e culturale della citt\u00e0 di Teramo. Dal 2006, dopo il pensionamento di Saverioni, il periodico \"La Tenda\" viene pubblicato a cura del \"Centro di ricerche personaliste\" di Teramo.\nIl titolo \"La Tenda\", come si legge nel programma iniziale del mensile, fu scelto proprio per sottolineare la provvisoriet\u00e0 dei mezzi a disposizione di una parrocchia nella quale inizialmente si dovevano celebrare le liturgie all'interno di un garage.\nCon il nuovo periodico, si intendeva raccogliere i parrocchiani intorno al progetto di costruzione della nuova chiesa e, allo stesso tempo, informare coloro che vivevano fuori Teramo sulle manifestazioni che si svolgevano (mostre, conferenze, presentazione di libri)."}
{"id": "1508789", "revid": "1573940", "url": "https://it.wikipedia.org/wiki?curid=1508789", "title": "Epeiroides bahiensis", "text": "Epeiroides bahiensis \u00e8 un ragno appartenente alla famiglia Araneidae.\n\u00c8 l'unica specie nota del genere Epeiroides.\nEtimologia.\nIl nome deriva dal greco ', \"ep\u00ec\", cio\u00e8 \"sopra\" e ', \"\u00e8irein\", cio\u00e8 \"intrecciare\" e il suffisso , \"\u00f2ida\", cio\u00e8 \"simile a\", \"che somiglia a\", \"che ha l'aspetto di\", per le molte somiglianze all'ex-genere \"Epeira\".\nDistribuzione.\nL'unica specie oggi nota di questo genere \u00e8 stata rinvenuta nell'America centromeridionale, precisamente in Ecuador, Costa Rica, Venezuela, Brasile, Per\u00f9, Colombia e Guyana.\nTassonomia.\nApparentemente rimosso ufficialmente dalla sinonimia con Araneus solo nel 1945 a seguito di un lavoro di Mello-Leit\u00e3o.\nDal 2012 non sono stati esaminati altri esemplari, n\u00e9 sono state descritte sottospecie al 2014."}
{"id": "1508791", "revid": "921573", "url": "https://it.wikipedia.org/wiki?curid=1508791", "title": "Saoirse Ronan", "text": "Ha esordito sul grande schermo con una parte nella commedia romantica \"2 Young 4 Me - Un fidanzato per mamma\" nel 2007. Ha acquisito notoriet\u00e0 grazie alla parte di un'adolescente precoce in \"Espiazione\" (2007), per la quale ha ricevuto la sua prima candidatura al Premio Oscar nella sezione miglior attrice non protagonista a soli 13 anni.\nHa in seguito ricevuto altre tre candidature agli Oscar nella sezione miglior attrice protagonista per i suoi ruoli nei film \"Brooklyn\" (2015), \"Lady Bird\" (2017) e \"Piccole donne\" (2019). Dopo Jennifer Lawrence, \u00e8 la seconda attrice ad aver ricevuto quattro candidature entro i 25 anni. Per \"Lady Bird\" si \u00e8 aggiudicata il Golden Globe nella sezione migliore attrice in un film commedia o musicale.\nBiografia.\nFiglia unica di Monica Brennan e dell'attore Paul Ronan, entrambi irlandesi, fin da piccola ha avuto la possibilit\u00e0 di frequentare il mondo del cinema accompagnando il padre durante le lavorazioni dei film \"L'ombra del diavolo\", \"Un perfetto criminale\" e \"Veronica Guerin - Il prezzo del coraggio\". Saoirse \u00e8 nata a New York ma all'et\u00e0 di tre anni si \u00e8 trasferita con i genitori in Irlanda, prima ad Ardattin (Contea di Carlow) e durante l'adolescenza a Howth. Possiede ancora la cittadinanza statunitense e vive a New York dal 2016.\nLa sua prima interpretazione \u00e8 di Rhiannon Geraghty in \"The Clinic\", telefilm irlandese del 2003, per quattro episodi, a cui segue, nel 2005, quella di Orla Bond in \"Proof\" per altri quattro episodi. Esordisce al cinema in \"2 Young 4 Me - Un fidanzato per mamma\" nel 2006, interpretando un'adolescente e recitando accanto a Michelle Pfeiffer. Nello stesso anno partecipa ai provini per il ruolo di Luna Lovegood all'interno del quinto capitolo della saga cinematografica di Harry Potter, \"Harry Potter e l'Ordine della Fenice\" (2007, regia di David Yates), ma senza ottenere la parte (poi assegnata alla sua conterranea Evanna Lynch).\nNel 2007 si fa notare dal grande pubblico interpretando la piccola Briony in \"Espiazione\", tratto dal libro omonimo di Ian McEwan che vede la partecipazione di Keira Knightley e James McAvoy. Il ruolo le vale una candidatura agli Oscar e ai Golden Globe del 2008 come \"Miglior attrice non protagonista\". Nel 2008 ottiene il ruolo della protagonista Lina Mayfleet in \"Ember - Il mistero della citt\u00e0 di luce\" e quello della figlia di Catherine Zeta Jones in \"Houdini - L'ultimo mago\".\nNel 2009 Peter Jackson la sceglie come protagonista per \"Amabili resti\", adattamento cinematografico dell'omonimo romanzo di Alice Sebold: l'interpretazione di Susie Salmon, ragazzina stuprata e uccisa da un maniaco, che segue dall'aldil\u00e0 la vita della sua famiglia, le vale nomination a vari premi, tra cui il BAFTA Award. Nel 2010 recita in \"The Way Back\", dramma tratto da una storia realmente accaduta; nel 2011 Joe Wright, gi\u00e0 suo regista in \"Espiazione\", le d\u00e0 il ruolo di Hanna nel film omonimo. Prende parte anche a \"Violet &amp; Daisy\" insieme a Alexis Bledel, e \"Byzantium\", il film di vampiri diretto nel 2012 da Neil Jordan, con Gemma Arterton. Inoltre, Saoirse \u00e8 la voce inglese della protagonista del film d'animazione giapponese \"Arrietty - Il mondo segreto sotto il pavimento\".\nNel 2011 viene anche scelta per interpretare Melanie Stryder nell'adattamento cinematografico di \"L'ospite\", un romanzo di Stephenie Meyer ambientato nel futuro, quando la Terra viene invasa da esseri chiamati Anime. Diretto da Andrew Niccol, il film \u00e8 uscito nelle sale il 29 marzo 2013. Nel 2014 compare in \"Grand Budapest Hotel\", diretto da Wes Anderson. Nel 2015 interpreta il ruolo di Eilis Lacey nel dramma romantico \"Brooklyn\" di John Crowley, ruolo che le vale una nomination al Premio Oscar, ai Golden Globe, ai BAFTA e ai Screen Actors Guild Award, come \"Miglior attrice protagonista\". Nel 2016 ha debuttato a Broadway nel revival de \"Il crogiuolo\", nel ruolo di Abigail Williams.\nNel 2017 compare nel videoclip del singolo \"Galway Girl\" di Ed Sheeran, e prende parte al film d'animazione \"Loving Vincent\", prestando la voce al personaggio Marguerite Gachet. Presenta al Toronto International Film Festival il sentimentale \"Chesil Beach - Il segreto di una notte\", adattamento cinematografico del romanzo del 2007 \"Chesil Beach\". Nella pellicola interpreta Florence, una ricca e determinata violinista innamorata del pi\u00f9 modesto Edward, insieme a cui deve fare i conti con i tab\u00f9 sociali nell'Inghilterra degli anni '60. Inoltre \u00e8 la protagonista di \"Lady Bird\", primo film diretto da Greta Gerwig, che le vale la sua prima vittoria ai Golden Globe, una candidatura ai BAFTA, due candidature agli Screen Actors Guild Award e la sua terza candidatura al Premio Oscar.\nNel 2018 \u00e8 nel cast de \"Il gabbiano\", nel ruolo di Nina. Nello stesso anno veste i panni di Maria Stuarda nel biografico \"Maria regina di Scozia\", diretto da Josie Rourke. Ha come co-protagonisti Margot Robbie, nel ruolo di Elizabeth Tudor, e Guy Pearce. Nel 2019 l'attrice lavora nuovamente con la Gerwig nel suo adattamento cinematografico del noto romanzo \"Piccole donne\", insieme a Emma Watson, Florence Pugh, Timoth\u00e9e Chalamet, Laura Dern e Meryl Streep. Nel 2020 \u00e8 nuovamente scelta dal regista Wes Anderson per il cast di \"The French Dispatch of the Liberty, Kansas Evening Sun,\" sempre in questo anno affianca Kate Winslet nel film \"Ammonite - Sopra un'onda del mare\". Nel settembre del 2021 fa il suo debutto sulle scene londinesi per interpretare Lady Macbeth all'Almeida Theatre.\nVita privata.\nDal 2017 ha una relazione con l'attore Jack Lowden, conosciuto sul set del film \"Maria regina di Scozia\".\nDoppiatrici italiane.\nNelle versioni in italiano dei suoi lavori, Saoirse Ronan \u00e8 stata doppiata da:\nDa doppiatrice \u00e8 sostituita da:"}
{"id": "1508796", "revid": "767487", "url": "https://it.wikipedia.org/wiki?curid=1508796", "title": "Anni impazienti", "text": "Anni impazienti (\"The Impatient Years\") \u00e8 un film del 1944 diretto da Irving Cummings: narra del problema dei matrimoni in tempo di guerra, periodo in cui moltissime giovani ragazze americane ritenevano dovere patriottico sposare i ragazzi in procinto di partire per il fronte. &lt;br&gt;Era stato concepito come seguito ideale del film \"Molta brigata vita beata\", motivo per cui anche l'attore Joel McCrea, insieme a Jean Arthur e a Charles Coburn, avrebbe dovuto essere scritturato per la parte del protagonista. &lt;br&gt;A causa di altri impegni, McCrea non pot\u00e9 pi\u00f9 prendere parte al film e fu sostituito dall'esordiente Lee Bowman. &lt;br&gt;Un po' a causa del cast stravolto, un po' a causa del troppo sentimentalismo che decisamente non collimava con la brillante sceneggiatura di \"Molta brigata vita beata\", il film fu un flop e pass\u00f2 quasi inosservato al botteghino.\nTrama.\nJeanie e Andy si conoscono a San Francisco e si sposano dopo solo tre giorni, in tutta fretta, perch\u00e9 lui dovr\u00e0 partire l'indomani per andare al fronte. &lt;br&gt;Un anno e mezzo dopo, Andy torna dalla guerra e trova una moglie completamente stravolta dalle abitudini casalinghe. Jeanie, per un anno e mezzo si \u00e8 infatti occupata solo ed esclusivamente del padre William e del piccolo Bill, concepito il giorno prima della partenza di Andy. &lt;br&gt;A rendere la situazione ancora pi\u00f9 tesa \u00e8 il coinquilino Henry Fairchild, un uomo petulante e perfezionista, segretamente innamorato di Jeanie, che prova in tutti i modi a scacciare e a demoralizzare Andy. &lt;br&gt;Quando Andy e Jeanie, dopo un intero giorno di tensioni e imbarazzi, litigano e decidono di divorziare, il saggio padre di lei si oppone e consiglia al giudice di dare ai due ragazzi del tempo: quattro giorni esatti, per tornare a San Francisco e ripetere passo per passo tutto quello che hanno fatto un anno e mezzo prima, quando si erano conosciuti, nella speranza di riscoprire la passione. &lt;br&gt;Riluttanti, i due affidano il piccolo Bill al nonno e a Fairchild, e partono per San Francisco, dove iniziano, tra sarcasmo e dispetti, a ripetere le azioni fatte tempo prima. Proprio quando stanno per riappacificarsi e riscoprire l'affetto, giunge la notizia che il congedo di Andy \u00e8 stato ritirato per guarito infortunio, e nulla \u00e8 cambiato rispetto a un anno e mezzo prima: Andy dovr\u00e0 ripartire il quarto giorno, ma questa volta i due sembrano aver capito cosa non andava, dunque il loro matrimonio \u00e8 salvo.\nProduzione.\nIl film fu prodotto da Irving Cummings e da Virginia Van Upp (produttore associato) per la Columbia Pictures Corporation con un budget stimato di 600.000 dollari. Venne girato dal 14 marzo al 28 aprile 1944.\nDistribuzione.\nDistribuito dalla Columbia Pictures, il film fu presentato in prima il 7 settembre, per poi essere distribuito nelle sale il 10 settembre 1944.\nDate di uscita.\nIMDb\nAlias"}
{"id": "1508797", "revid": "1161730", "url": "https://it.wikipedia.org/wiki?curid=1508797", "title": "Storia del Partito della Rifondazione Comunista (1991-1993)", "text": "La Storia del Partito della Rifondazione Comunista dal 1991 al 1993 comprende il primo periodo di vita del partito comunista nato dopo lo scioglimento del Partito Comunista Italiano e comprende il periodo di movimento e poi di costruzione del partito fino alle dimissioni da segretario nazionale di Sergio Garavini. Questo biennio coincide con l'ultimo periodo della cosiddetta I Repubblica.\n1991: la fase costituente.\nIl \"Movimento per la Rifondazione Comunista\" (MRC), o meglio \"Congresso del Movimento per la Rifondazione Comunista in Italia\" fu costituito formalmente il 3 febbraio del 1991, nella sala E dell'edificio della Fiera di Rimini, dove si svolgeva il XX e ultimo congresso del Partito Comunista Italiano e il I del Partito Democratico della Sinistra.\nNel novembre 1989, dopo il crollo del Muro di Berlino, Achille Occhetto, segretario generale del Partito Comunista Italiano, lanci\u00f2 la cosiddetta svolta della Bolognina, ovvero la proposta di trasformare il partito in una forza politica socialdemocratica.\nIn dissenso alla proposta di Occhetto (mozione \"Dare vita alla fase costituente di una nuova formazione politica\") si formarono due gruppi di militanti e dirigenti che il 21 dicembre presentano mozioni congressuali proprie: la mozione 2 (\"Per un vero rinnovamento del Pci e della sinistra\") del presidente del partito Alessandro Natta, di Pietro Ingrao, Aldo Tortorella e Lucio Magri per un rinnovamento culturale senza rinnegamento; la mozione 3 \"Per una democrazia socialista in Europa\" di Armando Cossutta e Gian Mario Cazzaniga filosovietica, per il rinnovamento e il rafforzamento del partito senza mutamenti ideologici. La mozione Natta-Ingrao inizier\u00e0 la propria battaglia congressuale con l'assemblea di Bologna del 29 dicembre. Nasceva cos\u00ec il cosiddetto \u00abfronte del no\u00bb.\nLe mozioni vengono sconfitte avendo ottenuto il 33% dei delegati, tuttavia dal 1990 e nel corso del 1991 inizi\u00f2 un confronto politico tra i dirigenti del futuro MRC, diversi intellettuali marxisti e aree della Nuova sinistra: Il manifesto (quotidiano gestito dal gruppo dell'ex-Partito di Unit\u00e0 Proletaria per il Comunismo di Lucio Magri) e soprattutto Democrazia Proletaria, secondo partito comunista dopo il PCI, alla cui sinistra si collocava. L'assemblea comune pi\u00f9 famosa fu quella del 28-30 settembre 1990 ad Arco (\"In nome delle cose. Materiali per la rifondazione comunista\"), la quale se da un lato fece emergere l'indisponibilit\u00e0 degli ingraiani a promuovere una scissione in caso di sconfitta, port\u00f2 il 5 novembre 1990 all'accordo per il decisivo XX congresso del PCI di presentare una mozione unica del no (\"Per la rifondazione comunista\").\nIl 6 gennaio del 1991, pochi giorni prima del XX (e ultimo) congresso di Rimini, si tenne al Teatro Eliseo l'assemblea nazionale dei comitati per la rifondazione comunista \"Per una autonoma presenza comunista in Italia\", la quale preannunciava l'intenzione di una parte del no di non voler aderire al futuro Partito Democratico della Sinistra: dunque o federazione col PDS o scissione definitiva.\nL'ultimo congresso del PCI vide la mozione Ingrao-Cossutta indietreggiare al 26%. Il 3 febbraio 1991 il congresso vot\u00f2 per lo scioglimento del PCI. Una novantina su 332 delegati della mozione del no decise sotto la guida di Armando Cossutta e Sergio Garavini di non aderire al PDS e di dar vita a un nuovo partito comunista. Gli altri del no costituiranno nel PDS la corrente dei Comunisti Democratici guidata da Tortorella.\nDunque quello stesso 3 febbraio sette rappresentanti (Armando Cossutta, Sergio Garavini, Lucio Libertini, Ersilia Salvato, Rino Serri, Guido Cappelloni e Bianca Bracci Torsi) dei 90, mettono tutto nero su bianco presso lo studio notarile di Sante Fabbrani Bernardi a Rimini. In quel momento si cerca di ricostituire il PCI, tentando di strappare anche il vecchio simbolo al neonato PDS che lo mantiene rimpicciolito nel proprio nuovo logo, ma da questo punto di vista l'operazione fallisce. Infatti, dopo un'inevitabile querelle giudiziaria, si decide di assumere come nome del partito quello della mozione che si opponeva allo scioglimento, e il 25 febbraio a Roma verr\u00e0 legalmente registrato il Movimento per la Rifondazione Comunista.\nIl 13 aprile il gruppo del Manifesto-PdUP per il Comunismo (Lucio Magri, Luciana Castellina, Famiano Crucianelli, Luciano Pettinari) si decide a lasciare il PDS e inizier\u00e0 ad avvicinarsi all'MRC.\nI cossuttiani.\nLa maggior parte de promotori dell'MRC sono dirigenti e membri della corrente cossuttiana, reduci da un decennio di lotta politica interna al PCI. Sebbene formalmente vietata dal centralismo democratico che proibiva le frazioni e anche oggetto, in alcuni casi, di provvedimenti disciplinari, la corrente di Cossutta era, in realt\u00e0, organizzata e operante in tutto il territorio nazionale con referenti nelle regioni e almeno nelle citt\u00e0 principali e manteneva contatti e legami con personalit\u00e0 e organizzazioni della sinistra comunista italiana, esterne al PCI. I cossuttiani (destinati a costituire l'ossatura iniziale e negli anni a venire del MRC prima e del PRC successivamente) erano considerati e definiti, dalla maggioranza del PCI, \"filosovietici\". Essi, pur rifiutando questo appellativo, criticavano in realt\u00e0 la politica estera del PCI e giudicavano il suo progressivo distacco dall'URSS e dal campo socialista come foriero della perdita della identit\u00e0 comunista e come progressiva abdicazione alla lotta di classe. I cossuttiani criticavano la maggioranza del PCI per una politica troppo \"morbida\" nel conflitto sociale in Italia e per i crescenti cedimenti a vedute e ideologie di carattere liberale o liberista.\nLa corrente di Cossutta si costituisce formalmente e segretamente nel 1980, dopo la polemica del suo leader contro la posizione del PCI sui fatti di Polonia e ingloba il gruppo di \"Intestampa\" (rivista comunista di informazione alternativa) che ne costituir\u00e0, negli anni a seguire, il \"nocciolo duro\".\nIl gruppo di Intestampa, promosso dal gruppo di \"secchiani\" lombardi di Arnaldo Bera, Alessandro Vaia e Giuseppe Sacchi insieme ad altre figure del PCI (ex parlamentari ed ex dirigenti regionali e locali del partito) e a intellettuali e personalit\u00e0 indipendenti, si era dotata, a partire dalla met\u00e0 degli anni settanta, di una estesa rete organizzativa che ruotava attorno alla rivista la quale, a sua volta, poteva contare su alcune migliaia di abbonati. La corrente di Cossutta potr\u00e0 allargarsi e consolidarsi utilizzando i collegamenti e la rete di Interstampa, grazie alla azione politica del suo leader, Cossutta, e alla tessitura organizzativa di Guido Cappelloni.\nIl gruppo dei secchiani lombardi, negli anni precedenti, era stato emarginato da Armando Cossutta, quando costui sostitu\u00ec alla guida del PCI milanese il Segretario Giuseppe Alberganti, figura mitica di ex partigiano. I secchiani e i loro eredi, consumeranno (forse inconsapevolmente) una sorta di vendetta postuma, schierandosi con Bertinotti nella polemica e nello scontro con Cossutta e votando con il primo, risultando determinanti, nella riunione del Comitato Centrale di PRC che, nell'autunno del 1998 decise a maggioranza la caduta del primo governo Prodi.\nDall'esecutivo provvisorio al primo Congresso.\nLa vita del MRC comincia con la costituzione di un esecutivo provvisorio con Cossutta, Garavini, Ersilia Salvato, Lucio Libertini, Rino Serri, Guido Cappelloni, Bianca Bracci Torsi, Peppe Napolitano e Sandro Valentini. Garavini viene eletto coordinatore nazionale all'unanimit\u00e0.\nIl 9 febbraio viene costituito un \"Gruppo Comunista\" al Senato in cui entrano, insieme a Cossutta, Salvato, Serri e Libertini, che ne diviene il capogruppo, Stojan Spetic, Girolamo Tripodi, Luigi Meriggi, Salvatore Crocetta, Angelo Dionisi, Giuseppe Vitale, Paolo Volponi. Il giorno dopo si tiene la prima manifestazione al Teatro Brancaccio di Roma. La scena si ripeter\u00e0 identica il 24 febbraio al Teatro Lirico di Milano.\nIl 7 marzo la senatrice Maria Fida Moro lascia la DC per aderire all'MRC.\nPur essendo un movimento in divenire e senza mezzi (tutto il patrimonio del PCI spettava legalmente al PDS), il MRC si butta subito a capofitto nella lotta politica e sociale, e gi\u00e0 il 5 maggio tiene una manifestazione al Palazzetto dello Sport di Roma, mentre a Milano si preferisce fare un grande corteo il 29 giugno.\nA maggio si vota per le elezioni amministrative in 28 comuni, ma Rifondazione presenta proprie liste solo in 9 localit\u00e0 dove ottiene, comunque, un buon risultato che lascia intendere che Rifondazione pu\u00f2 contare sul 6% dell'elettorato. Nuove elezioni amministrative si tengono il 6 e 16 giugno e il 24 novembre, tra cui le regionali in Sicilia. Ovunque i risultati sono incoraggianti e non mancano sorpassi sul Pds. Bettino Craxi, segretario del Partito Socialista Italiano, in quei giorni confida a Cossutta che, stando a questi primi test elettorali, Rifondazione avrebbe fatto strada.\nDopo la fuoriuscita ad aprile del gruppo ex-PdUP di Magri e Castellina dal PDS per aderire al MRC, Magri a maggio diventa presidente del gruppo DP-Comunisti alla Camera dei deputati, mentre la Castellina, in quanto europarlamentare, permette all'MRC di avere la sua prima rappresentanza in Europa.\nDal 6 al 9 giugno Democrazia Proletaria, allora guidata da Giovanni Russo Spena, tiene a Riccione il suo VIII e ultimo congresso, alla fine del quale decide di sciogliersi e confluire nel MRC. Si tratta di una decisione importante perch\u00e9 \u00e8 vero che DP del 1991 \u00e8 quasi inconsistente, ma al nuovo partito apporter\u00e0 sedi, mezzi e una prima rappresentanza democratica in molte realt\u00e0 locali.\nIl 15 settembre confluisce nel Mrc anche il Partito Comunista d'Italia (marxista-leninista).\nL'8 ottobre viene inviato un messaggio di solidariet\u00e0 in cirillico ai comunisti russi.\nIl 12 ottobre a Roma sfila un serpentone rosso di centomila comunisti da Piazza Esedra, al Colosseo, fino a Piazza Santi Apostoli, al grido di \u00abl'opposizione torna in piazza\u00bb. Quel giorno viene distribuito il primo numero del settimanale del Movimento, \"Liberazione\". Il successo dell'operazione spinger\u00e0 i tanti titubanti del PDS a richiedere l'impeachment per il Presidente della Repubblica Francesco Cossiga per l'Gladio.\nIl 30 novembre Rifondazione comunista con il Pds, il Partito Radicale e La Rete, denuncia in sede di commissione parlamentare il Presidente della Repubblica Cossiga, chiedendone l'impeachment, per aver difeso la legittimit\u00e0 della struttura Stay behind nel corso di un discorso ai Carabinieri.\nDal 12 al 15 dicembre si pu\u00f2 finalmente tenere il I congresso del Partito della Rifondazione Comunista. La precariet\u00e0 del Movimento \u00e8 relativamente finita e a dimostrarlo sono anche i 1.300 delegati al palazzo dei Congressi dell'Eur a rappresentare 113 federazioni. Apre i lavori un discorso di saluto dello scrittore comunista Paolo Volponi. Al congresso parteciperanno tutti i partiti italiani, eccetto il Movimento Sociale Italiano e la Lega Nord. Il congresso decide, oltre al mutamento del nome, anche di istituire la figura del segretario nazionale e quella del presidente (rispettivamente Garavini e Cossutta). Il \"parlamentino\" del partito sar\u00e0 il Comitato Politico Nazionale (Cpn), erede del vecchio Comitato Centrale del PCI. Vengono inoltre autorizzate le correnti organizzate (vietate nel PCI dal centralismo democratico) in nome della democrazia interna e nel tentativo di rifondare il comunismo anche con queste semplici operazioni.\nDopo il congresso inizia il primo tesseramento come PRC. Nella tessera appare una citazione di Karl Marx voluta da Armando Cossutta e da allora replicata ogni anno: \u00abIl comunismo non \u00e8 per noi uno stato di cose che debba essere instaurato, un ideale al quale la realt\u00e0 dovr\u00e0 conformarsi. Chiamiamo comunismo il movimento reale che abolisce lo stato di cose presente\u00bb.\nSi delibera che per il PRC sar\u00e0 prioritaria \u00abla lotta contro la svolta a destra sul piano istituzionale - la richiesta di \"impeachment\" contro Cossiga ma anche la opposizione ai referendum di Segni; il rifiuto del sindacato-istituzione con lo sviluppo di una lotta a fondo contro la finanziaria e le posizioni della Confindustria; il no alla NATO trasformata in una santa alleanza dei paesi ricchi\u00bb.\nMa il congresso non si conclude serenamente.\n1992: nasce il Prc.\nAl primo congresso rifondista si registrano scontri di varia natura, alcuni previsti e prevedibili, altri meno. Il risultato \u00e8 che il congresso si chiude quasi con un nulla di fatto e l'inizio di trattative estenuanti. Il 19 gennaio 1992 i delegati del congresso si riuniscono nuovamente per eleggere segretario e presidente del partito. Il Prc \u00e8 finalmente nato.\nIl 1992 \u00e8 anche il primo anno senza URSS e dunque il primo anno post-comunista per tutti. Con questo clima l'Italia va alle urne il 5 e 6 aprile per rinnovare il Parlamento. Alle elezioni il Prc partecipa dopo un sofferto braccio di ferro col Ministero dell'Interno che non voleva accettare il suo simbolo. Alla fine la Cassazione d\u00e0 il via libera e il Prc raccoglie oltre 2 milioni di voti (5,6%) alla Camera e si piazza come quinta forza del Paese.\nMa gli eventi incalzano. Tangentopoli spinge i partiti a ripensarsi o a sparire e, dopo il referendum di Mario Segni del 18 aprile 1993, l'Italia abroga il sistema elettorale proporzionale puro per introdurne uno prevalentemente maggioritario. Il tutto malgrado il Prc avesse lottato nel referendum per il \"No\".\nLa politica cambia vorticosamente. Il 6 giugno si torna alle urne per rinnovare molte amministrazioni comunali, ma per la prima volta con l'elezione diretta del sindaco. Per il Prc \u00e8 l'ennesimo successo e a Milano e Torino con una media del 13% raccoglie pi\u00f9 voti del Pds e della Dc.\nIl 17 e il 29 ottobre il Prc vota contro la ratifica del Trattato di Maastricht.\nLa fine della segreteria Garavini.\nMa di l\u00ec a poco il Prc ha una duplice fase d'arresto. La prima \u00e8 data da uno scontro molto acceso tra Cossutta e Garavini, perch\u00e9 dentro il partito ci si incomincia a chiedere se conti di pi\u00f9 il presidente o il segretario. Garavini, dal canto suo, forza i meccanismi decisionali e ben presto viene accusato di \u00ableaderismo\u00bb.\nIl 19 maggio 1993 la Direzione Nazionale boccia la proposta di Garavini di un'unit\u00e0 d'azione col Pds in vista di un'alleanza che potrebbe portare la sinistra al governo. La bocciatura suona come una sfiducia al segretario che, alla fine, rassegner\u00e0 le dimissioni il 27 giugno 1993, quando una sua proposta sar\u00e0 nuovamente bocciata dalla Dn. Si decide cos\u00ec di convocare un nuovo congresso e a redigere le tesi congressuali di maggioranza sar\u00e0 Lucio Libertini, ma questi, improvvisamente, muore il 7 agosto, lasciando il suo lavoro incompiuto e un grande sconforto in tutto il Prc.\nFino al II congresso, per sette mesi, il Prc viene retto collegialmente da un direttorio di sette persone.\nArriva Fausto Bertinotti.\nNel 1993 Rifondazione non \u00e8 l'unico partito di sinistra a sentirsi travagliato, visto che nel Pds le cose non vanno tanto meglio. Lo si capisce meglio il 10 maggio quando Fausto Bertinotti lascia polemicamente il Pds insieme ad altri 30 sindacalisti CGIL.\nBertinotti \u00e8 in quel momento il leader della corrente massimalista e minoritaria \"Essere sindacato\" della CGIL, ed \u00e8 un socialista massimalista i cui maestri sono \u00abPietro Ingrao, Riccardo Lombardi, Rossana Rossanda, Vittorio Foa e papa Paolo VI\u00bb. E infatti nel 1991, allo scioglimento del Pci, aveva preferito \u00abrimanere nel gorgo\u00bb, cio\u00e8 nel Pds, come consigliato da Ingrao.\nBertinotti si giustificher\u00e0 quel 10 maggio 1993 cos\u00ec: \u00abHo deciso di staccarmi dopo l'astensione (del Pds, ndr) sul Governo Ciampi\u00bb. Ma aggiunge: \u00abRispetto lo sforzo fatto da Rifondazione comunista, ma non mi sento attratto\u00bb.\nDunque, l\u00ec per l\u00ec, l'addio di Bertinotti al Pds non sembra destinato a influire sulla storia del Prc. Anche perch\u00e9 in quel momento Bertinotti \u00e8 pi\u00f9 per rilanciare una \u00absinistra di opposizione, di alternativa e anticapitalistica\u00bb (espressione in cui il sindacalista include Rifondazione, \"il manifesto\", i \"circoli comunisti\", il volontariato, gli \"autoconvocati\"), attraverso un \u00abluogo\u00bb dove tutte le sinistre possano incontrarsi.\nAl contempo Bertinotti non crede ad \u00abun processo che rimetta insieme i cocci della sinistra\u00bb. Commenter\u00e0 il pdiessino di sinistra Gavino Angius: \u00abNon si capisce peraltro dove Bertinotti intenda politicamente collocarsi\u00bb.\nBertinotti per\u00f2 si fa subito duro coi suoi ex-compagni pidiessini: \u00abOcchetto e D'Alema sono i nuovi nipotini di Craxi\u00bb. Oppure: \u00abIl Pds appoggia di fatto chi presiede all'ortodossia del mercato, all'espressione del valore di scambio, la moneta\u00bb. Critica, cio\u00e8, che si tratti di un partito con spiccata \u00abvocazione di governo\u00bb. Il progetto occhettiano \u00e8 dunque \u00abfallito\u00bb. Il 15 maggio sar\u00e0 Pietro Ingrao a lasciare il Pds.\nRifondazione e Bertinotti sembrano destinati a non unirsi. Poi, il 17 settembre, la svolta: Bertinotti \u00e8 pronto ad entrare nel Prc e Cossutta lo vuole subito segretario, anche se dovr\u00e0 essere il congresso del gennaio 1994 a decidere. Ora Bertinotti vuole \u00abcostruire una sinistra radicale e anticapitalistica, un'aggregazione capace di candidarsi anche come forza di governo in nome dell'alternativa\u00bb.\nAlla notizia Garavini dir\u00e0: \u00abSe Bertinotti entra io dico evviva. Ma dico anche che la scelta spetta al congresso. La cosa decisiva non \u00e8 su chi sar\u00e0 chiamato a fare il segretario, ma su come il congresso chiarir\u00e0 i problemi di orientamento che sono sorti e che hanno provocato anche il mio allontanamento dalla segreteria. Ricordo che il partito, che non a caso si chiama della \"Rifondazione comunista\", \u00e8 nato non come un vecchio blocco ideologico, ma come un'associazione tra diversi che si oppongono a questo sistema politico ed economico\u00bb.\nIn ottobre Bertinotti \u00e8 ufficialmente iscritto al Prc.\nIl 23 gennaio 1994 Fausto Bertinotti diventa il secondo segretario nazionale di Rifondazione Comunista, grazie a un accordo tra Cossutta e Magri. In Cpn Bertinotti ottiene il voto favorevole di 160 membri su 193."}
{"id": "1508801", "revid": "13056983", "url": "https://it.wikipedia.org/wiki?curid=1508801", "title": "Sant'Agata Militello", "text": ""}
{"id": "1508805", "revid": "1318658", "url": "https://it.wikipedia.org/wiki?curid=1508805", "title": "Alberto Izzo", "text": "Biografia.\nNato alle falde del Vesuvio, ben presto si trasfer\u00ec a Napoli dove nel 1951 s'iscrisse alla Facolt\u00e0 di Architettura della Federico II studiando sotto la guida di importanti professori napoletani come Marcello Canino, Carlo Cocchia e Giulio De Luca. Si laure\u00f2 nel 1961. Sotto la spinta di Canino, Izzo fece una breve esperienza da Pier Luigi Nervi.\nDurante la costruzione della sede dell'UNESCO a Parigi conobbe Marcel Breuer e con lui comp\u00ec una nuova esperienza lavorativa negli Stati Uniti; nello studio di Breuer conobbe un giovanissimo Richard Meier. Ritornato a Napoli frequent\u00f2 lo studio di Giulio De Luca diventando quindi suo assistente all'universit\u00e0. Alla fine degli anni sessanta apr\u00ec uno studio privato dove progett\u00f2 la sede della Facolt\u00e0 di Teologia a Capodimonte e il Complesso Esedra nel Centro Direzionale di Napoli. Negli ultimi anni si occup\u00f2 della realizzazione di un parcheggio multipiano alla base di Capodichino."}
{"id": "1508811", "revid": "153389", "url": "https://it.wikipedia.org/wiki?curid=1508811", "title": "Tegole", "text": ""}
{"id": "1508816", "revid": "287204", "url": "https://it.wikipedia.org/wiki?curid=1508816", "title": "Rodolfo Llinas", "text": ""}
{"id": "1508817", "revid": "13057246", "url": "https://it.wikipedia.org/wiki?curid=1508817", "title": "Clavicembalistici", "text": ""}
{"id": "1508820", "revid": "767487", "url": "https://it.wikipedia.org/wiki?curid=1508820", "title": "Cordigliera Domeyko", "text": "La Cordigliera Domeyko (in spagnolo: \"Cordillera Domeyko\") \u00e8 una catena montuosa delle Ande situata nel settentrione del Cile (Regione di Antofagasta) ad ovest del Salar de Atacama.\nSi sviluppa da nord a sud parallelamente alla cordigliera principale. Il punto pi\u00f9 alto \u00e8 costituito dal Cerro Quimal (4.114\u00a0m s.l.m.).\nDeve il suo nome al geologo polacco Ignacy Domeyko."}
{"id": "1508822", "revid": "123252933", "url": "https://it.wikipedia.org/wiki?curid=1508822", "title": "Storia del Partito della Rifondazione Comunista (1994-1998)", "text": "La Storia del Partito della Rifondazione Comunista dal 1994 al 1998 comprende la fase di convivenza al vertice del Prc tra il presidente Armando Cossutta e il segretario Fausto Bertinotti, fase che si concluder\u00e0 con una pesante scissione del primo e la definitiva affermazione del secondo.\nLa segreteria di Bertinotti.\nIl 10 maggio 1993 Fausto Bertinotti lascia polemicamente il PDS insieme ad altri 40 sindacalisti della CGIL. Bertinotti \u00e8 in quel momento il leader della corrente massimalista e minoritaria \"Essere sindacato\" della CGIL, ed \u00e8 un socialista massimalista notoriamente ingraiano. Nel 1991, persa la battaglia contro lo scioglimento del PCI, come consigliato da Ingrao, aveva preferito rimanere nel PDS.\nInizialmente Bertinotti rifiuta una sua adesione al PRC finch\u00e9 il 17 settembre avviene la svolta: Bertinotti \u00e8 pronto a prendere la tessera e Cossutta lo vuole subito segretario.\nIl 23 gennaio 1994 Fausto Bertinotti diventa il secondo segretario di Rifondazione Comunista, grazie a un accordo tra Cossutta e Magri. Nel Comitato politico nazionale ottiene il voto favorevole di 160 membri su 193, un risultato che viene considerato dal politico lombardo estremamente positivo.\nNasce la Seconda Repubblica.\nIn conformit\u00e0 col mutato spirito della legge elettorale, e in vista delle elezioni politiche del 1994, il 3 febbraio viene presentata l'Alleanza dei Progressisti che comprende otto partiti di centro-sinistra, tra cui il PRC, che ne \u00e8 l'ala pi\u00f9 radicale.\nIl 27 e 28 marzo si vota per il rinnovo del Parlamento e il PRC avanza ulteriormente ottenendo il 6% dei suffragi, ma la coalizione vincente \u00e8 quella di Silvio Berlusconi, che diviene il nuovo Presidente del Consiglio.\nIl 12 giugno, le sue prime elezioni europee fruttano 6 europarlamentari.\nIl 19 dicembre il PRC presenta una propria mozione di sfiducia contro il governo Berlusconi I, in autonomia da quelle di Lega Nord-Partito Popolare Italiano e del Partito Democratico della Sinistra. Il 22 dicembre Berlusconi si arrende e si dimette. Secondo alcuni esponenti comunisti, tra cui Livio Maitan, questo \u00e8 il primo grande risultato a livello nazionale raggiunto da Rifondazione.\nLa scissione dei \"Comunisti Unitari\".\nCaduto il Governo Berlusconi, il dibattito verte sul fatto se sia il caso di sciogliere le camere oppure permettere la nascita di un nuovo governo. Il nuovo governo sarebbe presieduto dall'ex-ministro berlusconiano Lamberto Dini. Un governo di tregua \"super-partes\" voluto da Lega Nord, PPI e PDS.\nNel PRC la grande maggioranza \u00e8 per il ritorno alle urne e il Cpn decide di votare no al governo Dini. Il 25 gennaio 1995 alla Camera Il PRC vota compatto contro il governo Dini.\nIl 1\u00ba febbraio invece nel gruppo comunista al Senato, Umberto Carpi voter\u00e0 la fiducia. Per questo episodio, dieci giorni dopo Carpi sar\u00e0 giudicato e sospeso dal partito per sei mesi.\nPer protesta contro questa decisione, il 16 febbraio Gianfranco Nappi e Martino Dorigo si dimettono dagli incarichi direttivi. Il giorno dopo per solidariet\u00e0 verso Carpi, Garavini si autosospende.\nIl 21 febbraio 13 deputati comunisti sottoscrivono un documento contrario al presidente Cossutta. Il documento \u00e8 firmato da Garavini, Vignali, Altea, Giulietti, Boffardi, Commisso, Calvanese, Sciacca, Scotto di Luzio, Dorigo, Bielli, Vendola e Nappi.\nIl 7 marzo l'ala ribelle porta di nuovo i suoi voti al Senato per approvare la manovra economica bis di Dini. Il 16 marzo alla Camera si arriva al culmine: Dini pone la fiducia sulla manovra finanziaria che passa per 6 voti. Qui i 16 voti dei dissidenti di Rifondazione Comunista risultano decisivi.\nCrucianelli \u00e8 rimosso da capogruppo e sostituito il 30 marzo dal direttore di \"Liberazione\" Oliviero Diliberto (sostituito al giornale da Lucio Manisco).\nIl partito decide di non prendere provvedimenti disciplinari, ma chiede un \u00abconfronto\u00bb con l'ala ribelle. Confronto bruscamente interrotto il 14 giugno, quando Sergio Garavini, Luciana Castellina, Lucio Magri, 14 deputati, 3 senatori, 2 europarlamentari e un gruppo di dirigenti locali escono dal Prc per dar vita al Movimento dei Comunisti Unitari.\nIntanto dall'8 aprile \"Liberazione\" diventa quotidiano.\n1996: il PRC al suo massimo storico.\nAlle elezioni regionali del 23 aprile 1995 Rifondazione balza all'8%. Di conseguenza nel centrosinistra si intuisce che un accordo col PRC per le prossime elezioni politiche pu\u00f2 essere decisivo.\nIl 13 maggio a Milano si svolge una nutrita manifestazione (sfilano in 40\u00a0000) indetta da Rsu e sindacalismo di base contro la riforma pensionistica di Dini. Il PRC \u00e8 l'unico partito presente. Questo episodio d\u00e0 la cifra di cosa sia il PRC in questa fase storica.\nIl 15 luglio circa duecento dirigenti nazionali e locali di Rifondazione Comunista, chiedono con una lettera a Bertinotti che il partito non stipuli accordi politico\u2013elettorali con l'Ulivo e la Lega, rimanendo all'opposizione. Dietro questa richiesta c'\u00e8 anche il leader di minoranza trotzkista Marco Ferrando.\nIl 26 ottobre il centrodestra conta di far cadere il governo Dini con una mozione di sfiducia e l'appoggio dei comunisti. Ma la fiducia passa per 9 voti perch\u00e9 il PRC si astiene: viene presa per buona la promessa di Dini di dimettersi entro l'anno, a legge finanziaria approvata. Dini si dimetter\u00e0 il 30 dicembre.\nIl 6 dicembre Romano Prodi presenta il programma di governo della coalizione di centrosinistra. Il PRC boccia il documento insieme alla Federazione dei Verdi.\nIl 25 febbraio 1996 il CPN del PRC approva un \u00abpatto di desistenza\u00bb con l'Ulivo. In pratica l'Ulivo rinuncia a presentarsi in 45 collegi maggioritari \"sicuri\", lasciandoli al PRC che per\u00f2 userebbe il vecchio simbolo dell'Alleanza dei Progressisti. Un mero patto elettorale che non prevede accordi di governo.\nIl 21 aprile il PRC ottiene il suo massimo storico e risulta decisivo alla Camera dei deputati per dare una maggioranza al centrosinistra. Coerentemente col patto di desistenza, il PRC decide di dare un appoggio esterno al neonato governo Prodi I, che ottiene la fiducia dal PRC il 24 e 31 maggio. Solo la deputata Mara Malavenda il 31 maggio vota contro il Prodi I, ed esce polemicamente dal partito, ma senza un reale seguito.\nProdi, Cossutta e Bertinotti: la crisi del 1997.\nI rapporti PRC-Prodi non sono per\u00f2 semplici e lineari, ma vengono discussi immediatamente a Roma dal III congresso del PRC, a met\u00e0 dicembre 1996. A contrapporsi sono due mozioni: quella del presidente e del segretario, e quella delle opposizioni unite (trotzkisti di varia estrazione e stalinisti).\nSenza sorprese passa la prima mozione con 630 voti congressuali (85,48%), contro i 107 (14,51%) della minoranza. Il partito sceglie cos\u00ec di \u00abinfluenzare l'esperienza del governo Prodi affinch\u00e9 il Paese possa vivere un nuovo corso riformatore, segnando cos\u00ec la fuoriuscita sia rispetto alle devastanti vicende degli anni ottanta, che alle disastrose politiche neoliberiste degli anni novanta\u00bb. Le parole d'ordine sono \u00abradicalit\u00e0 e unit\u00e0\u00bb.\nIl 14 gennaio 1997 Bertinotti avverte: \u00abProdi deve decidere se appiattirsi sulle sollecitazioni che gli vengono per mimetizzarsi in una politica moderata - e allora sarebbe inevitabile il contrasto con noi - oppure finalmente imboccare riforme a partire dal protagonismo sul contratto dei metalmeccanici\u00bb.\nE pi\u00f9 o meno si andr\u00e0 avanti cos\u00ec ogni giorno.\nIl 28 settembre 1997 il Consiglio dei ministri approva la finanziaria 1998, ma il 30, dopo una lunga discussione, il PRC la rimanda al mittente. Sintetizza Marco Rizzo: \u00abSu tutto il fronte, dal lavoro alla scuola, dagli immigrati alla questione droga, questo governo non ha mai imboccato una strada di sinistra. Ne va della nostra 'ragione sociale'\u00bb.\n\u00c8 la crisi, anzi \u00abla crisi pi\u00f9 pazza del mondo\u00bb, come la definir\u00e0 Prodi. Per scongiurare la caduta del governo, si moltiplicano le trattative. Bertinotti vuole il ritiro della manovra, il governo \u00e8 disponibile a fare delle modifiche.\nIl 7 ottobre Prodi si presenta alla Camera per ricordare i successi di 500 giorni di governo e vengono avanzate modifiche su un nuovo ruolo per l'IRI, l'orario di lavoro ridotto, i ticket e le pensioni di anzianit\u00e0.\nIl 9 ottobre Diliberto presenta una risoluzione firmata anche da Bertinotti e Cossutta che boccia la finanziaria. Prodi non aspetta il voto e va a rassegnare le dimissioni. La crisi di governo \u00e8 formalmente aperta.\nIl 10 ottobre Bertinotti annuncia al Presidente della Repubblica Oscar Luigi Scalfaro di esser pronto a sostenere un governo di programma per un anno con la stessa maggioranza.\nIl 13 ottobre la soluzione alla crisi. PRC e Prodi fanno pace grazie anche al Quirinale da un lato e, dall'altro, alla discesa a Roma di una delegazione di metalmeccanici bresciani. Si giunge a un nuovo patto di un anno fra comunisti e centrosinistra: il PRC accetta le modifiche avanzate dal governo e il governo si impegna a varare una legge che riduca le ore settimanali di lavoro a 35 entro il 2001, in modo che \u00absi lavori meno, per far lavorare tutti\u00bb. Quanto alle pensioni, queste saranno garantite a chi ha svolto lavori usuranti e malpagati.\nMa l'autunno '97 mette in luce come sia difficile la convivenza tra la fazione vicina al segretario Fausto Bertinotti e quella vicina al presidente Armando Cossutta. Dal 13 ottobre 1997 inizi\u00f2 a montare tra presidente e segretario del PRC, come dir\u00e0 Cossutta, \u00abun dissenso che non era frutto del temperamento, ma di qualcosa di diverso\u00bb.\nIl 9 novembre si svolgono le elezioni suppletive nel collegio del Mugello e il PRC presenta l'indipendente Sandro Curzi in contrapposizione all'ulivista Antonio Di Pietro e al polista Giuliano Ferrara. Finiranno rispettivamente al 13%, 68% e 16% dei voti.\n1998: tra cossuttiani e bertinottiani.\nA dicembre esce il nuovo numero di \"Rifondazione\", il mensile del partito diretto da Cossutta con Rina Gagliardi, con un editoriale dal titolo \"Dopo la crisi\" che ha l'intento di esternare la differenza di vedute politiche e strategiche che c'\u00e8 fra presidente e segretario.\nScrive Cossutta sulla crisi di due mesi prima: \u00abNon potevamo fare diversamente, non dovevamo fare diversamente. Chi aveva stabilito con noi un'intesa parlamentare non poteva non saperlo. (...) Non c'era da avere dubbi o incertezze, n\u00e9 ci furono, perch\u00e9 alla base della nostra posizione politica stava la stessa nostra ragione di esistere come libera forza politica. Eppure noi stessi non abbiamo valutato appieno, ferma restando la necessit\u00e0 di assumere quella posizione di rottura, tutti gli effetti della crisi\u00bb.\nIl riferimento \u00e8 al fatto che gente comune di sinistra, pur appoggiando le ragioni rifondiste, non voleva la rottura col governo. Aggiunge Cossutta: \u00abSi sono presentati in tutta la loro immensa dimensione nuovi 'tab\u00f9' di questa fase della nostra storia politica: primo fra tutti quello che non bisogna fare cadere il governo di centrosinistra e non tanto per i suoi valori in se stessi ma perch\u00e9 esso \u00e8 meglio del ridare il potere nelle mani delle destre di Berlusconi e Fini. C'\u00e8 la difficolt\u00e0 di alcuni settori del partito a rendersene conto. \u00c8 venuta cos\u00ec allo scoperto una situazione che avevamo ben chiara sin dal nostro nascimento come partito politico ma che si \u00e8 rivelata portatrice di conseguenze superiori alle nostre stesse valutazioni. Convivono nel partito condizioni differenti come se ci fossero tre partiti nello stesso partito\u00bb.\nOvvero il \u00abpartito degli eletti\u00bb (compresi i dirigenti di ogni livello), il \u00abpartito degli iscritti\u00bb (120\u00a0000 \"compagni\" parzialmente attivi), e il \u00abpartito degli elettori\u00bb (3,5 milioni). Questo fa s\u00ec che il PRC sia ancora un \u00abpartito d'opinione\u00bb, cio\u00e8 \u00abuna formazione politica che esprime una politica alternativa, antagonista, ma che non ha un corrispondente insediamento sociale n\u00e9 un'adeguata presenza organizzata. Vuole essere, deve essere un moderno partito politico di massa ma tale ancora non \u00e8\u00bb.\nSecondo Cossutta in Italia ci sono \u00abdue sinistre (PRC e PDS, ndr) fra di loro diverse ma che sarebbe bene non siano fra di loro contrapposte, bens\u00ec in leale competizione\u00bb. Infine lancia un forte no ad un partito che faccia \u00abmera propaganda delle sue pur fortissime ragioni\u00bb.\nSul numero successivo di \"Rifondazione\" del gennaio 1998, esce la risposta di Bertinotti dal titolo \"Sette temi del partito di massa\", e suona come una replica puntigliosa all'editoriale di Cossutta:\n\u00abOggi viene in evidenza il governo pigliatutto, la progressiva riduzione della politica all'interno della sfera del governo, che sempre di pi\u00f9 tende ad assorbire la rappresentanza, le aggregazioni partitiche, le forme, vecchie e nuove, di organizzazione. (...) La trasformazione e il conflitto sociale rischiano cos\u00ec l'espulsione dalla sfera della politica. La critica delle nuove forme di organizzazione del consenso all'esistente e la costruzione di anticorpi ai processi di passivizzazione delle masse sono, all'interno di una pi\u00f9 generale critica di questa modernizzazione capitalistica, il fondamento teorico-pratico per la ricostruzione del partito di massa\u00bb.\n\u00abIn Italia il bipolarismo altro non \u00e8 che una scorciatoia a-democratica alla crisi di rappresentanza: nell'incapacit\u00e0 impossibilit\u00e0 di rispondere alle domande sociali, nella rinuncia a proporsi come interlocutore attivo, di mediazione e trasformazione progettuale, dei soggetti, il sistema politico si tecnicizza, si inaridisce, espelle da s\u00e9 ogni finalit\u00e0 che non sia di natura funzionalistica. (...) L'esclusione dalla politica-gestione della contraddizione sociale e di genere, come dei bisogni pi\u00f9 radicali, configurano quelle che il filosofo potrebbe chiamare i nuovi residui della democrazia contemporanea. Residuo sta qui per ci\u00f2 che resta fuori e che non \u00e8 assimilabile, sussumibile. Questi residui non sono condannati al destino dell'inerzia. Essi sono, al contrario, una risorsa potenziale per la democrazia e la trasformazione. La nostra politica deve proporsi, in primo luogo, la loro attivazione, il loro ingresso nella partecipazione\u00bb.\n\u00abIn linea generale, oggi, il partito comunista di massa \u00e8 un soggetto politico che organizza le classi subalterne sia attorno a un programma generale di trasformazione della societ\u00e0 nella prospettiva cio\u00e8 dell'alternativa e del superamento del capitalismo, sia attorno a una proposta politica e sociale di medio periodo, incentrata sulla ricomposizione sociale e sulla crescita della partecipazione democratica. (...) Il nuovo partito di massa, se vuole diventare una costruzione politico-sociale di efficacia paragonabile a quella svolta dai partiti storici, deve operare un surplus di innovazione qualitativa, tanto nella teoria quanto nella pratica politica organizzata. In un senso preciso esso rovescia il rapporto classico tra sociale e politico: non si tratta oggi di inserire masse plebee e protestatarie nel circuito della rappresentanza istituzionale, e quindi di accorciare la distanza tra societ\u00e0 civile e societ\u00e0 politica, ma di ridare spessore e autonomia alla societ\u00e0 civile contro la passivizzazione, la delega, la deriva di plebiscitarismo e personalizzazione, contribuendo alla ricostruzione della democrazia e, insieme, facendosi portatore fattivo di un nuovo assetto\u00bb.\n\u00abNel nostro paese, la storia del partito di massa ha coinciso con quella del Partito comunista italiano, straordinaria e originale costruzione politico-sociale. (...) Quel modello - il Pci - non \u00e8 oggi riproducibile: come le altre esperienze del secolo, esso va riattraversato criticamente, in un paziente e rigoroso lavoro di confronto tra passato e presente, capace di ri-assumere e ri-utilizzarne le eredit\u00e0, gli strumenti, le modalit\u00e0 tutt'oggi feconde. (...) Sia il 'modello movimentista' (oggi non dico neppure quello ideologico-settario) sia la mera riproduzione del 'modello Pci' conducono, per vie diverse, allo stesso risultato: a un partito di opinione, sradicato e minoritario nel primo caso, mero strumento di supporto alla presenza istituzionale, nel secondo caso\u00bb.\n\u00abIl nuovo soggetto da costruire opera, se cos\u00ec si pu\u00f2 dire, su 360 gradi: tende a esercitare la propria presenza in tutti i luoghi significativi di aggregazione, da quelli di pi\u00f9 antico insediamento e tradizione a quelli di recentissime costituzione, a partire dalla ricerca di un rinnovato baricentro di classe. (...) la presenza nel sindacato ha una centralit\u00e0 e specificit\u00e0 indiscutibili. (...) si pu\u00f2 e si deve tornare a ragionare in termini di costruzione di una sinistra sindacale, capace di costituire una sponda significativa per i movimenti. Dobbiamo contribuire a far crescere dentro e fuori il sindacalismo confederale un nuovo sindacalismo di classe, autonomo e di massa (...) per agire il conflitto sociale e dar vita a nuove forme di democrazia non delegata e conflittuale. (...) In secondo luogo, c'\u00e8 il rapporto con la galassia dell'associazionismo, dall'Arci al volontariato, con la larga parte, insomma, delle attivit\u00e0 che si connettono al pur ambiguo 'terzo settore'. Il partito di massa non pu\u00f2 che porsi come un interlocutore attivo e dialogante. (...) Dalla CGIL al 'no profit', dal volontariato alla Confesercenti, il partito di massa deve dispiegare una presenza forte e organica - non una lottizzazione subalterna, non una dispersione sommatoria nei rivoli neocorporativi della societ\u00e0 attuale\u00bb.\n\u00abIl partito di massa non pu\u00f2 in questa fase, fare a meno di un rapporto organico con le politiche di governo - nazionali e locali. I movimenti non dispongono oggi della forza necessaria per accumulare forze, spazi, esperienze tali da consentire, in s\u00e9, quel condizionamento 'dal basso' che in altre epoche \u00e8 stato praticato con risultati considerevoli. Per questo sull'interrogativo classico, stare al governo o all'opposizione, che certo non pu\u00f2 essere eluso, prende il sopravvento l'interrogativo su come si compie questa scelta. Emerge cos\u00ec in piena luce la ragione forte per cui abbiamo deciso, per questa fase (cio\u00e8 per proporci di aprire una nuova fase riformatrice), di stare nella maggioranza ma non nel governo. Le stesse ragioni per cui dovremmo poter scegliere diversamente qualora il nostro progetto non venisse premiato\u00bb.\n\u00abRifondazione comunista \u00e8 oggi un partito di opinione? Se con questo giudizio ci si riferisce allo scarto rilevante tra il consenso elettorale che il Prc ha guadagnato in questi anni e la sua consistenza organizzativa, si dice una verit\u00e0 parziale: che va cio\u00e8 articolata e 'storicizzata'. (...) Perch\u00e9 non si espandono gli iscritti, i voti, le realt\u00e0 organizzate, come sarebbe necessario e sembrerebbe possibile? E tuttavia la crescita del partito, nonostante tutto, si va producendo: ma con modalit\u00e0 disordinate, con intensit\u00e0 ed esiti tra di loro differenziati, e con un'efficacia che dipende in grande misura dal contesto ambientale, cio\u00e8 dal grado relativo di densit\u00e0 della societ\u00e0 civile e di politicit\u00e0 diffusa del territorio\". Serve \"un'innovazione della nostra cultura politica e organizzativa, della nostra prassi\". Bisogna \"passare dalla denuncia a una contestazione partecipata, capace di attivare un processo di trasformazione dell'esistente: cio\u00e8 di immettere nella politica e nell'agire collettivo la dimensione del saper fare. Un compito tanto inedito per il partito di massa quanto necessario alla sua costruzione. (...) La dialettica che si prospettasse tra un partito degli eletti - visibile nelle istituzioni rappresentative, negli enti locali, nelle organizzazioni di massa - e un partito delle opinioni - asserragliato nei circoli di base e non produttivo di iniziativa politica - non porterebbe Rifondazione molto lontano. Il partito di massa di cui c'\u00e8 oggi vitale necessit\u00e0 opera su tre livelli: la riorganizzazione del conflitto, dell'agire collettivo e della 'societ\u00e0 civile densa'; la capacit\u00e0 di permeare la sfera del governo e dei governi delle domande dei movimenti; la ricostruzione di una teoria politica finalizzata alla ricomposizione di classe e alla trasformazione della societ\u00e0 capitalistica. Per attraversare con efficacia questi difficili passaggi, esso deve, in senso forte, farsi societ\u00e0 trasformando le sue sedi in punti di riferimento, pur parziali, di ricomposizione e riaggregazione sociale, in sedi del saper fare, in nuove moderne Case del popolo, laboratori, sedi di incontro attivo tra vecchi e nuovi bisogni di politica. La lezione di Antonio Gramsci torna sospingerci verso nuove frontiere e nuove casematte\u00bb.\nNei numeri successivi ci saranno nuovi articoli in appoggio ora delle tesi del presidente, ora di quelle del segretario.\nIl 2 marzo in DN si scontrano Cossutta e Bertinotti sul ruolo da dare al PRC dentro la maggioranza. L'astio fra i due (e le rispettive fazioni) \u00e8 ormai un continuo crescendo.\nA 7 anni dalla nascita del PRC, inizia a farsi rovente la convivenza tra molti dei quali venivano dal vecchio Pci di Palmiro Togliatti ed Enrico Berlinguer, e chi veniva dalla cosiddetta \"nuova sinistra\" e dal socialismo radicale (DP, PSIUP, ecc.), pi\u00f9 favorevoli a svolte movimentiste e di autonomia radicale da tutte le altre forze politiche.\nProprio quando inizia la discussione sulla legge finanziaria 1999, \u00e8 ormai evidente la frattura fra \"cossuttiani\" e \"bertinottiani\" e lo stesso responsabile economico del PRC, Nerio Nesi, in agosto viene attaccato dal segretario Bertinotti, perch\u00e9 favorevole al compromesso col governo. Si inizia a parlare pubblicamente di scissione.\nIl 3 settembre si decide di tenere il IV congresso nei primi mesi del 1999, per una trasparente resa dei conti fra le due sottocorrenti della maggioranza.\nProdi, Cossutta e Bertinotti: la crisi del 1998.\nIl 16 settembre si inizia ad analizzare la finanziaria 1999, ma Bertinotti \u00e8 pessimista. Un secondo incontro avviene il 23 dove il governo presenta nuove modifiche, ma Bertinotti boccia ancora perch\u00e9 manca quella \"svolta\" tanto auspicata. Cos\u00ec il governo va avanti da solo e il 25 vara la manovra di 14.700 miliardi di Lire. A questo punto il 1\u00ba ottobre Prodi chiarisce che se non sar\u00e0 accetta la finanziaria cos\u00ec com'\u00e8, il governo cadr\u00e0 perch\u00e9 indisponibile a fare governi dalle larghe intese.\nI destini del governo Prodi vengono decisi in un rovente Comitato Politico Nazionale il 3 e 4 ottobre a cui partecipano 332 membri su 338, e alla fine del quale si votano quattro mozioni:\nAlla votazione si astengono in 3.\nPer i cossuttiani quel voto rappresentava un \u00abatto antistatutario\u00bb perch\u00e9 un semplice CPN, per quanto rappresentativo di tutto il partito, non poteva cambiare la strategia politica fondamentale del partito, cosa che poteva fare solo un congresso nazionale, cio\u00e8 la massima istanza.\nIl 5 ottobre Armando Cossutta si dimette da presidente del partito, mentre i parlamentari comunisti il 6 respinsero a larga maggioranza la linea di rottura con le altre forze democratiche, ma affermando che si sarebbero adeguati alle decisioni del partito in quanto \u00abvincolati dalla propria appartenenza al partito\u00bb.\nTuttavia alcune centinaia di militanti e dirigenti locali vicini a Cossutta, non riconoscendosi nella decisione del CPN, si autoconvocarono presso il Palazzo delle Esposizioni di Roma per il 7 ottobre, appellandosi perch\u00e9 non si arrivasse alla rottura con Prodi per impedire il ritorno delle destre al potere. L'assemblea fu guidata da Iacopo Venier, segretario della federazione di Trieste e, in quell'occasione, venne firmato un appello intitolato: \"Non c'\u00e8 salvezza per il partito se rompe con il popolo, con i lavoratori, con il Paese\".\nCos\u00ec, il 9 ottobre, il capogruppo comunista alla Camera, Oliviero Diliberto, annunci\u00f2, durante il dibattito sulla mozione di fiducia al governo, che la maggioranza assoluta del gruppo parlamentare avrebbe votato a favore del Governo Prodi. Bertinotti si dichiar\u00f2 invece per la sfiducia. Pochi minuti dopo, il governo cadeva per un voto.\nDue giorni dopo, i cossuttiani della seconda mozione, con una scissione, diedero vita al Partito dei Comunisti Italiani, aderendo contestualmente all'Ulivo.\nSi procede cos\u00ec alla costituzione di nuovi governi, prima a guida di Massimo D'Alema, poi di Giuliano Amato. Rifondazione ne rimane sempre fuori e il gelo con i partiti dell'Ulivo \u00e8 destinato a durare fino al 2003.\nIl 17 ottobre, nel corso di una manifestazione nazionale del PRC, si iscrive al partito Sandro Curzi che il 3 novembre sar\u00e0 nominato direttore di \"Liberazione\". Chiude invece il mensile \"Rifondazione\"."}
{"id": "1508824", "revid": "13057342", "url": "https://it.wikipedia.org/wiki?curid=1508824", "title": "Rodolfo Llin\u00e1s Riascos", "text": ""}
{"id": "1508832", "revid": "767487", "url": "https://it.wikipedia.org/wiki?curid=1508832", "title": "Il deportato", "text": "Il deportato (\"Deported\") \u00e8 un film del 1950 diretto da Robert Siodmak.\n\u00c8 ispirato a un protagonista della mafia statunitense, Lucky Luciano.\nTrama.\nUn malavitoso viene espulso dagli Stati Uniti dopo alcuni anni di prigione per furto e ritorna in Italia al paese natale. Qui trova subito l'occasione per organizzare un buon colpo, approfittando della situazione di povert\u00e0 e confusione causata dalla guerra. Il colpo per\u00f2 non viene portato a segno in quanto si innamora della donna che intendeva derubare, che era la benefattrice della cittadina.\nCon l'aiuto della donna Chandler, abbandonato definitivamente il crimine, diventa lui stesso un esempio di rettitudine per l'intera comunit\u00e0.\nProduzione.\nIl film venne prodotto dalla Universal Studios.\nDistribuzione.\nFu parzialmente girato a Colle di Val d'Elsa."}
{"id": "1508833", "revid": "1305772", "url": "https://it.wikipedia.org/wiki?curid=1508833", "title": "Crackdown", "text": "Crackdown, noto come Riot Act in Giappone, \u00e8 un videogioco sparatutto in terza persona del 2007, sviluppato da Realtime Worlds e pubblicato da Microsoft Game Studios in esclusiva per Xbox 360.\nNel luglio del 2010 ne \u00e8 stato pubblicato un \"sequel\", \"Crackdown 2\".\nTrama.\nIl giocatore assume il controllo di un agente di un'agenzia governativa geneticamente modificato in grado di compiere azioni impossibili a un normale essere umano, come saltare da un palazzo o sollevare automobili. Il suo compito \u00e8 quello di ripulire la citt\u00e0 da tre bande criminali: i \"Los Muertos\" (ispanici), i \"Volk\" (russi) e la \"Shai-gen\" (asiatici).\nControversie.\n\"Crackdown\" non \u00e8 stato commercializzato in Germania per via dei suoi contenuti ritenuti eccessivamente violenti, che ne hanno impedito la classificazione USK."}
{"id": "1508838", "revid": "1305772", "url": "https://it.wikipedia.org/wiki?curid=1508838", "title": "Nana gialla", "text": "In astronomia, una nana gialla (o stella G V) \u00e8 una stella di sequenza principale, di tipo spettrale G e classe di luminosit\u00e0 V. A questa classe di stelle appartiene il Sole.\nIl termine \"nana gialla\" tuttavia \u00e8 ingannevole, poich\u00e9 le stelle di classe spettrale G hanno una colorazione bianca per le stelle giovani o di esistenza intermedia e solo lievemente giallognola per quelle pi\u00f9 vecchie. Il Sole infatti presenta una colorazione bianca candida. Il picco di emissione della sua luce visibile per la legge di Wien, nello spazio, \u00e8 a 500 nanometri nel Ciano-verde. L'equivoco nasce dal fatto che il colore pu\u00f2 apparire giallognolo per esempio in contrasto con l'azzurro del cielo e il colore rossiccio che la nostra stella assume all'orizzonte \u00e8 dovuto alla diffusione ottica operata dall'atmosfera terrestre.\nCaratteristiche.\nTali stelle hanno delle masse comprese tra 0,8 e 1,4 masse solari e temperature superficiali tra 5\u00a0300 e 6\u00a0000\u00a0K. Come in altre stelle di sequenza principale, nelle nane gialle il processo di fusione dell'idrogeno in elio (nucleosintesi stellare) avviene nel nucleo.\nUna nana gialla ha una vita media piuttosto lunga (circa 10 miliardi di anni), fino a quando l'idrogeno nel nucleo non \u00e8 stato completamente fuso. Non appena si esaurisce, la stella si espande e si raffredda, trasformandosi in una gigante rossa, come Aldebaran (Alfa Tauri). Questo stadio perdura per qualche migliaio di anni, dopodich\u00e9 la stella morente espelle gli strati pi\u00f9 esterni in una nebulosa planetaria, mentre il nucleo, densissimo, diventa una piccola e calda nana bianca.\nEsempi.\nIl Sole \u00e8 il pi\u00f9 conosciuto (e visibile) esempio di nana gialla. Ogni secondo nel suo nucleo vengono fusi in elio circa 600 milioni di tonnellate di idrogeno, mentre circa 4 milioni di tonnellate di materia vengono convertite in energia. Altre nane gialle sono Alfa Centauri A, Tau Ceti e 51 Pegasi."}
{"id": "1508840", "revid": "121837", "url": "https://it.wikipedia.org/wiki?curid=1508840", "title": "Stella G V", "text": ""}
{"id": "1508846", "revid": "57342", "url": "https://it.wikipedia.org/wiki?curid=1508846", "title": "Ettore Casati", "text": "Biografia.\nLaureato in giurisprudenza all'Universit\u00e0 di Milano, era stato nominato consigliere di sezione della stessa Corte e dal 6 novembre 1941 primo presidente della Corte di Cassazione. \nNel 1943 invece di collaborare con la Repubblica Sociale Italiana fugg\u00ec nell'Italia liberata.\nFu presidente della Commissione sugli illeciti arricchimenti dei governanti fascisti. Fu Ministro di Grazia e Giustizia del Governo Badoglio I dal 15 febbraio 1944 al 17 aprile 1944.\nIl 27 luglio 1944 fu nominato presidente dell'Alta corte di giustizia competente per i reati compiuti dai membri del governo fascista.\nScrisse un \"Manuale del diritto civile italiano\", pubblicato a Torino dall'UTET nel 1947, postumo."}
{"id": "1508847", "revid": "125948810", "url": "https://it.wikipedia.org/wiki?curid=1508847", "title": "Wii Play", "text": " \u00e8 un videogioco sviluppato e prodotto da Nintendo per la console Wii e immesso sul mercato tra la fine del 2006 e la met\u00e0 del 2008 a seconda delle nazioni. Fa parte della \"Serie Wii\".\nNe \u00e8 stato creato un seguito: \"\".\nModalit\u00e0 di gioco.\n\"Wii Play\" contiene 9 minigiochi ideati per migliorare e/o perfezionare l'utilizzo del telecomando Wii e le proprie abilit\u00e0. Giocando con buoni risultati ai 9 minigiochi, i giocatori possono ricevere delle medaglie, che in ordine di importanza sono: bronzo, argento, oro e platino.\nSinossi dei minigiochi.\nPoligono di tiro.\nIn tutti i livelli, di tanto in tanto, sfrecciano in orizzontale delle anatre che valgono 15 punti.\nCritiche, successi e vendite.\nWii Play, con oltre 52,69 milioni di copie vendute a febbraio 2011, \u00e8 divenuto il videogioco non in bundle pi\u00f9 venduto di sempre e il secondo pi\u00f9 venduto della storia (dopo Wii Sports fermo ora a 82,05 milioni di copie, in bundle con la console Wii) Ora, Wii Play ha venduto circa 60 milioni di copie."}
{"id": "1508851", "revid": "842", "url": "https://it.wikipedia.org/wiki?curid=1508851", "title": "Wii Play W/Remote", "text": ""}
{"id": "1508855", "revid": "72396", "url": "https://it.wikipedia.org/wiki?curid=1508855", "title": "Storia del Partito della Rifondazione Comunista (1998-2000)", "text": "La Storia del Partito della Rifondazione Comunista dal 1998 al 2000 comprende la fase successiva alla scissione del Pdci fino all'emergere del cosiddetto movimento \"new global\" di Seattle, che consolider\u00e0 nel PRC una definitiva prospettiva movimentista.\nIl caso Abdullah \u00d6calan.\nIl 13 novembre viene arrestato all'aeroporto di Fiumicino di Roma, Abdullah \u00d6calan detto Apo, leader del Partito dei Lavoratori del Kurdistan (PKK).\n\u00d6calan ha un passaporto falso ed \u00e8 accusato di due omicidi da giudici turchi e tedeschi e, per questo, in Turchia rischia la pena di morte.\nRicoverato per un malore all'ospedale militare del Celio, \u00d6calan chiede asilo politico all'Italia e il 14 novembre riceve la solidariet\u00e0 dei curdi di tutta Europa venuti a manifestare davanti all'ospedale.\nIl governo turco chiede immediatamente l'estradizione, ma quello italiano dichiara il 16 che sulla materia si esprimer\u00e0 il tribunale di Roma.\nIl 18 il segretario del PRC, Fausto Bertinotti, con il verde Carlo Ripa di Meana, presentano all'europarlamento una risoluzione nella quale si chiede all'Italia di \u00abnon accogliere la domanda di estradizione civile della Turchia\u00bb e, al governo turco, di \u00abmettere fine alla politica di repressione delle aspirazioni di libert\u00e0 e autonomia del popolo curdo\u00bb.\nUna posizione motivata dalla solidariet\u00e0 del PRC verso i curdi fin dal 1996 in quanto \u00abpopolo oppresso\u00bb. Una posizione mantenuta anche dal Partito dei Comunisti Italiani. Dura invece \u00e8 l'ostilit\u00e0 del centrodestra che preme per espellere \u00d6calan perch\u00e9 ritenuto un terrorista. Per il responsabile Esteri di Rifondazione, Ramon Mantovani, invece il Pkk \u00e8 \u00abun movimento di liberazione che si trova contro uno dei pi\u00f9 potenti eserciti dell'area mediorientale\u00bb, ma che ha comunque delle \u00abintenzioni pacifiche\u00bb.\nIl 20 novembre la corte d'appello di Roma decide che \u00d6calan pu\u00f2 rimanere nella Capitale, a patto che sia sempre reperibile e non svolga attivit\u00e0 antiturca. La Turchia minaccia ritorsioni e chiede aiuto alla Nato.\nIl 25 novembre Mantovani ammette di aver viaggiato con \u00d6calan nell'aereo che da Mosca lo ha portato a Roma.\nBertinotti rivendica la giustezza dell'operazione perch\u00e9 cos\u00ec si \u00abcostringe il nostro vecchio continente a un'attenzione e, forse, a un'assunzione di responsabilit\u00e0 del tutto nuove\u00bb verso \u00abla causa del Kurdistan\u00bb.\nIl 16 dicembre la corte d'appello di Roma annulla l'obbligo di dimora per \u00d6calan, vista anche la revoca del mandato di cattura della Germania. \u00d6calan resta comunque sorvegliato.\nIl 16 gennaio 1999 \u00d6calan lascia l'Italia per destinazione ignota. Per un mese girer\u00e0 vanamente il mondo in cerca di asilo, quindi sar\u00e0 catturato dai servizi segreti turchi presso l'ambasciata greca della capitale keniota per esser poi condannato a morte in Turchia. Nel 2002 la pena gli viene commutata in ergastolo.\nSi riparte coi trotzkisti.\nIl voto del 4 ottobre 1998 in CPN rivoluzionava il partito. Non solo perch\u00e9 port\u00f2 alla scissione di circa trentamila appartenenti al partito, soprattutto dirigenti e parlamentari, ma anche perch\u00e9 rendeva superato il III congresso di quasi due anni prima.\nVa per\u00f2 osservato che il PRC non si chiudeva a riccio e non diveniva un partito di pura opposizione, perch\u00e9 a livello locale continu\u00f2 ad appoggiare, dove possibile, giunte regionali, provinciali e comunali dell'Ulivo.\nPur rimanendo il patrimonio del PRC totalmente in mano al partito, il fortissimo esodo degli eletti verso il PdCI, provoc\u00f2 nell'immediato la chiusura del mensile \"Rifondazione\".\nSoprattutto fece scalpore il fatto che i trotzkisti di \"Bandiera Rossa\", capeggiati da Livio Maitan, per la prima volta appoggiassero la maggioranza del partito e, di fatto, divenissero indispensabili per dare una nuova solida maggioranza al segretario. Segretario da questo momento in poi solitario, visto che la carica del presidente non sar\u00e0 mai pi\u00f9 ripristinata.\nCossutta inoltre non era uscito dal partito seguito da tutti i suoi, perch\u00e9 alcuni condividevano la linea del segretario e altri, pur condividendo la mozione Cossutta, non erano favorevoli a una scissione. Dunque bisognava tener conto di come amalgamarli coi trotzkisti.\nA questo punto il IV congresso serviva non pi\u00f9 per un confronto fra cossuttiani e bertinottiani, ma per \"rifondare\" letteralmente il partito, simbolo compreso. Una rifondazione che avverr\u00e0 al Palacongressi di Rimini.\nIl 20 dicembre 1998, a chiusura del tesseramento 1999 utile per il congresso, risultano 73.892 iscritti e di questi voter\u00e0 il 46,96%.\nNei primissimi mesi del 1999 si tengono 2.302 congressi di circolo su 2.375 circoli dove si fronteggiano due mozioni: il documento \"Un'alternativa di societ\u00e0\" presentato da Fausto Bertinotti, Aurelio Crippa, Paolo Ferrero, Franco Giordano, Claudio Grassi, Graziella Mascia; e il documenta alternativo \"Per un progetto comunista\" presentato da Marco Ferrando, Franco Grisolia, Francesco Ricci. Al documento bertinottiano andranno 28.361 voti (84,07%), mentre i trotzkisti di Ferrando raccoglieranno 5.375 voti (15,93%).\nIl 18 marzo 1999, primo giorno congressuale, viene approvato il nuovo simbolo del partito, dove fa il suo ingresso la parola \u00abrifondazione\u00bb.\nIl partito, com'era prevedibile, segna una svolta movimentista, ma lascia comunque aperta una porta al centrosinistra. Dir\u00e0 Bertinotti a conclusione del congresso (21 marzo): \u00abDobbiamo saper essere radicali e aperti. Aperti ad altri paradigmi di interpretazione della realt\u00e0 (...). Per questo ci rivolgiamo alla sinistra critica, a quella che sta nel sociale o fuori del sindacato confederale, ma anche a forze sensibili che sono dentro la maggioranza di governo. Dobbiamo puntare a uno schieramento articolato, non pesato per quantit\u00e0 ma per qualit\u00e0 di contributo, dalla Sinistra verde al Manifesto, dalla sinistra sindacale ai sindacati di base, dai centri sociali alle tute bianche. Con tutte queste forze noi dobbiamo condurre un'analisi critica e raggiungere un programma comune per l'azione\u00bb.\nA giugno le elezioni europee del 1999 sono un fiasco. La DN del PRC ammette che si tratta di \u00abun risultato del tutto negativo\u00bb: percentualmente il partito \u00e8 dimezzato, mentre in voti assoluti emerge che c'\u00e8 chi non vota pi\u00f9 n\u00e9 PRC, n\u00e9 PdCI. Unica consolazione per il PRC \u00e8 l'essere grande circa il doppio del PdCI.\nIl 4 luglio, al termine di un CPN, Bertinotti avanza l'idea di un \u00abforum\u00bb aperto alla \u00absinistra antagonista ed ai movimenti antiliberisti\u00bb.\nNasce il \"movimento dei movimenti\".\nMalgrado i buoni propositi movimentisti, il privilegio di essere l'unica forza parlamentare di sinistra all'opposizione, e l'aver avuto la conferma dalle europee di essere un partito comunque in piedi, il PRC \u00e8 chiuso in un angolo. Il 6 novembre 1999, in apertura di Cpn, Bertinotti ammette: \u00abLa situazione dei movimenti \u00e8 ancora molto arretrata nel nostro paese\u00bb. E per uscire dall'accerchiamento propone di \u00abfavorire nuovi ingressi nel nostro partito, come quello dei compagni della sinistra verde, per contribuire alla nostra stessa innovazione\u00bb. Bertinotti in quella sede lancia anche un \u00abinvito a dare vita a una Consulta permanente rivolta a organizzazioni, movimenti, singole personalit\u00e0 che, sulla base del reciproco riconoscimento della rispettiva condizione (chi, appunto, di partito, chi di movimento, di associazione, o individuale) conduce una ricerca e innova una proposta di iniziativa politica\u00bb.\nBertinotti non ha per\u00f2 capito che forse qualcosa \u00e8 cambiato a livello globale. La prova arriva per tanti inaspettata in occasione del terzo \"meeting\" dell'Organizzazione Mondiale del Commercio a Seattle in USA dal 29 novembre al 4 dicembre 1999. In quell'occasione tanti movimenti e semplici cittadini antiliberisti, ambientalisti e new-global in genere, si danno appuntamento per protestare scatenando una dura battaglia per le strade di Seattle. Unica italiana presente nel cosiddetto popolo di Seattle \u00e8 Grazia Francescato della Federazione dei Verdi, la quale prima di partire aveva lanciato un appello pubblico per trovare tra i partiti altri partner di lotta.\nIl 7 dicembre il commento pi\u00f9 lucido sui fatti di Seattle, sar\u00e0 fatto dalle colonne de \"la Repubblica\", non da Bertinotti, ma da Umberto Bossi, fondatore della Lega Nord: \u00abLa sinistra di D'Alema non \u00e8 pi\u00f9 la vera sinistra. Dopo Seattle, dove il globalismo ha dovuto segnare il passo, si apre una nuova fase. La storia non \u00e8 morta, la dialettica prende altre strade. Oggi la vera sinistra sono i verdi di Seattle, sono certi pezzi dei cattolici, non gli ex comunisti che fanno il gioco della grande finanza\u00bb.\nPoco giorni dopo, l'11 dicembre, in occasione di una manifestazione romana contro il ministro Luigi Berlinguer e in difesa della scuola pubblica, Bertinotti sfila con accanto Giorgio La Malfa e dichiara: \u00abSeattle fa scuola. Questo slogan \u00e8 un riassunto di quanto sta avvenendo. A Seattle c'era un movimento contro la globalizzazione, qui la logica \u00e8 la difesa di un luogo pubblico contro la privatizzazione\u00bb.\nNel corso del 2000 ci furono tante altre \"Seattle\", altre occasioni per protestare contro l'Omc e altri istituzioni simili, ma il PRC preferisce puntare molto sulla Conferenza intergovernativa dell'Ue che doveva approvare la Carta dei diritti fondamentali dei cittadini comunitari (primo nucleo di costituzione europea). La conferenza ebbe luogo a Nizza dal 6 all'8 dicembre 2000. Il successo della protesta e la presenza solitaria di PRC e Verdi galvanizza Bertinotti che, rivolgendosi al centrosinistra, dichiara: \u00abSe non annusano il vento che tira, finisce che chiudono bottega\u00bb.\nIntanto per\u00f2 in aprile si erano tenute le elezioni regionali del 2000 che avevano visto il PRC accordarsi con l'Ulivo per candidati unici, ma anche una forte affermazione della neonata Casa delle Libert\u00e0, la nuova coalizione del centrodestra di Silvio Berlusconi."}
{"id": "1508856", "revid": "181699", "url": "https://it.wikipedia.org/wiki?curid=1508856", "title": "Zyrjanka", "text": "Zyrjanka (anche traslitterata come \"Zyryanka\") \u00e8 una localit\u00e0 della Russia siberiana nordorientale, situata alla confluenza del fiume Kolyma con il suo affluente Jasa\u010dnaja, nella parte nordorientale della Repubblica Autonoma della Sacha-Jacuzia; \u00e8 amministrativamente inquadrata come insediamento di tipo urbano.\nDati climatici.\n\"Fonte: WorldClimate.com\""}
{"id": "1508858", "revid": "110157", "url": "https://it.wikipedia.org/wiki?curid=1508858", "title": "Thanetiano", "text": " \nNella scala dei tempi geologici, il Thanetiano (o \"Paleocene superiore\") \u00e8 l'ultimo dei tre piani o stadi stratigrafici in cui \u00e8 suddiviso il Paleocene. \u00c8 preceduto dal Selandiano e seguito dall'Ypresiano, il primo dei tre piani del successivo Eocene.\nCopre un periodo compreso tra 58,7 \u00b1 0,2 milioni di anni fa (Ma) e 55,7 \u00b1 0,2 milioni di anni fa.\nDefinizioni stratigrafiche e GSSP.\nIl piano Thanetiano fu stabilito dal geologo svizzero Eug\u00e8ne Renevier nel 1873. Il nome deriva da quello dall'isola di Thanet, nel Kent (sud-est dell'Inghilterra). L'isola di Thanet ha dato il nome anche alla formazione sabbiosa Thanet che \u00e8 il pi\u00f9 antico deposito del Cenozoico nel bacino londinese.\nLa base del Thanetiano \u00e8 situata alla base della cronozona magnetica C26n.\nIl limite superiore del Thanetiano, nonch\u00e9 base del successivo Ypresiano, \u00e8 definito dalla forte anomalia negativa nei valori del \u03b413C in corrispondenza del massimo termico Paleocene-Eocene.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato nelle rocce della spiaggia di Itzurun, presso Zumaia, un villaggio dei Paesi Baschi nel nord della Spagna.\nLe sue coordinate sono: latitudine 43\u00b0 18'N e longiitudine 2\u00b0 16'W.\nReperti fossili.\nReperti fossili rappresentativi del piano thanetiano sono ben evidenti nel travertino di S\u00e9zanne, in Francia, ricco di impronte di vegetali caratteristiche di un clima pi\u00f9 caldo dell'attuale."}
{"id": "1508860", "revid": "183694", "url": "https://it.wikipedia.org/wiki?curid=1508860", "title": "Annibale Pastore", "text": "Biografia.\nLaureato in Lettere all'Universit\u00e0 di Torino nel 1892 con Arturo Graf e in Filosofia nel 1903 con Pasquale D'Ercole, dal 1904 fu insegnante di Liceo e ottenne la cattedra di Filosofia teoretica dell'Universit\u00e0 di Torino dove insegn\u00f2 dal 1914 al 1939. In quest'ultimo anno fond\u00f2 e diresse il laboratorio di logica sperimentale di Torino. Fu collaboratore della \"Rivista di filosofia\". \nI suoi manoscritti sono conservati nell'Accademia toscana di scienze e lettere La Colombaria di Firenze.\nLa salma del filosofo riposa nel Cimitero di Bruino."}
{"id": "1508862", "revid": "1522738", "url": "https://it.wikipedia.org/wiki?curid=1508862", "title": "Mario Party 8", "text": "Mario Party 8 \u00e8 un videogioco party, facente parte della serie \"Mario Party\", sviluppato dalla Hudson Soft e pubblicato dalla Nintendo nel 2007 per la console Wii.\nModalit\u00e0 di gioco.\nIl gioco \u00e8 strutturato come una serie di sfide diverse in cui i giocatori si possono scontrare tra loro:\nNei tabelloni gli spazi sono di diversi colori, con differente effetto in base allo spazio in cui si ferma il giocatore. Ad esempio, quando finisci in uno spazio DK tutti gli spazi DK del tabellone si trasformano in spazi Bowser, se finisci su uno spazio Bowser tutti gli spazi Bowser si ritrasformano in spazi DK e viceversa.\nDurante le gare nei tabelloni si possono ottenere delle caramelle speciali con il quale intralciare gli avversari, in base al colore e al disegno si avranno diversi effetti.\nPersonaggi.\nI personaggi giocabili sono 14, di cui 2 sono da sbloccare:"}
{"id": "1508865", "revid": "640277", "url": "https://it.wikipedia.org/wiki?curid=1508865", "title": "Nana arancione", "text": "Una nana arancione (o stella K V) \u00e8 una stella di sequenza principale di classe spettrale K e classe di luminosit\u00e0 V. \nCaratteristiche.\nQueste stelle sono una via di mezzo (in termini dimensionali) tra le stelle di sequenza principale di tipo spettrale M V (nane rosse) e le stelle gialle di tipo G V di sequenza principale (nane gialle). Hanno masse comprese tra 0,5 e 0,8 volte la massa del Sole e temperature superficiali fra 3\u00a0900 e 5\u00a0200\u00a0K. Esempi di questo tipo di stelle sono Alfa Centauri B, Epsilon Eridani ed Epsilon Indi.\nQueste stelle sono oggetto di particolare attenzione nella ricerca di vita extraterrestre, poich\u00e9 si mantengono sulla sequenza principale del diagramma H-R (vale a dire fondono l'idrogeno in elio) per un periodo di tempo molto lungo (tra 15 e 30 miliardi di anni). Ci\u00f2 potrebbe offrire alla vita l'opportunit\u00e0 di evolversi (anche magari fino a forme intelligenti) in eventuali esopianeti di tipo terrestre in orbita attorno a queste stelle. Nel 2014, gli astrofici Ren\u00e9 Heller e John Armstrong hanno suggerito che potrebbero esistere pianeti pi\u00f9 abitabili della Terra, i cosiddetti pianeti superabitabili. Una delle caratteristiche di questi pianeti \u00e8 che appartengano ad un sistema di una nana arancione."}
{"id": "1508873", "revid": "1784425", "url": "https://it.wikipedia.org/wiki?curid=1508873", "title": "Vilson Ahmeti", "text": "\u00c8 stato dal 1991 al 1992 Primo ministro dell'Albania."}
{"id": "1508874", "revid": "648716", "url": "https://it.wikipedia.org/wiki?curid=1508874", "title": "Aleksand\u00ebr Meksi", "text": "\u00c8 stato dal 1992 al 1997 Primo ministro dell'Albania.\nBiografia.\nLa sua carriera politica inizi\u00f2 nel dicembre 1990 come co-fondatore e redattore, dello Statuto del Partito Democratico e membro della sua Commissione di iniziativa. Da allora, fino al 1997, \u00e8 stato membro della presidenza di PD, nonch\u00e9 ex membro ufficiale del Consiglio Nazionale (tranne tra il 1997 e il 2001). Fin dalle prime elezioni pluralistiche, \u00e8 stato eletto deputato al parlamento albanese (1991-2001). Dopo la vittoria del Partito Democratico alle elezioni del 1992, il 13 aprile \u00e8 stato eletto primo ministro del governo democratico, carica che ha ricoperto fino al 13 marzo 1997 (dopo le dimissioni del 1 marzo). Il suo governo ha intrapreso la riforma dello Stato albanese, da un paese comunista a una democrazia liberale. Dal 2001 ha adottato un approccio critico nei confronti dei leader del Partito Democratico per la mancanza di democrazia interna e per ci\u00f2 che egli percepisce come una cattiva governance negli anni 2005-2013; continua ad essere attivo nella vita politica del paese con scritti politici, interviste e interviste sui media."}
{"id": "1508881", "revid": "729019", "url": "https://it.wikipedia.org/wiki?curid=1508881", "title": "Mehmet Shehu", "text": "Primo di quattro figli, inizia la scuola a Tirana, conclusa nell'anno 1932. Si iscrive presso la Scuola degli Ufficiali nella capitale Albanese. Viene mandato a studiare a Napoli dal 1935 al 1938. Negli anni 1945-46 viene mandato a studiare a Mosca presso l'accademia militare Voroshillov.\nDal 1954 al 1981 \u00e8 il Primo Ministro dell'Albania. Parlava ben 5 lingue oltre all'albanese: inglese, italiano, francese, spagnolo e russo.\nMuore probabilmente suicida nel 1981.\nBiografia.\nStudi\u00f2 all'\"American Vocational School\" di Tirana e alla Scuola militare Nunziatella di Napoli dal 1935 al 1938. Fu membro del Politburo del Partito del Lavoro d'Albania, dalla fine della seconda guerra mondiale al 1981, con la sola eccezione del periodo 1971-1976. \u00c8 stato dal 1954 al 1981 Primo ministro dell'Albania."}
{"id": "1508883", "revid": "3115", "url": "https://it.wikipedia.org/wiki?curid=1508883", "title": "Grattacielo della Regione Piemonte", "text": "Il grattacielo della Regione Piemonte \u00e8 un edificio istituzionale di Torino, i cui lavori di costruzione sono iniziati il 30 novembre 2011, destinato a diventare la futura sede unica della Regione ad eccezione del Consiglio regionale, che rester\u00e0 nella sede aulica di Palazzo Lascaris. Progettato da Massimiliano Fuksas e presentato alla Giunta regionale nel corso di un'audizione pubblica tenutasi a Torino il 22 novembre 2007, l'opera realizzata prevede 42 piani, di cui 41 a uso civile e l'ultimo da adibire a bosco pensile.\nIl terreno individuato per la costruzione dell'edificio \u00e8 rappresentato da un'area gi\u00e0 utilizzata dall'ex Fiat Avio nel quartiere torinese di Nizza Millefonti, poco distante dal polo fieristico del Lingotto. Il grattacielo, servito dalla stazione metropolitana di Italia '61, sar\u00e0 inoltre collegato con la stazione ferroviaria del Lingotto tramite una passerella ciclopedonale, ad oggi in fase di costruzione.\nStoria.\nIl concorso di idee e la fase progettuale.\nL'esigenza di riunificare gli edifici della Regione Piemonte, a tutt'oggi sparsi in svariate sedi nell'area metropolitana di Torino, port\u00f2 la Giunta presieduta da Enzo Ghigo a indire un concorso internazionale per la realizzazione di un edificio unico; vincitore del concorso risult\u00f2 l'architetto Fuksas che present\u00f2 nel 2001 un progetto da realizzarsi nell'area dell'ex Materferro, nel triangolo compreso tra corso Lione, corso Mediterraneo e via Mauri, a Borgo San Paolo. Questo progetto prevedeva una torre a parallelepipedo alta 100 metri.\nNel 2005 il cambio di guida politica al Consiglio regionale e l'elezione alla presidenza della Regione di Mercedes Bresso impressero al progetto un cambio di direzione: fu deciso di riqualificare l'area ex industriale di Nizza Millefonti, che comprende anche il Lingotto, dove un tempo sorgevano gli impianti dell'ex Fiat Avio. L'incarico, commissionato nel 2006, non fu solo quello di progettare un nuovo edificio, ma di ridisegnare anche tutta l'area ad esso circostante.\nUna variante del 2006 al vecchio Piano Regolatore e della Divisione Urbanistica del Comune di Torino, che prevedeva l'obbligo di non costruire edifici pi\u00f9 alti della Mole Antonelliana (alta 167,5 metri), fu limitata al solo centro storico della citt\u00e0, dando quindi il via ad un radicale cambiamento del panorama torinese.\nIl 22 novembre 2007 l'architetto present\u00f2 il progetto di un grattacielo alto il doppio di quello originariamente disegnato per Borgo San Paolo (180/200 metri invece di 100).\nL'intervento della Guardia di Finanza.\nIl 10 ottobre 2012, quasi un anno dopo l'avvio dei lavori, la Guardia di Finanza entra nella sede della Regione Piemonte in Piazza Castello per acquisire, su delega della Corte dei Conti, l'intera documentazione relativa all'assegnazione della gara d'appalto per la realizzazione del nuovo palazzo regionale. Nell'indagine, partita da un esposto presentato dal Presidente della Giunta Roberto Cota che riteneva i costi di realizzazione dell'opera troppo alti, si vuole approfondire tutto ci\u00f2 che riguarda l'affidamento della progettazione della sede e in particolare la parcella di 20 milioni di euro circa pagata allo studio dell'architetto Massimiliano Fuksas; tuttavia la somma fu liquidata nel marzo 2010 in coincidenza con la conclusione del mandato di Mercedes Bresso, predecessore di Cota.\nNel corso del processo che \u00e8 seguito alle indagini l'arch. Fuksas, chiamato a deporre nel maggio 2018 in qualit\u00e0 di testimone, ha lamentato lo stravolgimento del suo progetto da parte della committenza (come l'impiego del cemento armato al posto dell'acciaio) al solo scopo di favorire determinate aziende.\nL'indagine per falso e peculato.\nNel febbraio del 2019, su ordine della procura sono stati sequestrati alcuni metri quadrati di piastrelle su tutti i 40 piani dell'edificio per sospette irregolarit\u00e0 dei materiali utilizzati. Nel luglio dello stesso anno quattro funzionari della Regione Piemonte (di cui due cessati dal servizio) e sei amministratori di societ\u00e0 sono stati raggiunti dall'avviso di chiusura indagini sulle ipotesi di abuso d'ufficio, inadempienza contrattuale, peculato e falso, con l'accusa di aver sottratto oltre 15 milioni e mezzo di fondi regionali.\nL'edificio.\nCaratteristiche progettuali.\nSecondo il comunicato stampa che fece seguito alla presentazione del progetto, la costruzione dell'edificio \u00e8 destinata a non gravare sulle finanze pubbliche in quanto \u00e8 previsto che la cifra spesa per la sua realizzazione sia compensata in parte dal risparmio sui canoni d'affitto (quantificati in 15 milioni di euro l'anno) attualmente corrisposti per l'utilizzo di 20 immobili adibiti a sedi d'ufficio sparsi per tutta Torino e, in varia misura, attraverso la concessione a pagamento delle aree circostanti l'edificio per attivit\u00e0 varie (civili, commerciali, ludiche, etc.).\nIl grattacielo, terzo per altezza in Italia dopo la Torre Unicredit di Milano di 231 metri (dei quali 152 di corpo e 79 di guglia) e la Torre Isozaki (Allianz) di 209,20 metri sempre a Milano, prevede 42 piani di cui due interrati: 41 saranno destinati a ufficio mentre l'attico del 43\u00ba piano (posto a circa 200 m di altezza) ospiter\u00e0 un bosco pensile accessibile al pubblico che costituir\u00e0 di fatto la piattaforma panoramica pi\u00f9 alta tra quelle presenti in qualsiasi grattacielo italiano dato che la Torre Isozaki di Milano non possiede sulla sua sommit\u00e0 un simile spazio aperto al pubblico. Il progetto sub\u00ec numerose modifiche che ne determinarono la riduzione in altezza da quella originale di 220\u00a0m a quella definitiva di 209 m. Sulle facciate \u00e8 prevista l'installazione di 1.000 m\u00b2 di pannelli fotovoltaici, per garantire per quanto possibile l'autosufficienza energetica, unita alla costruzione di grandi superfici vetrate per ridurre la necessit\u00e0 di ricorrere a luce artificiale.\nLa superficie complessiva sulla quale sorge il grattacielo \u00e8 di circa 70.000 m\u00b2 e sono previsti circa 60.000 m\u00b2 di spazi accessori e opere esterne che prevedono anche l'insediamento di esercizi commerciali al fine di rilanciare lo sviluppo del quartiere. Saranno anche previste la realizzazione di un nuovo quartiere residenziale capace di ospitare circa 5.000 abitanti e la nuova stazione ferroviaria Lingotto con una struttura a ponte che collegher\u00e0 l'attuale scalo esistente.\nRealizzazione e ritardi.\nIl 12 giugno 2008 la Conferenza dei Servizi tenutasi tra i rappresentanti di Regione Piemonte, Comune di Torino, RFI e ARPA licenzi\u00f2 il progetto, che fu destinato quindi a essere realizzato dal 1\u00ba giugno 2009.\nLa base dell'edificio \u00e8 di 38 metri di profondit\u00e0 di scavo per 42 di larghezza; gli uffici regionali sono previsti al 42\u00ba piano, a circa 160 metri d'altezza dal suolo. Il palazzo \u00e8 destinato ad essere abitato fino a 180 metri, fatto salvo il tetto che sar\u00e0 adibito a bosco/giardino pensile. Infine intorno all'edificio verr\u00e0 sviluppata un'area da adibire a verde pubblico e a residenza civile.\nNel maggio 2011 fu individuata la ditta appaltatrice per la costruzione. I lavori, della durata complessiva di 35 mesi, sono partiti il 30 novembre 2011. A luglio 2013 l'edificio super\u00f2 il livello della strada ed erano stati montati i casseri, in questo caso autorampanti.A ottobre 2013 il cantiere impieg\u00f2 circa 200 lavoratori. Il progetto iniziale prevedeva una spesa di 208 milioni di euro, ma i costi aumentarono fino a 260 milioni di euro.\nA fine marzo 2016 un nuovo intoppo ritard\u00f2 i lavori di realizzazione e quindi del successivo trasloco: a causa di una partita fallata, 300 delle 3.600 finestre gi\u00e0 installate dovranno essere sostituite. A met\u00e0 maggio i lavori risultavano ancora fermi, facendo slittare la previsione di trasloco degli uffici alla primavera-estate 2017. Nel mese di luglio \u00e8 stata attivata la procedura di liquidazione della societ\u00e0 incaricata della costruzione.\nA seguito dell'intesa con le ditte costruttrici la ripresa dei lavori, gi\u00e0 prevista per gli inizi di maggio 2017, \u00e8 avvenuta nel mese di giugno. Da gennaio 2018 il cantiere del grattacielo \u00e8 stato aperto alle visite dei cittadini.\nLe successive analisi sui pavimenti danneggiati e sulle vetrate nonch\u00e9 le ripetute ispezioni delle commissioni di vigilanza preposte hanno fatto slittare la previsione di fine lavori alla primavera del 2019, poi ulteriormente rimandata al 2020 e successivamente ancora alla fine del 2021 o inizio del 2022. Il trasloco degli uffici regionali dovrebbe avvenire tra la fine del 2022 e l'inizio del 2023, a seguito delle prove di collaudo previste a fine lavori."}
{"id": "1508885", "revid": "287204", "url": "https://it.wikipedia.org/wiki?curid=1508885", "title": "Myfit Libohova", "text": "Biografia.\nNato a Libohov\u00eb, nel vilayet di Giannina, in una benestante famiglia musulmana di proprietari terrieri, era il primogenito di Neki Pasha, governatore di Argirocastro e parlamentare. Conclusi gli studi primari a Giannina, prosegu\u00ec gli studi in legge ad Istanbul e in Francia.\nTerminati gli studi inizi\u00f2 a lavorare presso l'ambasciata ottomana in Belgio, per poi diventare console generale in Grecia, presso il consolato turco di Larissa.\nCarriera politica.\nNel 1908 rappresent\u00f2 il distretto di Argirocastro nel congresso dei Giovani Turchi.\nSuccessivamente partecip\u00f2 al congresso di Valona e fu nominato prima Ministro degli affari interni e in seguito Ministro degli affari esteri nel governo provvisorio albanese. Fu quindi il membro albanese della Commissione Internazionale di Controllo che govern\u00f2 temporaneamente l'Albania sulla base del Trattato di Londra del 30 maggio 1913.\nDurante il regno di Guglielmo di Wied fu brevemente Ministro della giustizia e infine Ministro della guerra e vice Primo ministro del nuovo Principato d'Albania.\nNel giugno 1924 si rifugi\u00f2 in Italia a causa delle proteste filo-democratiche nel principato, facendo ritorno in Albania nel dicembre dello stesso anno."}
{"id": "1508887", "revid": "1544245", "url": "https://it.wikipedia.org/wiki?curid=1508887", "title": "Turhan Pasha P\u00ebrmeti", "text": "\u00c8 stato il secondo Primo ministro dell'Albania nel 1914 e nuovamente tra il 1918 e il 1920."}
{"id": "1508894", "revid": "200120", "url": "https://it.wikipedia.org/wiki?curid=1508894", "title": "ElsagDatamat", "text": ""}
{"id": "1508895", "revid": "1305772", "url": "https://it.wikipedia.org/wiki?curid=1508895", "title": "Spectrobes", "text": " \u00e8 un videogioco del genere Action RPG sviluppato dalla Jupiter e pubblicato dalla Disney Interactive Studios nel 2007 per console Nintendo DS.\nTrama.\nDue poliziotti in pattuglia per il Sistema Stellare di Nanairo, Rallen e Jeena, ricevono un SOS dal vicino pianeta Daichi. Appena giunti sul pianeta scoprono una capsula criogenica con all'interno un anziano addormentato. Intanto Rallen trova un oggetto che incastra nel polsino della sua tuta. All'improvviso Rallen viene risucchiato da un vortice nero con all'interno dei mostri: i Krawl. Dal misterioso oggetto sul suo polso fuoriescono due creature enormi che ingaggiano una furente battaglia con i Krawl, gli Spectrobes, acerrimi nemici dei Krawl.\nA fine battaglia Rallen e Jeena portano in salvo l'anziano, il quale risvegliatosi racconta di chiamarsi Aldous e che i Krawl sono bestie divorapianeti, i responsabili della distruzione del suo Sistema Solare, Giorna. L'unica speranza di salvezza sono gli Spectrobes, esseri contenuti nell'oggetto rinvenuto da Rallen sul pianeta, il Prizmod. Il problema \u00e8 per\u00f2 il fatto che gli Spectrobes siano allo stato fossile, ma Aldous non si perde d'animo e dopo aver installato sulla navetta di Rallen e Jeena un laboratorio risveglia un fossile, il quale diventa istantaneamente uno Spectrobe cucciolo, un Komainu.\nAldous da a Rallen il Prizmod con il cucciolo di Spectrobe e gli dice che ora la sua missione \u00e8 risvegliare il maggior numero di Spectrobes e di annientare i Krawl. Durante il suo viaggio Rallen affronta i Krawl, che tentano di impossessarsi del quartier generale della Polizia Planetaria di Nanairo, un avido cercatesori di nome Cyrus, abitante su un pianeta desertico chiamato Nessa, l'amichevole professoressa Kate, studiosa di antiche rovine su Ziba, un pianeta dal forte campo magnetico accerchiato da due lune ed i Krawl soldati sulle lune di Ziba e nelle rovine di Nessa. Alla fine Rallen riceve uno strano messaggio dal Comandante: il pianeta Meido \u00e8 scomparso.\nAldous spiega loro che il nido dei Krawl \u00e8 li ma purtroppo non \u00e8 possibile raggiungerlo perch\u00e9 le navi della PPN non possono andare oltre Ziba. Fortunatamente, la professoressa Kate dice a Rallen di andare alle rovine di Nessa poich\u00e9 quelle non sono rovine ma un'antica astronave. Rallen e Jeena la riattivano e raggiungono Meido. Qui Rallen evoca lo Spectrobe Sommo Tindera e riesce a distruggere il Krawl Gigagorga, riportando cos\u00ec la pace su Nanairo.\nCaratteristiche.\nIl videogioco \u00e8 caratterizzato da una grafica tridimensionale e l'intero mondo di gioco \u00e8 visualizzato su entrambi gli schermi del DS.\nPer scavare ed estrarre i fossili di Spectrobes \u00e8 sufficiente utilizzare il pennino del DS, soffiare sul microfono per eliminare la polvere, portare il fossile nel laboratorio e quindi urlare nel microfono \"SVEGLIATI!\".\nGli Spectrobes crescono e si evolvono nell'incubatrice in dotazione al Laboratorio. Il percorso evolutivo degli Spectrobes prevede 128 livelli. Le battaglie sono caratterizzate da una grafica 3D in tempo reale a cui partecipa, oltre agli Spectrobes contenuti nel Prizmod, anche Rallen. Durante le battaglie \u00e8 possibile caricare gli Spectrobes per eseguire spettacolari attacchi combo che colpiscono tutti i Krawl.\nGli attacchi degli Spectrobes Sommi sono preceduti da animazioni tridimensionali al termine delle quali i Krawl vengono annientati con due colpi in rapida sequenza. Si possono effettuare delle battaglie tra amici in modalit\u00e0 wireless e dei tornei che possono comprendere fino a 16 partecipanti. Esistono anche delle carte speciali che, se attivate all'interno del gioco, consentono lo sblocco di oggetti e Spectrobes introvabili, quali Windora e Vilakroma. Grazie alla modalit\u00e0 Wi-Fi del DS \u00e8 possibile scaricare da Internet filmati, componenti rari, minerali rari e Spectrobes rarissimi, come ad esempio Thundora.\nI tipi di Spectrobes.\nGli Spectrobes si suddividono in tre tipi: Corona, Aurora e Flash.\nLe leggi che regolano i tre tipi sono: Corona batte Aurora, Aurora batte Flash e Flash batte Corona.\nNel videogioco gli Spectrobes di tipo Corona sono di colore Rosso e hanno come simbolo di identificazione due cerchi rossi uno dentro l'altro.\nGli Spectrobes di tipo \"Aurora\" sono di colore Verde e hanno come simbolo di identificazione un bagliore verde.\nGli Spectrobes di tipo \"Flash\" sono di colore Blu e hanno come simbolo di identificazione un flash celeste.\nStadi evolutivi degli Spectrobes.\nGli stadi evolutivi degli Spectrobes sono i seguenti:\nGeo, Spectrobes allo Stadio Sommo.\nPer ottenere uno Spectrobe allo stadio Sommo il percorso evolutivo non basta. Per cui non \u00e8 possibile ottenere uno Spectrobe Sommo semplicemente addestrando un Spectrobe Evoluto. La potenza di questi Spectrobe \u00e8 incredibilmente elevata, tanto che \u00e8 stata rinchiusa in 7 gemme note come Geo, una per Sommo.\nI nomi degli Spectrobes Sommi sono:\nI Geo possono essere ottenuti solo dopo aver sconfitto il Krawl Finale su Meido e aver annientato vari Buchi Neri sparsi per Nanairo. Questa regola vale per tutti, meno che per Tindera, ottenibile infatti nei torrenti di lava su Genshi dopo aver trovato il Cristallo antico su Himuro e averlo fatto analizzare ad Aldous.\nColpi speciali.\nDurante i combattimenti contro i Krawl \u00e8 possibile caricare una barra costituita da quattro tacche che permette agli Spectrobes adulti ed evoluti di attaccare con mosse particolarmente efficaci. Ogni mossa, per essere eseguita, consuma un determinato numero di tacche, con un massimo di tre. La barra, quando viene caricata al massimo, consente di eseguire i cosiddetti \"Attacchi Combo\", ovvero un attacco eseguito da entrambi gli Spectrobes alleati che infligge due colpi in rapida sequenza a tutti i Krawl sul campo; questa mossa, se eseguita da due Spectrobes che hanno passato molto tempo insieme nell'incubatrice, sar\u00e0 molto pi\u00f9 efficace.\nAbilit\u00e0 di cercatori degli Spectrobes Cuccioli.\nOgni Spectrobe Cucciolo ha l'abilit\u00e0 di localizzare sia minerali che fossili e per farlo hanno un raggio di ricerca che varia da Spectrobe a Spectrobe.\nIl raggio varia da 2 (Masetto) a 7 (Gejio e Harumi).\nAlcuni Spectrobes come Kasumi o Nagu hanno come raggio di ricerca 6 ma possono cercare solo fossili, mentre altri come Gejio o Harumi hanno come raggio di ricerca 7 ma possono cercare solo minerali.\nIl miglior Spectrobe cercatore \u00e8 Danawa poich\u00e9 ha come raggio di ricerca 6 e pu\u00f2 cercare sia fossili che minerali, tuttavia \u00e8 uno Spectrobe abbastanza raro. \u00c8 possibile trovarlo nella 3\u00aa area di Nessa dopo aver raggiunto il pianeta Himuro.\nIl Sistema di Nanairo.\nIl Sistema di Nanairo \u00e8 composto da sette pianeti elencati qui sotto:\nDifferenze.\nMolti sostengono che Spectrobes sia una copia dei Pok\u00e9mon, tuttavia di uguale c'\u00e8 solo il fatto che bisogna collezionare creature.\nSecondo Kentaro Hisai, produttore del videogioco, le differenze tra i due tipi di videogiochi sono le seguenti: nei giochi della serie Pok\u00e9mon la grafica durante le battaglie \u00e8 prevalentemente bidimensionale (salvo in titoli come Pok\u00e9mon Colosseum) e i combattimenti sono a turni, quando a Spectrobes le battaglie sono tridimensionali ed in tempo reale, i Pok\u00e9mon vengono catturati dai loro allenatori mentre gli Spectrobes vengono estratti dalla terra e risvegliati.\nSuccesso.\nDalla sua data uscita fino ad oggi il videogioco ha venduto pi\u00f9 di un milione di copie in tutto il mondo, convincendo la Jupiter e la Disney Interactive Studios a lavorare ad un sequel.\nCuriosit\u00e0.\nIl gioco ha avuto due sequel:"}
{"id": "1508896", "revid": "339392", "url": "https://it.wikipedia.org/wiki?curid=1508896", "title": "Rivoluzione del 1830", "text": ""}
{"id": "1508897", "revid": "729019", "url": "https://it.wikipedia.org/wiki?curid=1508897", "title": "Castello di San Vigilio", "text": "Il castello di San Vigilio si trova sul colle omonimo, nella parte nord della citt\u00e0 alta di Bergamo.\nCollocazione geografica.\nSituato ad un'altezza di circa 496 metri s.l.m., \u00e8 una costruzione che da sempre \u00e8 posta a difesa dei colli della citt\u00e0 Orobica, considerati una porta d'accesso strategica verso la citt\u00e0 stessa.\nDalla sommit\u00e0 della struttura difatti \u00e8 possibile controllare l'adiacente monte Bastia, nonch\u00e9 i paesi sottostanti. Tra questi vi sono sia quelli posti nell'antica val Breno (Valbrembo e Paladina) che l'intera spianata di Almenno, un tempo zona di grandissima importanza con il nome di Lemine.\nOltre a questi si possono aggiungere i borghi collocati lungo la strada che porta all'imbocco della Val Brembana, nonch\u00e9 una grande visuale sulla catena montuosa delle Prealpi Orobie.\nStoria.\nLa struttura primitiva.\nQuesta condizione di eccellenza altimetrica port\u00f2 il colle di San Vigilio ad essere un ottimo luogo di avvistamento, tanto che si pensa che gi\u00e0 in epoca romana vi fosse collocata una piccola torre di avvistamento.\nTuttavia le prime notizie di una fortificazione risalgono all'incirca al VI secolo, anche se fino al IX secolo non vi si verificarono episodi di rilievo. In quel tempo infatti nella zona si era insediata una piccola comunit\u00e0 ecclesiastica, la quale vi costru\u00ec un piccolo edificio di culto intitolato a Santa Maria Maddalena. Le dimensioni del luogo sacro erano tuttavia molto ridotte, tanto che questo non veniva identificato come santuario o chiesa, ma con l'appellativo di cappella. Conseguentemente la piccola fortezza che si era creata nel corso dei tre secoli precedenti venne chiamata \"Castello della Cappella\".\nLa posizione era tanto vantaggiosa strategicamente che ben presto cominci\u00f2 ad essere al centro delle mire delle personalit\u00e0 militari pi\u00f9 in vista, tanto che nell'889 il futuro re d'Italia Arnolfo di Carinzia ne decise la conquista, a scapito della piccola comunit\u00e0 religiosa presente, che si oppose fieramente, ma che nulla pot\u00e9 contro i militari Franchi. Tra i difensori del luogo si segnal\u00f2 il chierico Gotefrido strenuo oppositore del re tanto da essere giustiziato dallo stesso.\nIl luogo venne quindi utilizzato per fini militari, principalmente come roccaforte a scopo difensivo e con un'elevata importanza strategica, tanto che nel 1166 il Consiglio Comunale della citt\u00e0 di Bergamo decise di edificarvi un castello dalle maggiori dimensioni. \nQuesto venne ulteriormente ingrandito e rafforzato con l'arrivo della potente famiglia dei Visconti, i quali nel 1335 ne completarono la fortificazione.\nIl periodo Veneto.\nIl secolo successivo vide l'inizio della dominazione della Repubblica di Venezia, durante il quale la struttura assunse un ruolo di primissimo piano nella gestione della citt\u00e0.\nNumerose modifiche vennero apportate alla struttura sul finire del XV secolo, tra cui i quattro torrioni muniti di cannoniere e feritoie, collegati tra loro con un muraglione di cinta di forma poligonale, nonch\u00e9 un fossato di protezione.\nDifatti nel corso del XVI secolo vi si verificarono numerosi assedi, tra cui si segnalano quello del 1509 in cui il Provveditore veneto fu attaccato dalle truppe francesi del Ducato di Milano, situazione ribaltata tre anni dopo, quando i militari della Serenissima ripresero il controllo del forte dopo mesi di scontri, durante i quali i soldati transalpini riuscirono a lungo a tenere in scacco gli avversari.\nNuovi scontri si ebbero l'anno successivo (1513), con protagonisti gli Spagnoli che, interessati al controllo della Lombardia, fecero largo utilizzo di cannoni e colubrine, danneggiando la struttura.\nMa fu con la costruzione delle mura di Bergamo che il castello venne interessato da un progetto volto a farne un baluardo inespugnabile: venne infatti deciso di cingere la parte collinare della citt\u00e0 con un'imponente cinta muraria. Il castello di San Vigilio, che la dominava dall'alto, vi fu collegato ad essa tramite un passaggio segreto sotterraneo che partiva dalla parte nord delle mura, denominata Forte di San Marco. \nI lavori portarono inoltre sia alla demolizione della torre centrale (tipica dei castelli medievali), al fine di garantire maggiore spazio alle guarnigioni militari, che all'allargamento della struttura in direzione della citt\u00e0, permettendo la creazione della casa del castellano e degli alloggi dei soldati. La pianta dell'edificio, arricchita dalla fastosa porta d'accesso, opera dell'architetto Mauro Codussi, assunse una forma simile a quella di una stella.\nIl potenziamento della struttura comport\u00f2 la creazione anche di un passaggio segreto da una torre ad una casamatta, oggi inutilizzabile a causa di una frana che vi ha crato un piccolissimo laghetto, nonch\u00e9 l'installazione di grandi cisterne per la raccolta dell'acqua.\nSi prese anche in considerazione la possibilit\u00e0 di abbassare il colle Bastia, a causa del fatto che in un eventuale attacco il nemico avrebbe potuto piazzarvi dei cannoni con cui colpire i difensori del castello. Quest'opzione venne tuttavia accantonata, lasciando intatto il paesaggio collinare adiacente.\nLa decadenza e il rilancio.\nL'importanza che il castello aveva assunto fu resa tangibile dal fatto che, quando le truppe francesi della Repubblica Cisalpina entrarono in citt\u00e0 a causa del disfacimento della Repubblica di Venezia, sancito con il Trattato di Campoformio, come prima cosa si insediarono nel castello di San Vigilio.\nDue decenni pi\u00f9 tardi il potere fu preso dagli austriaci, i quali intrapresero una politica di smantellamento della principali strutture militari. Nel 1829 furono infatti demolite alcune parti del castello, tra cui la monumentale porta di accesso.\nSul finire del XIX secolo l'intera struttura fu acquistata dalla famiglia Soregaroli, che vi insedi\u00f2 un ristorante e diede il via, nel 1912, alla creazione di una funicolare che collegava il castello con il piazzale attiguo alla Porta Sant'Alessandro, coprendo una distanza di 621 metri con un dislivello pari a 91 metri. Il proprietario, Pierino Soregaroli, negli anni '20 e '30 del secolo scorso, vi profuse molte energie fisiche ed economiche per riadattare la scalinata e sistemare i camminamenti del malconcio castello, ormai da due secoli senza guarnigione.\nL'intera struttura fu poi venduta al comune di Bergamo che ne riprese, dopo alcuni anni, il recupero, rendendo accessibile al pubblico l'intero castello nel 1962. Anche la funicolare, che funzion\u00f2 fino al 1976, venne ripristinata nel 1991, quando si conclusero i lavori di restauro.\nAttualmente \u00e8 ancora possibile visitare il passaggio segreto che collegava il forte di San Marco con il castello stesso, grazie all'attivit\u00e0 del gruppo speleologico Le Nottole, che garantiscono visite guidate su prenotazione."}
{"id": "1508898", "revid": "2179318", "url": "https://it.wikipedia.org/wiki?curid=1508898", "title": "Kosta Kota", "text": "\u00c8 stato dal 1928 al 1930 e dal 1936 al 1939 Primo ministro dell'Albania. "}
{"id": "1508899", "revid": "729019", "url": "https://it.wikipedia.org/wiki?curid=1508899", "title": "BNSF Railway", "text": "La BNSF Railway \u00e8 una compagnia ferroviaria statunitense operante nella zona occidentale (il \"West\"), diretta rivale della Union Pacific Railroad. Ha sede a Fort Worth, in Texas.\n\u00c8 nata dalla fusione delle due grandi compagnie ferroviarie Burlington Northern Railroad (BN) e Atchison, Topeka and Santa Fe Railway (ATSF).\nStoria.\nLa BNSF \u00e8 nata il 31 dicembre 1996 dalla fusione dei due colossi ferroviari Atchison, Topeka and Santa Fe Railway e \"Burlington Northern Railroad\". Quest'ultima era a sua volta nata nel 1970 dalla fusione della \"Great Northern Railway\", della \"Northern Pacific Railway\", della \"Chicago, Burlington and Quincy Railroad\", della \"Spokane, Portland and Seattle Railway\", e di fatto deteneva il monopolio del traffico nella parte settentrionale degli Stati Uniti, da Chicago e la zona del Mississippi a Seattle. La livrea dei suoi locomotori era muso verde e corpo nero, con scritte bianche\nLa \"Atchison, Topeka and Santa Fe Railway\" invece aveva le sue linee principali nella parte meridionale, da Kansas City e Houston verso Los Angeles attraverso il deserto del Nuovo Messico, e da l\u00ec fino a San Francisco, ed era diretta rivale della \"Southern Pacific\" e della \"Denver &amp; Rio Grande\". La ATSF fu negli anni '30 all'avanguardia nel campo del materiale trazione, con potenti macchine merci e passeggeri. Fu la prima compagnia ad adottare il rodiggio 2-10-2, che appunto poi prese il nome di \"Santa Fe\" e divenne la tipica locomotiva per treni merci pesanti in nordamerica. Notevoli furono anche le 25 locomotive della \"classe 5000\" con rodiggio 2-10-4 \"Texas\".\nIn campo passeggeri, la compagnia, che vantava il treno di lusso \"Super Chief\", mise in campo tutta una serie di ottime locomotive rodiggio \"Northern\" (4-8-4), culminate con le potentissime \"classe 2900\". La ATSF fu fra le prime compagnie a \"dieselizzarsi\", cio\u00e8 a passare dalle locomotive a vapore a locomotori diesel, nel suo caso prodotti dalla EMD, braccio ferroviario della General Motors. La livrea dei locomotori diesel della ATSF era muso rosso con corpo grigio, e filettature dorate.\nLa fusione ha portato la BNSF a diventare, insieme alla UP, una delle due grandi - e sole - compagnie ferroviarie del West, dal Mississippi al Pacifico. Opera in 27 stati, e ha un breve tratto ferroviario in Canada. Senza contare i doppi e tripli binari, le stazioni e gli scali ferroviari, la BNSF RAilway gestisce circa 38000\u00a0km di linee, che salgono a quasi 80000\u00a0km in totale. Ha inoltre diritto di passaggio su altri 12000\u00a0km di ferrovie negli Stati Uniti e in Canada. I locomotori a disposizione sono quasi 6'000, i carri 80'000. Il personale ammonta a circa 38000 unit\u00e0.\nLinee principali.\nLe direttrici principali della BNSF vanno dalla zona del Mississippi alla costa del Pacifico lungo tre assi. Quella meridionale parte dalla zona del golfo del Messico e attraverso il Nuovo Messico e l'Arizona raggiunge Los Angeles, e poi San Francisco. Altra direttrice \u00e8 da Denver verso la California attraverso lo Utah e il Nevada. Collegamento storico della \"Burlington Northern\" era da Chicago a Seattle e Portland attraverso il Montana, passando il Continental Divide sul Marias Pass lungo il bordo del Parco nazionale dei ghiacciai.\nOltre a queste tre direttrici sull'asse Est-Ovest, la BNSF ha una linea principale lungo la Costa del Pacifico, e un'altra ai piedi delle Montagne Rocciose, dal Montana fino al El Paso via Denver. A Est di questa linea la compagnia ha una fittissima rete di binari che si estendono fino al Mississippi, e fanno praticamente da rete di distribuzione per gli Stati del centro delle merci che arrivano dai porti sul Pacifico."}
{"id": "1508901", "revid": "729019", "url": "https://it.wikipedia.org/wiki?curid=1508901", "title": "Metropolitan Life Insurance Company Tower", "text": "La Metropolitan Life Insurance Company Tower (pi\u00f9 brevemente Met Life Tower) al numero One Madison Avenue, New York \u00e8 stato il pi\u00f9 alto edificio del mondo dal 1909 al 1913, sorpassato poi dal Woolworth Building. Come chiarisce l'indirizzo, il grattacielo si trova nel lato sud di Madison Avenue, attraversando la strada da Madison Square Park. \u00c8 registrato come appartenente al National Historic Landmark e inserito nel registro National Register of Historic Places il 6 febbraio 1978. Il resto del complesso fu aggiunto al National Register il 19 gennaio 1996.\nStoria.\nIl grattacielo \u00e8 una aggiunta posteriore all'originale edificio per uffici, di 11 piani, la \"East Wing\" - Ala Est. L'edificio invece fu completato nel 1893 e ne fu annunciato il progetto del grattacielo gi\u00e0 nel 1905.\nQuando il grattacielo fu commissionato dalla Metropolitan Life Insurance Company, nel 1907, fu scelto come modello il Campanile di San Marco di Venezia, e fu utilizzato come quartier generale della Compagnia fino al 2005.\nNapoleon LeBrun &amp; Sons disegnarono la torre di 52 piani alta 213 m, pi\u00f9 del doppio della sua controparte italiana e completarono l'opera nel 1909 con l'aiuto della Hedden Construction Company. L'edificio \u00e8 stato il pi\u00f9 alto al mondo fino al 1913, anno in cui fu terminata la costruzione del Woolworth Building che super\u00f2 in altezza la MetLife Tower.\nIl grattacielo mostra quattro orologi, uno per facciata. Ogni orologio presenta un diametro di 26.5 piedi (circa 8 metri) e i numeri sono alti 4 piedi (1,2 metri circa). Le lancette pesano mezza \"ton\" ciascuna (una ton statunitense equivale a 907.18474\u00a0kg).\nOriginariamente la torre era ricoperta da marmo Tuckaohe ma durante la ristrutturazione del 1964 si prefer\u00ec utilizzare lastre calcaree per ricoprire sia la torre che l'Ala Ovest cambiando il vecchio stile rinascimentale con uno pi\u00f9 moderno. Fu anche rimossa la maggior parte degli ornamenti originali.\nUna nuova ristrutturazione, che vide gran parte dell'edificio ricoperto da ponteggi per tre anni, ebbe termine nel 2002 e aggiunse un nuovo sistema computerizzato di illuminazione notturna molto simile a quello dell'Empire State Building; i colori delle luci cambiano in relazione a feste particolari o a importanti eventi. La cupola posta alla sommit\u00e0 \u00e8 una \"luce permanente\" che rimane accesa anche quando le luci del resto dell'edificio vengono spente per la notte.\nNel marzo del 2005 la \"SL Green Realty Trust\" acquist\u00f2 l'edificio con l'intenzione di convertirlo ad uso abitativo. Nel 2007 \u00e8 stato nuovamente venduto, assieme agli adiacenti diritti di edificazione, per 200 milioni di dollari alla \"Africa Israel Investments\". \u00c8 materia di speculazione se il grattacielo verr\u00e0 trasformato in appartamenti o un albergo di alto livello.\nNorth Building (11 Madison Avenue).\nDalla fine degli anni '20 del secolo scorso la Met Life Tower del 1909 e la North Annex del 1919 divennero troppo piccoli per contenere le sempre crescenti attivit\u00e0 della Metropolitan Life Insurance Company. Per la sua espansione la Compagnia pens\u00f2 di costruire un edificio delle dimensioni di un isolato compreso fra la 24\u00b0 e la 25\u00b0 Strada Est.\nL'architetto Harvey Wiley Corbett, cresciuto accademicamente all'Ecole des Beaux Arts, abbandon\u00f2 il suo posto al gruppo di designer del Rockefeller Center per iniziare la progettazione nel 1928. Il progetto finale per il nuovo edificio fu una torre telescopica di 100 piani.\nPurtuttavia, lo scatenarsi della Grande Depressione del 1929 fren\u00f2 i progetti della compagnia per un grattacielo gigante e ripiegarono sulla costruzione di solo una parte dell'edificio. L'edificio che oggi vediamo doveva essere solo la base, di 32 piani, dell'intero grattacielo ed \u00e8 stato costruito con la resistenza strutturale e la quantit\u00e0 di ascensori necessaria ad un successivo completamento. Vi sono, in effetti, progetti per aggiungere a questa \"base\" gli altri piani necessari per \"completare\" la torre.\nUna societ\u00e0 immobiliare israeliana, la \"Elad Properties\" ha presentato richiesta di aggiungere altri 75 piani e se il progetto va a buon fine, l'edificio arriver\u00e0 ad un'altezza di 899 piedi (274 metri)."}
{"id": "1508902", "revid": "1975707", "url": "https://it.wikipedia.org/wiki?curid=1508902", "title": "Francesco Florimo", "text": "Biografia.\nCompagno di studi e amico devoto di Vincenzo Bellini, al quale dedic\u00f2 diversi scritti (\"Traslazione delle ceneri di Vincenzo Bellini: memorie e impressioni\", Napoli 1876, e soprattutto \"Bellini: memorie e lettere\", Firenze 1882), fu allievo di Nicola Antonio Zingarelli (al cui funerale fu eseguita una sua sinfonia funebre composta appunto per Bellini) e di Giacomo Tritto.\nIn giovent\u00f9 compose cantate e messe, pubblicando inoltre, nel 1825, un apprezzato \"Metodo di canto\", importante al punto da essere utilizzato dal Conservatorio di Napoli.\nLa sua memoria \u00e8 per\u00f2 principalmente legata alla sua attivit\u00e0 di storico, bibliotecario, ricercatore e organizzatore culturale.\nNel 1826 fu nominato archivista, poi reggente e infine direttore (dal 1851) della biblioteca del Conservatorio di San Pietro a Majella (allora \"Regio Collegio di Musica\") e sotto la sua guida l'istituzione acquis\u00ec una preziosa collezione di opere musicologiche e di manoscritti, dei maestri napoletani ma non solo.\nLe sue ricerche sulla tradizione musicale di Napoli furono sintetizzate nel 1869 in un \"Cenno storico sulla Scuola musicale di Napoli\" pubblicato in 2 volumi, sviluppato successivamente nell'opera in 4 volumi \"La scuola musicale di Napoli e i suoi conservatori\", pubblicata tra il 1880 e il 1882.\nLa sua presenza nell'ambiente musicale napoletano del suo tempo \u00e8 legata anche ad album di romanze e canzoni (in parte trascrizioni di canzoni popolari), nonch\u00e9 alla polemica tra wagneriani ed antiwagneriani, nella quale egli si schier\u00f2 dalla parte del musicista tedesco, con il saggio \"Richard Wagner ed i wagneristi\", pubblicato a Napoli nel 1876."}
{"id": "1508905", "revid": "767487", "url": "https://it.wikipedia.org/wiki?curid=1508905", "title": "Campo di maggio", "text": "Campo di maggio \u00e8 un film del 1935 scritto e diretto da Giovacchino Forzano.\nGenesi.\nIl dramma, che risultava inizialmente scritto dal solo Giovacchino Forzano, fu rappresentato per la prima volta al Teatro Argentina di Roma il 20 dicembre 1930 dalla compagnia teatrale Za-Bum di Mario Mattoli.\nBenito Mussolini concesse all'amico Forzano di inserire anche il suo nome sui manifesti destinati alle rappresentazioni all'estero. Da questo traspare la collaborazione tra il regista e Mussolini. Forse scritto a quattro mani o forse solo ideato o suggerito dal Duce (che avrebbe poi apportato personalmente alcune modifiche nelle successive rappresentazioni) l'opera non presenta particolari meriti artistici o storici se non quello di creare una sorta di parallelismo tra Mussolini e Napoleone Bonaparte, un personaggio storico da sempre amato dal capo del fascismo italiano. La storia \u00e8 ispirata alla propaganda antiparlamentarista: il parlamentarismo francese avrebbe impedito a Napoleone di agire liberamente e avrebbe portato alla fine dell'Impero.\nVi \u00e8 qui, secondo le intenzioni del regime, la dimostrazione della inutilit\u00e0 della Camera e della necessit\u00e0 di un capo forte per la buona conduzione di uno Stato.\nTrama.\nCome la rappresentazione teatrale, il film ripercorre gli ultimi cento giorni dell'epopea napoleonica con il ritratto di un duce dalla risurrezione alla sconfitta definitiva.\nNapoleone lascia l'esilio dell'Isola d'Elba per approdare in Francia. A Grenoble le truppe dell'esercito francese, invate per fermarlo, cambiano fronte e lo scortano sino a Parigi, dove convoca i Rappresentanti del popolo al Campo di Marte, ribattezzato \"Campo di Maggio\". Dopo la Battaglia di Waterloo i deputati gli negano i poteri dittatoriali chiedendogli di abdicare. La pellicola si conclude con il commiato dalla madre e dai familiari.\nProduzione.\nIl film fu girato negli stabilimenti cinematografici di Tirrenia, prima citt\u00e0 del cinema italiana, e in esterni all'Isola d'Elba, a San Piero a Grado (per la battaglia di Waterloo), a Colle di Val d'Elsa (per l'ingresso di Napoleone a Grenoble).\nFu contemporaneamente girata una versione in lingua tedesca, \"Hundert Tage\", con la regia di Franz Wenzler.\nDistribuzione.\n\"Campo di maggio\" usc\u00ec nelle sale cinematografiche italiane luned\u00ec 4 marzo 1935 e usc\u00ec in Francia, sempre nel 1935, con il titolo \"Les Cent Jours\" (\"I Cento giorni\").\nIl film era scomparso dopo la caduta del fascismo ed \u00e8 stata ritrovata una copia di lavorazione, che presenta varie lacune, presso il CNC - Archives Fran\u00e7aises du Film, e riproposto nella rassegna \"Il cinema ritrovato\" a Bologna nel 1992.\nLa critica.\nPer La Stampa: \u00ab...si potrebbe obiettare che qualche scena andava senz'altro tolta dal soggetto e alcune altre abbreviate per amor di sintesi e per non toglliere l'impressione pi\u00f9 vivida degli episodi assolutamente essenziali.\u00bb\nPer il Corriere della Sera: \u00ab(...) Forzano ha sentito ancora una volta vivificare tutti i motivi patetici ed epici di quella vicenda grandiosa, dandosi un'opera colorita e piena di entusiasmo, e che senza dubbio trasciner\u00e0 gli spettatori. (...) [la battaglia di Waterloo] \u00c8 senza b\u00ecdubbio la parte pi\u00f9 nuova e, dal punto di vista cinematografico, la pi\u00f9 importante del film.\u00bb"}
{"id": "1508924", "revid": "599013", "url": "https://it.wikipedia.org/wiki?curid=1508924", "title": "Grafite (calciatore)", "text": "Carriera.\nClub.\nDopo le esperienze in S\u00e9rie C con Matonense e Ferovi\u00e1ria, Grafite inizia la propria carriera professionistica nel 2001, nelle file del Santa Cruz, squadra di Recife. Nel 2002 gioca nel Gr\u00eamio, con cui totalizza sei presenze prima di andare a giocare in Corea del Sud, nel FC Seoul. Torna quasi subito in patria, acquistato dal Goi\u00e1s.\nNel 2003 viene ceduto al San Paolo. \u00c8 con la squadra \"tricolor\" che ottiene i migliori risultati: la vittoria della Coppa Libertadores 2005 e del Mondiale per club 2005. Proprio il palcoscenico planetario gli permette di attirare l'attenzione di alcune squadre europee, tra le quali il Le Mans, squadra della Ligue 1, che lo acquista nel gennaio 2006. In Francia disputa una stagione e mezza prima di approdare, il 31 agosto 2007, in Bundesliga al .\nNel primo anno in Germania segna 11 gol in 24 incontri. Nella stagione 2008-2009 si afferma definitivamente. Con 28 gol segnati in 25 presenze si rivela decisivo per la vittoria del primo titolo tedesco da parte del Wolfsburg e forma con Edin D\u017eeko la coppia di attaccanti pi\u00f9 prolifica del torneo. Il 15 settembre 2009 esordisce in Champions League nella partita Wolfsburg-CSKA Mosca 3-1, segnando tutte e tre le reti per la sua squadra. Il 19 giugno 2011 viene ufficializzato il suo passaggio all'Al-Ahli per 3 milioni di euro.\nNazionale.\nConta quattro presenze in Nazionale brasiliana, la prima ottenuta il 27 aprile 2005 in un match contro il .\n\u00c8 stato tra i 23 convocati da Dunga per i Mondiali 2010 in Sudafrica, dove ha collezionato una presenza, giocando uno spezzone di gara nella terza partita del girone contro il Portogallo dopo essere entrato dalla panchina. La partita terminata 0-0 ha sancito la qualificazione del Brasile agli ottavi di finale come prima classificata del girone con 7 punti.\nStatistiche.\nPresenze e reti nei club.\n\"Statistiche aggiornate al 17 gennaio 2014\""}
{"id": "1508925", "revid": "1149807", "url": "https://it.wikipedia.org/wiki?curid=1508925", "title": "Paws and Claws Pet Vet", "text": "Paws and Claws Pet Vet \u00e8 un videogioco di simulazione di una clinica per animali sviluppato da ValuSoft e pubblicato da Cendyne per Microsoft Windows nel 2005 e da THQ nel 2007 per Nintendo DS."}
{"id": "1508929", "revid": "547034", "url": "https://it.wikipedia.org/wiki?curid=1508929", "title": "Henry Northcote, I barone Northcote", "text": "Biografia.\nHenry Northcote \u00e8 il secondo figlio di Sir Stafford Northcote, un membro di primo piano del partito conservatore. Egli studia a Eton e all'Universit\u00e0 di Oxford dove si diploma, terminati gli studi Northcote entra al Ministero degli esteri. \nNel 1880 Northcote viene eletto alla Camera dei Comuni dove entra a far parte del gruppo Conservatore. Egli mantiene il suo seggio sino al 1899 e diventer\u00e0 un giovane membro del Governo di Lord Salisbury. Nel 1899 Northcote viene nominato Governatore di Bombay. Non potendo ereditare, come secondogenito, il titolo nobiliare paterno, per lui verr\u00e0 coniato il titolo di Barone di Northcote, ma per tutti diverr\u00e0 noto come Lord Northcote. Mentre ricopre la carica di Governatore di Bombay il ministro delle colonie, Joseph Chamberlain, lo nomina Governatore Generale dell'Australia. \nI primi due Governatori Lord Hopetoun e Lord Tennyson, a causa delle difficili relazioni con il governo australiano, hanno ricoperto per un breve periodo il loro incarico. Il governo britannico e quello australiano ormai desiderano un periodo di stabilit\u00e0 e continuit\u00e0 e Northcote ottiene un mandato quinquennale. La sua lunga esperienza politica e il mandato assolto a Bombay fanno di lui un candidato rassicurante e, come se non bastasse, piace sia all'opinione pubblica sia al ceto politico.\nGovernatore.\nUna figura di Governatore stabile \u00e8 provvidenziale in un momento di grave instabilit\u00e0 politica. Nell'aprile del 1904 si dimette il premier protezionista Alfred Deakin, al quale subentrano in rapida successione il laburista Chris Watson, il leader del partito del libero commercio George Reid e di nuovo Deakin. Sia Watson che Reid prima di dimettersi chiedono a Northcote di sciogliere il parlamento ma ottengono un netto rifiuto. All'epoca nessuno dubita che il Governatore goda di un certo margine di discrezionalit\u00e0 in materia e tutti i leader politici rispettano la decisione di Northcote. \nCome i suoi predecessori anche Northcote si considera una sorta di ambasciatore del governo britannico e prende parte attiva nei negoziati che intercorrono tra i due governi in materia marittima. Nel 1906 in Gran Bretagna i Liberali vincono le elezioni e il conservatore Northcote vede scemare la propria influenza sul governo di Londra che ormai \u00e8 controllato dai suoi avversari politici.\nNel 1907 il parlamento australiano approva una legge che limita la possibilit\u00e0 di ricorrere di fronte al consiglio privato del Regno Unito per ottenere la riforma di sentenze australiane. Il Governatore Generale, su istruzione di \"Londra\", rifiuta di controfirmare la norma provocando un grave deterioramento dei suoi rapporti con il Governo di Deakin, il quale, pur considerandosi un leale suddito dell'Impero Britannico, ritiene che non debba essere messa in discussione l'assoluta sovranit\u00e0 del parlamento australiano. Nel febbraio del 1908, a causa dei contrasti sorti con il governo, Northcote annuncia le sue dimissioni con un anno di anticipo sulla scadenza naturale del suo mandato e nel settembre dello stesso anno i fa ritorno in Gran Bretagna dove morir\u00e0 senza figli nel 1911.\nLady Alice Northcote, DBE.\nNel 1919 la moglie di Henry Stafford Northcote, Lady Alice Northcote, viene nominata Dame Commander dell'Ordine dell'Impero Britannico in 1919."}
{"id": "1508936", "revid": "1305772", "url": "https://it.wikipedia.org/wiki?curid=1508936", "title": "Silver and Gold", "text": "Silver and Gold o Silver &amp; Gold (\"argento e oro\" in lingua inglese) pu\u00f2 riferirsi a:"}
{"id": "1508938", "revid": "305330", "url": "https://it.wikipedia.org/wiki?curid=1508938", "title": "Sydney Brenner", "text": ""}
{"id": "1508939", "revid": "599013", "url": "https://it.wikipedia.org/wiki?curid=1508939", "title": "Pablo Thiam", "text": ""}
{"id": "1508940", "revid": "1149807", "url": "https://it.wikipedia.org/wiki?curid=1508940", "title": "NCAA Football 07", "text": "NCAA Football 07 \u00e8 un videogioco sportivo di football americano universitario statunitense prodotto e distribuito da Electronic Arts nel 2006 per le principali console, ovvero Xbox 360, PlayStation Portable, PlayStation 2 e Xbox."}
{"id": "1508941", "revid": "120182410", "url": "https://it.wikipedia.org/wiki?curid=1508941", "title": "Simple DirectMedia Layer", "text": "Simple DirectMedia Layer (SDL) \u00e8 una libreria libera multimediale multi piattaforma, scritta in C, che crea un livello astratto al di sopra di varie piattaforme software grafiche e sonore e dunque pu\u00f2 controllare video, audio digitale, CD-ROM, suoni, thread, caricamento condiviso di oggetti, timer e networking. Questa astrazione permette ai programmatori di scrivere un'applicazione multimediale una sola volta e farla girare su molti sistemi operativi: la versione corrente supporta ufficialmente Linux, Windows, BeOS, MacOS e macOS, FreeBSD, OpenBSD, BSD/OS, Solaris, IRIX e QNX ma il codice sorgente offre il supporto non ufficiale anche per Windows CE, AmigaOS, Dreamcast, Atari, NetBSD, AIX, OSF/Tru64, RISC OS e SymbianOS.\nStoria.\nSam Lantinga ha creato la libreria, rilasciandola agli inizi del 1998, mentre lavorava per la Loki Software. Gli venne l'idea mentre stava portando un'applicazione da Windows a Macintosh. Ha poi utilizzato SDL per portare \"Doom\" in BeOS (vedi Doom source port). Parecchie altre librerie libere sono state sviluppate per funzionare con SDL, quali ad esempio SMPEG e OpenAL. Sam Lantinga ha anche fondato la Galaxy Gameworks nel 2008 per fornire supporto commerciale ad SDL su sistemi iOS; tuttavia la compagnia \u00e8 stata dismessa dallo stesso Lantinga nel 2011.\nSDL 2.0 \u00e8 un aggiornamento importante al codice di SDL 1.2 e modifica ampie porzioni dell'API. Alcune nuove caratteristiche comprendono il supporto a finestre multiple, il supporto a dispositivi di input multipli (molti mouse, tastiere, ecc...), grafica 2D accelerata, ed un supporto Unicode migliore. SDL 2.0 \u00e8 distribuita sotto la Zlib license, e quindi liberamente utilizzabile con linking statico in progetti closed-source commerciali, a differenza di SDL 1.2 che invece permette solo il linking dinamico.\nArchitettura.\nLa libreria ha collegamenti con quasi ogni linguaggio di programmazione esistente, dai popolari C++, Perl, Python (attraverso pygame), Pascal ai meno conosciuti Euphoria e Pliant. Questo, e il fatto che \u00e8 licenziato sotto la LGPL, fa di SDL una scelta comune per molte applicazioni multimediali.\nSDL \u00e8 molto semplice; funziona solamente come un wrapper leggero e multi piattaforma che fornisce il supporto alle operazioni 2D sui pixel, suoni, accesso ai file, gestione degli eventi, temporizzatori, thread e altro. \u00c8 spesso usata come complemento alle OpenGL settando l'output grafico e fornendo la gestione dei dispositivi di input, funzionalit\u00e0 che sono ben oltre lo scopo delle OpenGL.\nLa libreria \u00e8 suddivisa in \"sottosistemi\", quali il Video (gestisce sia le funzioni per le superfici e per l'accesso a OpenGL), l'Audio, il CD-ROM, il Joystick e il Time. A parte il supporto a basso livello, vi sono alcune librerie ufficiali di supporto che forniscono funzionalit\u00e0 addizionali. Queste comprendono le \"librerie standard\", sono fornite sul sito ufficiale e incluse nella documentazione ufficiale:\nPortabilit\u00e0.\nSDL ha la parola \"layer\" nel suo nome perch\u00e9 \u00e8 uno strato di collegamento a funzionalit\u00e0 specifiche dei sistemi operativi. Lo scopo principale di SDL \u00e8 di fornire un framework comune per accedere a queste funzionalit\u00e0.\nPer come \u00e8 stata concepita l'architettura, gran parte del codice sorgente di SDL \u00e8 suddiviso in moduli separati per ogni sistema operativo; quando SDL \u00e8 compilato, i moduli corretti sono selezionati per il sistema operativo di destinazione.\nSotto Microsoft Windows, SDL fornisce di default un collegamento all'interfaccia GDI; \u00e8 anche disponibile un collegamento alle librerie DirectX. Le vecchie versioni di SDL utilizzavano le DirectX 5, ma SDL 1.2 (la release stabile corrente) richiede le DirectX 7. Sam Lantinga ha dichiarato che intende utilizzare le DirectX 8 nelle future release di SDL.\nSulle piattaforme X11, incluso Linux, SDL usa Xlib per comunicare con il sistema X11 per la grafica e gli eventi.\nSu macOS, SDL usa Quartz.\nSottosistemi e sintassi.\nLa sintassi di SDL si basa su funzioni: tutte le operazioni fatte in SDL vengono eseguite passando parametri a funzioni. Strutture di dati speciali sono usate per immagazzinare le informazioni delle quali SDL ha bisogno per funzionare. Ci sono alcuni sottosistemi sotto i quali SDL categorizza le sue funzioni:"}
{"id": "1508942", "revid": "62004", "url": "https://it.wikipedia.org/wiki?curid=1508942", "title": "Ron Robert Zieler", "text": ""}
{"id": "1508943", "revid": "1149807", "url": "https://it.wikipedia.org/wiki?curid=1508943", "title": "NCAA Football 06", "text": "NCAA Football 06 \u00e8 un videogioco sportivo di football americano universitario statunitense prodotto e distribuito da Electronic Arts nel 2005 per le principali console, ovvero PlayStation 2 e Xbox."}
{"id": "1508945", "revid": "599013", "url": "https://it.wikipedia.org/wiki?curid=1508945", "title": "Franco Costanzo", "text": "Carriera.\nClub.\nInizia la sua carriera da professionista con il River Plate di Buenos Aires, nel 2000, e debutta nella prima squadra nel 2001. L'anno successivo diventa la prima scelta tra i pali. Si trasferisce quindi in Spagna per giocare nel Deportivo Alav\u00e9s. L'avventura spagnola termina con la retrocessione nella Segunda Divisi\u00f3n spagnola.\nIn seguito firma un contratto con gli svizzeri del , dove sostituisce Pascal Zuberb\u00fchler. Si riconferma anche nella stagione successiva, contribuendo alle prestazioni in Coppa UEFA del Basilea che vince Super League e Coppa di Svizzera.\nIl 17 luglio 2008, il giorno dopo la fine del campionato 2007-2008, viene nominato capitano della squadra e firma un nuovo contratto fino al 2011.\nIl 25 maggio 2011, battendo per 3-0 in casa il Lucerna, si laurea per la terza volta, seconda consecutiva, campione svizzero con il basilea. Al minuto 88 viene sostituito dal giovane Yann Sommer, che sar\u00e0 il suo erede e il nuovo portiere per la stagione 2011-2012. Costanzo, infatti, prossimo al trasferimento in Grecia all'Olympiakos, d\u00e0 il suo addio al club svizzero, salutato da una standing ovation di 37'500 persone ed esce dal campo in lacrime, abbracciato dall'intera rosa presente a bordo campo. Sar\u00e0 poi lui stesso il primo ad innalzare al cielo la coppa della Super League svizzera 2011.\nL'avventura con l'Olympiakos si chiude il 26 gennaio 2012 con la rescissione consensuale del contratto. Qualche mese pi\u00f9 tardi, il 21 maggio, a soli 31 anni, annuncia il ritiro dall'attivit\u00e0 agonistica senza spiegare chiaramente i motivi di tale decisione.\nIl 19 giugno 2013, a pi\u00f9 di un anno dal ritiro, torna a giocare vestendo la maglia dell'Club Deportivo Universidad Cat\u00f3lica, ritirandosi poi alla fine del campionato 2017.\nNazionale.\nHa esordito con la maglia della Nazionale di calcio argentina nel 2003 in una gara contro l'Uruguay, sua unica presenza."}
{"id": "1508948", "revid": "125266571", "url": "https://it.wikipedia.org/wiki?curid=1508948", "title": "Storia del Partito della Rifondazione Comunista (2001-2003)", "text": "La Storia del Partito della Rifondazione Comunista dal 2001 al 2003 comprende il biennio in cui il segretario Fausto Bertinotti tenta di modificare l'identit\u00e0 del Prc, cerca un rapporto privilegiato con i movimenti esplosi nel G8 genovese e che si conclude con la fine delle ostilit\u00e0 con la coalizione de l'Ulivo.\nDopo Seattle, la svolta n. 1: addio a Stalin.\nIl 21 gennaio 2001 ricorrono gli 80 anni dalla fondazione del Partito Comunista Italiano. In quell'occasione Fausto Bertinotti tiene a Livorno un ampio discorso che culmina in una nuova parola d'ordine per il partito: \u00abSradichiamo dal nostro interno ogni residuo di stalinismo\u00bb. Al contempo propone \u00abuna scelta netta: una rinascita marxiana\u00bb, cio\u00e8 tornare a Marx per uscire \u00abdalla crisi del movimento comunista del Novecento\u00bb. \u00c8 la prima di una lunga serie di svolte che cambieranno in breve tempo il volto di Rifondazione.\nPer il 13 maggio dello stesso anno sono previste le elezioni politiche. Dopo una lunga ed estenuante trattativa tra Ulivo e Prc, Rifondazione decide alla Camera dei deputati di concorrere solo nella quota proporzionale (patto di \u00abnon belligeranza\u00bb), e di presentarsi comunque al Senato, ma come forza indipendente. I risultati non sono dei migliori, anche se si registra una lieve crescita e in ogni caso il Prc risulta l'unico partito fuori dai poli a superare agilmente lo sbarramento del 4%.\nTuttavia il centrosinistra perde e a Palazzo Chigi torna Silvio Berlusconi. Al Senato il mancato accordo tra Ulivo e Prc, permette alla Casa delle Libert\u00e0 di conquistare 40 seggi che, altrimenti, avrebbero impedito a Berlusconi di avere una maggioranza al Senato. Per questo motivo Bertinotti sar\u00e0 oggetto di durissime critiche, ben interpretate in quei giorni dal regista Nanni Moretti che dar\u00e0 dell'\u00abirresponsabile\u00bb al segretario di Rifondazione Comunista.\nBertinotti intanto prosegue nella sua opera movimentista e al Cpn del 26 e 27 maggio 2001, dopo aver fatto il punto della situazione dopo il voto politico, propone di \u00abdare vita ad una sorta di Costituente programmatica della sinistra alternativa\u00bb, che \u00abnon si tratta di una somma, quanto di un processo di allargamento per contaminazione. In sostanza si tratta di dare vita a livello mondiale, europeo e italiano di un nuovo movimento radicalmente riformatore. Si tratta di rafforzare un nuovo movimento operaio, in relazione con i movimenti contestatori dell'assetto capitalistico della societ\u00e0, capace di produrre una nuova idea di governo dell'Italia e dell'Europa, in stretta connessione con l'idea di un superamento del capitalismo\u00bb. Il tutto nell'ottica di \u00abcontribuire alla costruzione e alla connessione dei movimenti\u00bb.\nGli stessi movimenti che di l\u00ec a poco verranno segnati per sempre dalla contestazione al G8 in programma a Genova per luglio.\nQui il Prc \u00e8 parte integrante del Genoa Social Forum (vedi Fatti del G8 di Genova), aggregazione di associazioni anti-G8, creato da Vittorio Agnoletto, gi\u00e0 esponente di Democrazia Proletaria e candidato dal Prc alla Camera due mesi prima.\nSvolta n. 2: \"Rifondazione, rifondazione, rifondazione\".\nDopo i fatti di Genova, Rifondazione \u00e8 certa che il \u00abmovimento dei movimenti\u00bb \u00e8 una realt\u00e0 cui rapportarsi. Ma per far ci\u00f2 al segretario Bertinotti non basta aprire il Prc, serve una profonda e radicale rifondazione ideologica del partito, come gi\u00e0 avvenuto con lo stalinismo.\nE a settembre Bertinotti lo dice esplicitamente a una \"Festa di Liberazione\" a Meldola, in Romagna: \u00abNon possiamo apparire come chi vuole conservare una pur grande storia, in cui ci sono state per\u00f2 anche delle tragedie, che ci rendono lontani rispetto a tanti che pure ascoltano con interesse ci\u00f2 che diciamo\u00bb. Dunque: \u00abLiberiamoci dalle nostre scorie e cambiamo\u00bb.\nE un nuovo mutamento ideologico arriver\u00e0 nel Cpn del 15 e 16 settembre, quattro giorni dopo gli attentati negli USA. Riflettendo a caldo sui fatti che stanno sconvolgendo il pianeta, il Prc approva un ordine del giorno dal titolo \u00abNo alla spirale guerra-terrorismo\u00bb. Nel documento in pratica si condannano tanto gli attentati terroristici, quanto la conseguente guerra in Afghanistan voluta dagli Usa, ma, cosa anomala per un partito che si dice comunista, il tutto non viene letto con le categorie leniniste dell'imperialismo.\nL'addio all'imperialismo \u00e8 dunque la seconda svolta ideologica di un partito lanciato ormai come un treno verso un ripensamento totale della propria identit\u00e0.\nIntanto, il 6 settembre scoppia un piccolo caso quando il quotidiano \"La Stampa\" pubblica un virgolettato di Bertinotti che ai suoi avrebbe detto: \u00abFra cinque anni quando si torner\u00e0 a votare per forza di cose noi e la sinistra moderata dovremo presentarci insieme\u00bb. Il giorno dopo Bertinotti smentisce, ma il quotidiano torinese replica che \u00e8 tutto vero.\nUna nuova polemica arriver\u00e0 un mese dopo a causa di un'intervista che Bertinotti rilascia al \"Quotidiano Nazionale\" del 4 novembre. Dichiara Bertinotti: \u00abPotr\u00e0 sembrare paradossale ma Berlusconi sta facendo quelle cose che non hanno voluto fare Prodi, D'Alema e Amato e che si sono poi rivelate la pietra tombale dell'Ulivo\u00bb.\nAl Cpn del 15 e 16 dicembre arriva la \"rivoluzione\": vengono approvate le 63 tesi su cui verter\u00e0 il successivo V congresso del partito. A redigerle \u00e8 Paolo Ferrero, gi\u00e0 demo-proletario, che Bertinotti ha voluto per far svoltare il partito. Le tesi sono approvate con 181 s\u00ec, 28 no e 45 astenuti. In maggioranza vi sono anche i trozkisti dell'area Erre di Livio Maitan e del Capogruppo al Senato Gigi Malabarba. Ma il Cpn \u00e8 tutt'altro che tranquillo visto che le tesi toccano punti ideologici non da poco. L'ala destra ex-cossuttiana, \"L'Ernesto\", propone solo pochi emendamenti, ma cruciali; mentre i trotzkisti di Ferrando propongono 36 tesi alternative.\nIl 4 aprile 2002 si apre cos\u00ec il V congresso del Prc, definito \u00abdella svolta a sinistra\u00bb, e il cui slogan \u00e8 \u00abrifondazione, rifondazione, rifondazione\u00bb. Nella sua relazione introduttiva, Fausto Bertinotti pone subito \u00abil problema della costruzione, in rapporto con lo sviluppo del movimento, di un nuovo progetto politico\u00bb, per \u00abcostruire nella societ\u00e0, in Italia e in Europa, un'alternativa di modello sociale e di democrazia, che pu\u00f2 diventare anche alternativa di governo, fondata sulla duplice discriminante del no alla guerra e alle politiche neo-liberiste. E, contestualmente, si propone di rifondare la politica, dopo che essa \u00e8 stata devastata dall'omologazione e dal pensiero unico del mercato, a partire dalla ripresa della sua ambizione pi\u00f9 alta, quella di cambiare la societ\u00e0 esistente, di trasformare la societ\u00e0 capitalistica\u00bb.\nBertinotti ribadisce anche che \u00ablo stalinismo \u00e8 incompatibile col comunismo\u00bb. Se da un lato si chiude coi vecchi maestri sovietici, dall'altro se ne propongono di nuovi. La conclusione della relazione ne indica uno: Frei Betto. Chiude infatti Bertinotti: \u00abFrei Betto (...) ci dice quale deve essere il nuovo mondo possibile: 'Proponiamo - ha scritto Frei Betto - di definire questa societ\u00e0 con un termine che riassume, da circa due secoli, le aspirazioni dell'umanit\u00e0 a un nuovo modo di vivere, pi\u00f9 libero, pi\u00f9 ugualitario, pi\u00f9 democratico e pi\u00f9 solidale. Un termine che - come tutti gli altri (\"libert\u00e0\", \"democrazia\", ecc.) - \u00e8 stato manipolato da interessi profondamente antipopolari e autoritari, ma che non per questo ha perduto il suo valore originario ed autentico: socialismo'. Vale anche per noi. Anche per noi il futuro si chiama socialismo\u00bb.\nTuttavia non mancheranno delle polemiche sulle innovazioni apportate dal congresso, ma la maggioranza che guider\u00e0 il partito, resta sostanzialmente quella gi\u00e0 uscita dal precedente congresso.\nDue grandi lotte di opposizione (autunno 2001 - primavera 2003).\nIl pacifismo arcobaleno.\nDal 2001, gli Usa sono determinati nello sradicare il terrorismo ricorrendo alla guerra. Nel far ci\u00f2, l'amministrazione repubblicana di George W. Bush, trova un alleato fedelissimo nel governo italiano di Silvio Berlusconi. Il Prc si trova cos\u00ec in prima linea nel fronteggiare ogni logica guerrafondaia.\nPrimo banco di prova \u00e8 l'Afghanistan, attaccato dagli Usa il 7 ottobre 2001.\nPer far ci\u00f2 Rifondazione si appella ripetutamente all'articolo 11 della Costituzione italiana, che impedisce all'Italia di fare guerre di aggressione, ma solo di difesa. Tuttavia il governo Berlusconi \u00e8 determinato nell'inviare comunque delle truppe italiane in Afghanistan, un anno dopo l'attacco Usa.\nIl 15 settembre 2002, dopo il Giubileo degli oppressi, il padre comboniano Alex Zanotelli con diverse associazioni, lancia la campagna \"Pace da tutti i balconi!\". In pratica si chiede a tutti i sinceri pacifisti di mettere nei balconi la bandiera della pace color arcobaleno o, in alternativa, un semplice lenzuolo bianco con su scritto \"PACE\" oppure \"NO ALLA GUERRA\". L'iniziativa sar\u00e0 un successo e anche il Prc aderisce con entusiasmo. Da allora la bandiera della pace sar\u00e0 onnipresente in ogni lotta del partito contro la guerra, come di altri partiti della sinistra.\nIl 3 ottobre a votare in Parlamento contro l'invio del contingente militare, saranno solo il Prc, il Pdci, i Verdi e parte dei Ds. Il movimento pacifista \u00e8 in minoranza anche dentro l'opposizione di centrosinistra.\nMa ormai incombe la guerra in Iraq contro il suo presidente Saddam Hussein: il 16 ottobre Bush firma una risoluzione del Congresso che autorizza la guerra contro l'Iraq.\nIl 19 febbraio 2003, il Prc presenta in Parlamento una sua mozione indipendente nella quale chiede un 'no' convinto contro ogni soluzione che preveda la guerra.\nIl 5 marzo, Bertinotti aderisce, con altri esponenti politici e sindacali, a una giornata di digiuno indetta dal Vaticano \u00abcontro la guerra e il terrorismo\u00bb.\nIl 20 marzo l'Iraq \u00e8 sotto attacco e vi rester\u00e0 ufficialmente fino al 1\u00ba maggio. Seguir\u00e0 una lunghissima guerriglia.\nIl 3 aprile viene comunque approvata dal parlamento una mozione sulla guerra in Iraq. Il centrosinistra presenta tre mozioni distinte. Una di queste \u00e8 presentata da Prc, Pdci e Verdi.\nIl 12 ottobre il Prc partecipa alla tradizionale e cattolica Marcia per la Pace Perugia-Assisi. L'evento si rinnover\u00e0 ogni 2 anni.\nA questo punto Bertinotti \u00e8 pronto a far sterzare il pacifismo di Rifondazione verso la nonviolenza.\nLo Statuto dei Lavoratori.\nIl 17 agosto 2001, il governatore della Banca d'Italia, Antonio Fazio, spinge per un ripensamento dell'articolo 18 dello Statuto dei Lavoratori, quello che impedisce i licenziamenti senza giusta causa in imprese sopra i 15 dipendenti. Pi\u00f9 precisamente Fazio chiede al governo \u00abmaggiore facilit\u00e0 sia nel licenziare che nell'assumere\u00bb.\nL'idea \u00e8 accolta subito e favorevolmente sia dal ministro per le Attivit\u00e0 Produttive, Antonio Marzano, sia dalla Confindustria presieduta da Antonio D'Amato; mentre un secco no arriva dai sindacati uniti. Bertinotti, chiamato in causa, dir\u00e0 che la proposta di Fazio \u00ab\u00e8 inaccettabile socialmente e inefficace economicamente\u00bb.\nMalgrado ci\u00f2, il governo e Confindustria ritengono che la flessibilit\u00e0 sia decisiva per il rilancio dell'economia nazionale, e inizia un lunghissimo braccio di ferro con i sindacati e l'opposizione in genere.\nL'apice della conflittualit\u00e0 si raggiunger\u00e0 con la manifestazione nazionale indetta dalla CGIL al Circo Massimo di Roma il 23 marzo 2002. Tre milioni di persone inondano la capitale, per ascoltare il segretario nazionale della CGIL, Sergio Cofferati, che parler\u00e0 dell'articolo 18 come di un \u00abdiritto fondamentale della persona\u00bb. La manifestazione port\u00f2 allo sciopero generale del 16 aprile, che sar\u00e0 di vaste dimensioni.\nIl giorno dopo, 17 aprile, Fausto Bertinotti lancia dalla prima pagina di \"Liberazione\", la proposta di raccogliere le firme per un referendum che estenda le tutele dell'articolo 18 anche alle aziende sotto i 15 dipendenti. Secondo Bertinotti, rifacendosi alle parole di Cofferati, la dignit\u00e0 del lavoratore non pu\u00f2 fermarsi nelle aziende sopra i 15 dipendenti. Da qui l'idea del referendum estensivo.\n\u00c8 curioso notare come fu Bertinotti, da sindacalista, a negoziare, per conto della CGIL, la legge n. 108/1990: un provvedimento importante che rivisit\u00f2 ampiamente la disciplina del recesso, istituendo per i dipendenti delle piccole imprese una tutela risarcitoria del licenziamento illegittimo, ben diversa dalla reintegra.\nLa proposta referendaria \u00e8 accolta favorevolmente dai Verdi, dalla corrente Ds \"Socialismo 2000\" di Cesare Salvi, dalla Fiom e da parte della CGIL (come Gian Paolo Patta).\nIl 9 maggio inizia in sordina la raccolta delle firme che terminer\u00e0 il 9 agosto a quota 700\u00a0000 circa (ne bastavano 500\u00a0000). Contemporaneamente la CGIL il 1\u00ba agosto inizia una raccolta firme per una proposta di legge di iniziativa popolare sull'articolo 18, che si concluder\u00e0 il 18 dicembre con la cifra record di 5.122.905 firme (ne bastavano 50\u00a0000).\nNel frattempo il governo Berlusconi, dopo un anno di scontri, rinuncia a modificare l'articolo 18, preferendo intervenire nella flessibilit\u00e0 in altro modo. Ma il 15 gennaio 2003, la Consulta d\u00e0 il via libera al referendum estensivo che verr\u00e0 fissato per il 15 e 16 giugno.\nDunque per 5 mesi l'articolo 18 torna nuovamente a essere argomento di dibattito politico. Bertinotti \u00e8 attaccato da pi\u00f9 fronti perch\u00e9 accusato di aver organizzato un referendum inutile o velleitario. La stessa CGIL reputa sbagliato il metodo referendario per risolvere la questione licenziamenti, ma alla fine dar\u00e0 indicazione di votare 's\u00ec'.\nPer il 's\u00ec' sono quindi, oltre ai promotori, anche la CGIL, il Pdci, i Verdi, l'Italia dei Valori e il Partito Marxista Leninista Italiano. Gli altri sono per l'astensione che, se superiore al 50%, renderebbe nulla la consultazione. Lo stesso comitato per il 'no', di fatto si mosse per l'astensione.\nAlle urne nessuna sorpresa: il referendum \u00e8 nullo perch\u00e9 a votare va solo il 25,5% degli aventi diritto, contro il 50%+1 minimo richiesto dalla Costituzione. I \"s\u00ec\" saranno comunque 10.572.538, ma Bertinotti ammetter\u00e0 il disastro.\nL'addio a Fidel Castro.\nIl 29 aprile 2003 avviene qualcosa di impensabile fino a qualche tempo prima. Alla Camera si vota sulle misure da prendere contro Cuba, colpevole in quei giorni di aver incarcerato 75 oppositori di destra e averne fucilato altri 3.\nVengono approntate 4 distinte mozioni dalla CdL, dall'Ulivo, dal Prc e dal Pdci. A sorpresa solo quella del Pdci non condanna Cuba e il suo presidente Fidel Castro. Le risoluzioni dell'Ulivo e di Rifondazione, pur non invocando le sanzioni, condannano entrambe il regime castrista. E l'Ulivo si astiene sulla mozione di Rifondazione, mentre vota contro quella dei Comunisti Italiani. Il Prc taglia i ponti anche col regime castrista.\nL'atteggiamento del Prc verso Castro non piace per\u00f2 a una larghissima parte del partito. Il risultato \u00e8 un Cpn rovente il 3 e 4 maggio. Bertinotti viene bersagliato da critiche di ogni sorta e si urla al tradimento della causa cubana. Il segretario si difende chiarendo che \u00abla questione dell'atteggiamento da tenere sulla pena di morte non \u00e8 solo una questione etica, ma anche politica. La pena di morte va rifiutata \"hic et nun\", senza se e senza ma. Le divergenze sul comportamento da tenere nei confronti dei dissenzienti richiamano punti di vista diversi sul ruolo dello Stato, del partito, sulla costruzione del comunismo. Non credo che la divergenza verta sulla storia di Cuba\u00bb.\nIl 9 maggio esce un piccolo articolo di Fulvio Grimaldi (gi\u00e0 giornalista del TG3) su \"Liberazione\" per la rubrica \"Mondocane\". La rubrica, pur essendo nata per trattare temi ambientali, quel giorno \u00e8 una difesa di Castro e dei recenti fatti cubani. Il giorno dopo Grimaldi viene sostituito con Fabrizio Giovenale con la rubrica \"Rossoverde\". Ufficialmente il motivo \u00e8 che Grimaldi \u00e8 andato fuori argomento, cosa comunque vera. Ma c'\u00e8 chi dice che sia stato decisivo il contenuto di quell'ultimo \"Mondocane\". In ogni caso la vicenda avr\u00e0 strascichi polemici e giudiziari. Fulvio Grimaldi ha poi vinto la causa di lavoro contro il suo licenziamento da Liberazione.\nIl caso Castro si riaprir\u00e0 nel Prc in occasione della convocazione a L'Avana di pi\u00f9 di 600 personalit\u00e0 di 70 paesi per un \"Incontro Internazionale contro il terrorismo, per la verit\u00e0 e la giustizia\" da tenersi il 2 e il 3 giugno 2005.\nPer l'occasione, a rappresentare l'Italia, Cuba invita come partiti solo il Pdci ed esclude il Prc, ma accetta comunque una piccola delegazione della corrente di Rifondazione di Claudio Grassi. Altri inviti arriveranno al dj Red Ronnie e al giornalista Gianni Min\u00e0.\nIl responsabile esteri Gennaro Migliore la prende molto male: \u00ab\u00c8 un fatto singolare, grave e incongruo nei rapporti tra i nostri partiti, che sono stati sempre corretti e fondati sul rispetto reciproco e sulla non ingerenza interna. Rifondazione non \u00e8 stata invitata e Grassi non la rappresenta\u00bb. \u00c8 comunque chiaro che Cuba non ha gradito l'atteggiamento del Prc verso le decisioni di Castro, ma Migliore non batte ciglio: \u00abRifondazione \u00e8 solidale con le lotte del popolo cubano, ma rivendica la possibilit\u00e0 di criticare quanto non va in quella esperienza\u00bb.\nGrassi replicher\u00e0 invece che \u00abRifondazione ha il dovere di essere pi\u00f9 vicina a Cuba, al centro della politica di aggressione Usa e vittima di un drammatico embargo\u00bb.\nLa crisi del Corsera e gli attriti Curzi-Bertinotti.\nSempre nel maggio 2003 il Prc \u00e8 agitato da un'aspra polemica fra il direttore di \"Liberazione\", Sandro Curzi, e Fausto Bertinotti. Il 29 maggio viene annunciato un improvviso cambio di direzione al \"Corriere della Sera\", principale quotidiano italiano. Al posto di Ferruccio De Bortoli arriva Stefano Folli. In tanti parlano di un favore fatto al premier Berlusconi che non tollerava la linea editoriale spesso antigovernativa di De Bortoli, proprio nel quotidiano che influenza molto l'elettorato berlusconiano. Ne nascono pure degli scioperi dei giornalisti del Corriere. Anche la Federazione Nazionale della Stampa Italiana indir\u00e0 uno sciopero generale di tutti i giornalisti italiani il 10 giugno per la libert\u00e0 di informazione e l'indipendenza dei media, con particolare riguardo alla situazione del Corrierone. Davanti a questi fatti Curzi \u00e8 per la denuncia del golpe berlusconiano al \"Corriere della Sera\", mentre Bertinotti \u00e8 per una linea pi\u00f9 \"soft\". Dichiarer\u00e0 Bertinotti: \u00abAl di l\u00e0 di una valutazione pi\u00f9 compiuta sullo stato dell'editoria italiana e sul grado di autonomia di tutte le grandi testate giornalistiche vogliamo ora sottolineare soltanto il valore professionale di un giornalista come Stefano Folli, che si \u00e8 sempre distinto per acume analitico e autonomia di giudizio, a lui i nostri auguri di buon lavoro\u00bb. Un'aperta sconfessione di Curzi. Con Bertinotti e contro l'idea che Folli \u00e8 un uomo di Berlusconi, si schierano penne di \"Liberazione\" come Rina Gagliardi (che \u00e8 pure condirettrice), e Ritanna Armeni. Per entrambe Folli \u00e8 un gran professionista subentrato a De Bortoli per mere ragioni editoriali e invitano i lettori a non pensare al complotto berlusconiano a tutti i costi.\nIl 30 maggio esce un numero di \"Liberazione\" perfettamente allineato con Bertinotti, grazie a un colpo di mano della Gagliardi in assenza di Curzi. Ne nasce una bollente riunione spontanea della redazione. Il giorno dopo esce un giornale \"sdoppiato\" con due articoli, Curzi a pagina 2 e la Gagliardi a pagina 3 che se la prende con quel \u00abpezzo della sinistra\u00bb dove \u00abprevale un'\"iperpoliticismo antiberlusconiano\" che assume punte totalizzanti\u00bb. Il giorno dopo Bertinotti sconfessa nuovamente Curzi dalle pagine de \"l'Unit\u00e0\": \u00abQuando leggo sul mio giornale che Stefano Folli \u00e8 un 'cerchiobottista' plasmabile dalla destra, non sono d'accordo e l'ho detto. In questo giudizio \"Liberazione\" ha fatto un errore\u00bb.\nIl 4 giugno si tiene un'assemblea voluta da e con il segretario di Rifondazione Comunista, la Direzione, la redazione, i collaboratori e i poligrafici di \"Liberazione\". \u00c8 un nulla di fatto, parzialmente sbloccato due giorni dopo quando il giornale decide di aderire allo sciopero del 10 della Fnsi, ma \u00e8 una decisione che passa col voto contrario della Gagliardi e del vicedirettore Salvatore Cannav\u00f2. Quello stesso 6 giugno Curzi scrive a \"l'Unit\u00e0\". Nella lettera Curzi da un lato ribadisce la sua opposizione alla nomina di Folli alla direzione del Corsera, ma dall'altro denuncia come ormai Bertinotti cerca convergenze sempre pi\u00f9 forti con Massimo D'Alema scavalcando non solo il Prc, ma anche il segretario Ds Fassino e il correntone Ds, interlocutori preziosi fino ad allora. Denuncia anche l'intervista del giorno prima a D'Alema pubblicata su \"Liberazione\" (\u00abRipensare la terza via\u00bb). Un'intervista troppo bonaria, criticabile anche per la scelta di farla rivedere prima della pubblicazione a Bertinotti, poi a D'Alema, quindi di nuovo a Bertinotti.\nLe polemiche vengono seppellite con al Direzione Nazionale del 24 giugno, ma la direzione Curzi ha ormai i mesi contati. Sandro Curzi lascer\u00e0 \"Liberazione\" il 1\u00ba ottobre 2004, quando verr\u00e0 accolta la sua proposta di nominare nuovo direttore Piero Sansonetti, in quel momento giornalista de \"l'Unit\u00e0\" e iscritto ai Ds.\nNell'annunciare le sue dimissioni il 20 settembre, Curzi ringrazier\u00e0 \u00abla propriet\u00e0, dopo sei anni di direzione, per avermi concesso di non affrontare il settimo anno, sia per stanchezza, sia per evitare crisi matrimoniali. Inoltre mi piace pensare, d'accordo con il segretario, anche a una mia diversa utilizzazione nel partito\u00bb.\nCofferati e la \u00abterza sinistra riformista\u00bb.\nPer Bertinotti il referendum sull'articolo 18 era anche l'occasione per vedere chi a sinistra stava da un lato e chi dall'altro, secondo la vecchia idea del Prc che in Italia esistono due sinistre (quella moderata dei Ds e quella radicale e antagonista del Prc).\nMa l'articolo 18, durante il 2002 ha creato una terza sinistra mediana, quella che riconosce e lancia Cofferati come proprio leader. La manifestazione del Circo Massimo, in effetti, aveva dimostrato che Cofferati era l'unica persona capace di aggregare tutta la sinistra italiana e proprio alla vigilia dello scadere del mandato di Cofferati alla guida della CGIL.\nIl 21 settembre 2002 Cofferati lascia la CGIL, come da statuto, a Guglielmo Epifani e si ritrova libero e con un vasto popolo di sinistra in attesa di seguirlo anche in politica. Cofferati torna ufficialmente a lavorare alla Pirelli, ma fa poco per smentire sue ambizioni politiche e gi\u00e0 il 27 settembre partecipa a una conferenza stampa in Campidoglio con Gino Strada, presidente di Emergency, che ha appena raccolto 140.000 firme contro un intervento militare in Iraq.\nA fine 2002 Cofferati ormai si muove come un nuovo leader politico con gran disinvoltura. Un politico iscritto ai Ds, ma che non risparmia dure critiche al suo gruppo dirigente, tanto che il 24 ottobre Piero Fassino sbotta: \u00abNon regge pi\u00f9 la demagogia del dipendente della Pirelli che dall'alto giudica tutto e tutti. Cofferati si sporchi le mani come ce le sporchiamo tutti noi\u00bb.\nIl popolo di Cofferati \u00e8 soprattutto quello che a partire dal febbraio 2002 \u00e8 andato facendo opposizione al governo Berlusconi indipendentemente dai partiti, ma con grande partecipazione di massa e singolari forme di protesta: sono i girotondini che hanno in Nanni Moretti il loro guru principale.\nI girotondini sono pronti ad appoggiare un movimento guidato da Cofferati, da testare magari alle elezioni europee del 2004. Si dichiarano disponibili, anche nei fatti, pure partiti come il Pdci e i Verdi, oltre, come \u00e8 ovvio, alla corrente di sinistra dei Ds, ma anche riviste importanti come \"MicroMega\" e \"Il manifesto\".\nQuesta galassia movimentista si d\u00e0 cos\u00ec appuntamento a Firenze per il 10 gennaio 2003 per la manifestazione \"Politica e movimenti. Costruiamo insieme un futuro diverso\". Parteciperanno in 10.000, Moretti e Cofferati compresi. Un successo che inquieta le dirigenze dei Ds e del Prc.\nEcco dunque costituita la \u00abterza sinistra riformista\u00bb, come la chiama Bertinotti (ma il neologismo appartiene al diessino Peppino Caldarola), che si colloca tra Ds e Prc, dando fastidio ad entrambi. I Ds si sentono infatti sempre pi\u00f9 deboli e col terreno sotto i piedi venir meno, visto che la base diessina simpatizza ormai apertamente con Cofferati e Moretti. Il Prc invece si sente spiazzato dal fatto che l'insoddisfazione verso i Ds e la voglia di radicalit\u00e0 e movimentismo della sinistra diffusa, possa essere monopolizzata da Cofferati, anzich\u00e9 dal Prc e da Bertinotti, che da anni si preparava a questo \"terremoto\".\nDir\u00e0 in quei giorni Bertinotti: \u00abUna parte di quella che era la sinistra di governo cerca un nuovo protagonismo tentando di raggruppare l'area di movimento che ritiene pi\u00f9 assimilabile. (...) Cofferati pensa che cos\u00ec sia possibile riqualificare l'Ulivo\u00bb. E accusa: \u00abA Cofferati rimprovero due cose: la prima \u00e8 che per perseguire questo obiettivo divide il movimento, scegliendo solo gli interlocutori che gli sono pi\u00f9 vicini, come dimostra il prossimo appuntamento di Firenze con Nanni Moretti, da cui \u00e8 stata esclusa una vasta area di movimento. E invece la caratteristica fondante del movimento \u00e8 la sua unitariet\u00e0 nella pluralit\u00e0\u00bb. E, provocatoriamente, dice: \u00abIo lo invito a fondare il partito del lavoro, lo sfido a mettere in piedi una formazione con cui finalmente ragionare alla costruzione di un'area della sinistra alternativa composta da movimenti, associazioni, giornali, da noi e anche da quel pezzo della sinistra che decider\u00e0 di distaccarsi dalle politiche moderate\u00bb.\nIl 9 gennaio Fassino tuoner\u00e0 nuovamente: \u00abC'\u00e8 chi vuole destabilizzare i Ds, mandare a casa l'attuale gruppo dirigente e sfasciare tutto. \u00c8 un modo di far politica di cui ho piene le tasche\u00bb.\nIl 12 gennaio sar\u00e0 invece il presidente Ds D'Alema a parlare: \u00abLa sinistra ha bisogno di un federatore, non di un Gengis Khan\u00bb. L'allusione \u00e8 chiara.\nIn questo quadro il referendum sull'articolo 18 diventa l'arma perfetta per Ds e Prc per neutralizzare Cofferati. Per tutti \u00e8 il momento di prendere posizione.\nIl 29 aprile 2003 i Ds decidono di astenersi perch\u00e9 si \u00e8 davanti a un referendum \u00abdannoso e inutile\u00bb. Cofferati trover\u00e0 la soluzione \u00abinteressante\u00bb.\nIl 7 maggio la CGIL, pur non condividendo il referendum, decide di invitare a votare \"s\u00ec\".\nIl 10 maggio Cofferati \u00e8 a Bologna e definisce pubblicamente il referendum \u00abun grave errore\u00bb, incassando dure reazioni dai Cobas e da Rifondazione.\nIl 12 maggio, con due interviste a \"la Repubblica\" e \"l'Unit\u00e0\", Cofferati chiarisce definitivamente: \u00abNon andr\u00f2 a votare\u00bb. L'ex segretario generale della CGIL spiazza il suo popolo, mentre ritrova degli amici nei dirigenti diessini.\nIl giorno dopo \"Liberazione\" titola dura: \u00abFinisce la breve stagione della terza sinistra riformista\u00bb.\nIl referendum \u00e8 perso, ma il mito di Cofferati \u00e8 ormai evaporato.\nDs e Prc tirano definitivamente un sospiro di sollievo quando Cofferati esce di scena il 13 giugno accettando dai Ds la candidatura a sindaco di Bologna per le comunali 2004, e dando le proprie dimissioni dal direttivo CGIL e dalla fondazione \"Giuseppe Di Vittorio\".\nSvolta n. 3: verso un'alleanza di governo.\nDopo il referendum il Prc non sar\u00e0 pi\u00f9 lo stesso e c'\u00e8 chi imputa questo a un patto segreto stipulato tra D'Alema e Bertinotti per far fuori Cofferati, in cambio del ritorno del Prc nella coalizione di centrosinistra. Difficile confermare queste voci che hanno tanti indizi, ma nessuna prova certa. Tuttavia all'inizio del 2003 qualcosa nel Prc cambia, e in fretta.\nIl 2 febbraio Bertinotti \u00e8 a Perugia per una manifestazione pubblica del partito. Qui annuncia che \u00abnelle elezioni amministrative Rifondazione comunista e il centrosinistra in genere vanno alleati, \u00e8 sempre successo, anche quando rompemmo con Prodi. Questo per la semplice ragione che il governo locale \u00e8 diverso dal governo nazionale\u00bb; dunque \u00abcercheremo le alleanze con il centrosinistra, non solo con l'obiettivo di tentare di battere la destra, ma per pensare a nuove forme diverse di governo delle citt\u00e0\u00bb. Fin qua tutto ordinario.\nIl 6 marzo invece si arriva a una svolta storica: a Montecitorio tutti i leader de l'Ulivo tornano a sedersi a un tavolo con Bertinotti per un incontro di quasi due ore. Si discute su tutto: Rai, referendum, guerra, amministrative. L'incontro viene definito unanimemente positivo. E Bertinotti commenta su \"La Stampa\": \u00abDobbiamo discutere oggi perch\u00e9 si determino le condizioni politiche che rendano possibile un'alleanza. Ma la partita \u00e8 tutta aperta\u00bb. E spiega: \u00ab\u00c8 stato un incontro tra soggetti diversi e destinati a restare diversi. Ma stavolta il confronto tra noi e il centrosinistra, rispetto a tutti quelli passati, \u00e8 reso diverso e pu\u00f2 essere reso utile da due novit\u00e0. Anzitutto, la crescita del movimento, che sta cambiando la geografia socio-politica del Paese. In secondo luogo, e lo dico senza malizia, l'articolazione dentro al centrosinistra che rende la posizione di Rifondazione non semplicemente esterna\u00bb. E se qualcuno gli chiede cosa \u00e8 cambiato rispetto al centrosinistra del 1996 o del 1998, Bertinotti risponde secco che \u00absono storie imparagonabili, non ci sono gradi riconoscibili di parentela: da allora \u00e8 cambiato il mondo\u00bb.\nAlla fine dell'incontro con l'Ulivo, vengono anche costituite tre commissioni paritetiche per creare delle prime convergenze di programma:\nSi parla anche di un prossimo ritorno di Prodi alla guida del centrosinistra, una volta esaurito il suo mandato da presidente della Commissione europea nell'autunno 2004. Bertinotti parla chiaro: \u00abSenza di noi Prodi non va lontano\u00bb. Ed \u00e8 vero. Il Prc del 2003 \u00e8 in crisi di voti e iscritti, ma \u00e8 pur sempre decisivo per battere le destre.\nIl 16 maggio Bertinotti precisa la sua idea di accordo con l'Ulivo: \u00abRutelli dice che per vincere \u00e8 necessario un 'patto trasparente' con Rifondazione? Dice una verit\u00e0 elementare. Noi siamo disponibili solo a un accordo di programma, non a riesumare vecchie formule come la desistenza\u00bb. Per la prima volta dal 1994, Rifondazione si dichiara disponibile ad un accordo organico che pu\u00f2 anche tradursi in una presenza del Prc in un prossimo governo di centrosinistra. Non, quindi, un semplice appoggio esterno.\nIl 3 giugno si riunisce la segreteria Ds e D'Alema espone i termini dell'accordo col Prc dandolo di fatto per scontato.\nIl 5 giugno \"Liberazione\" pubblica un'intervista di Rina Gagliardi a Massimo D'Alema, dal titolo \u00abRipensare la terza via\u00bb. Non una intervista qualunque, perch\u00e9 D'Alema tende la mano al Prc per ritrovare un accordo di governo, e perch\u00e9 la Gagliardi \u00e8 particolarmente affettuosa con l'ex premier diessino. Secondo D'Alema \u00able due sinistre devono riconoscersi, dialogare e non farsi del male. Ulivo e Rifondazione Comunista devono, quindi, trovare un accordo che non snaturi il Partito della Rifondazione Comunista e non offuschi il profilo riformista e 'di governo' delle proposte dell'Ulivo\u00bb. Gli risponde Bertinotti dal Friuli: \u00abPer rilanciare l'Ulivo \u00e8 necessario riaprire un confronto programmatico senza pregiudizi\u00bb.\nIl 17 giugno in un'intervista al \"Corriere della Sera\", il presidente diessino della Campania, Antonio Bassolino, spiega che l'obiettivo \u00e8 arrivare un Prc di governo: \u00abIo dico che per battere il Polo bisogner\u00e0 trovare un rapporto con le forze esterne all'Ulivo, e il rapporto con il Prc sar\u00e0 essenziale. Ma siccome si tratta di vincere e poi di governare, \u00e8 impensabile ripetere l'intesa elettorale del '96. Anche Bertinotti ne \u00e8 consapevole, sa che \u00e8 indispensabile un accordo politico e programmatico\u00bb. Quindi \u00abse vinceremo le elezioni, dovranno esserci anche ministri di Rifondazione nell'esecutivo. Questo \u00e8 il passo in avanti che bisogna fare, anche se so bene quanto sar\u00e0 complicato mettersi d'accordo\u00bb. Il giorno dopo dalle colonne di \"Liberazione\", Bertinotti apprezzer\u00e0.\nSempre il 17 giugno la Direzione Nazionale, riunita per analizzare il risultato referendario, d\u00e0 il via libera alla ricerca di nuove intese con l'Ulivo, con 21 voti favorevoli e 5 contrari (Ferrando). Si astiene la corrente Grassi (11 voti), pur essendo sempre stata favorevole alla ricerca di intese con l'Ulivo, per \u00abuna differenza sulle prospettive politiche\u00bb. Secondo Grassi e gli altri 10 de \"l'Ernesto\", \u00aboccorre evitare l'assunzione di decisioni affrettate. Sono passaggi delicatissimi che il partito deve poter discutere senza trovarsi di fronte a fatti compiuti. Su questo argomento la domanda che dobbiamo porci oggi \u00e8 la seguente: sono maturate nello schieramento di centro-sinistra, sui nodi di fondo su cui ci siamo divisi in passato, delle posizioni diverse?\u00bb.\nFerrando \u00e8 invece pi\u00f9 duro e chiede di \u00abavviare immediatamente un congresso straordinario\u00bb, ma il suo documento otterr\u00e0 solo 3 voti favorevoli, 26 contrari e 2 astensioni.\nPertanto, come voleva Bertinotti, la Direzione Nazionale pone al partito l'obiettivo di \u00abaprire, in un dibattito aperto, con le forze sociali ed il movimento, il tema di come qualificare e rendere efficace l'opposizione al governo delle destre. Le scorciatoie politiciste sono illusorie e non servono. Il toro va preso per le corna: come affrontare il tema decisivo di prospettare un'alternativa programmatica alle destre. Ne esistono le condizioni? Pensiamo di si, anche se l'esito non \u00e8 scontato. Il nostro punto \u00e8 sviluppare un'offensiva in questa direzione\u00bb.\nAnche il Cpn del 28 e 29 giugno sar\u00e0 d'accordo, e stavolta il documento sar\u00e0 votata da tutta la maggioranza uscita dall'ultimo congresso (68 s\u00ec, 14 no, 1 astensione). In apertura di Cpn, a proposito del futuro accordo di governo, Bertinotti dir\u00e0: \u00abVi sono per\u00f2 due rischi. Il primo: diventare la sinistra del centrosinistra. Il secondo: chiamarci fuori dalla politica, pensando che ormai l'alternanza ha vinto e dunque conviene ridurci a pratiche extraistituzionale. Entrambe queste strade sono errate e devastanti e non saprei indicare qual \u00e8 la peggiore. Dobbiamo allora pensare a un nostro protagonismo politico, anche per contribuire a superare le difficolt\u00e0 interne al movimento\u00bb.\nPoco prima, il 26 giugno, esce su \"Europa\", quotidiano de La margherita, una lunghissima intervista a Bertinotti. Il centro dell'Ulivo s'interroga su chi sia oggi Bertinotti e il Prc, ricordando quel che successe nel 1998, ma il clima \u00e8 cordialissimo e Bertinotti spiega il perch\u00e9 oggi il Prc cerca un accordo di governo con un ragionamento che rester\u00e0 immutato anche in interviste e interventi successivi.\nSecondo il segretario del Prc \u00e8 emerso un grande problema per il suo partito come per tutto il centrosinistra: \u00abAbbiamo imparato che raggiungere dei risultati \u00e8 improbo, anche quando il paese \u00e8 percorso da importanti movimenti sociali e civili: hai grandi maggioranze contro la guerra e la guerra la fanno lo stesso, senza pagare dazio; hai in piedi un grande movimento sui temi del lavoro e il governo fa leggi pericolosissime come il decreto Maroni; fai battaglie sui diritti, come quella sull'articolo 18 nelle piccole imprese e perdi, anche se vedi l'insediamento storico del Pci ritrovarsi nella geografia di quel S\u00ec. Insomma, abbiamo di fronte un problema che noi prima leggevamo come un problema di Rifondazione, e invece evidentemente lo \u00e8 per tutto il campo progressista e dei movimenti: come si fa a passare da una fase di affermazione della propria esistenza a una fase di riattivazione di un processo di cambiamento\u00bb. In pratica l'idea che si possano ottenere dei cambiamenti, grazie alla mobilitazione di grandi masse o grazie a un Prc fortissimo, anche se isolato, s'\u00e8 rivelata sterile. Occorre dunque un accordo di governo, cosa praticabile perch\u00e9 \u00abi movimenti hanno cambiato la costituzione materiale del centrosinistra italiano, pur senza cambiarne la geografia formale\u00bb. In origine, infatti, l'Ulivo \u00absi dava come compito di temperare il governo della guerra dell'Impero e di stemperare \u2013 come sono riusciti a fare \u2013 qualsiasi conflitto sociale. \u00c8 stato cos\u00ec dai Balcani all'Afghanistan\u00bb, ma \u00abadesso ci stanno ripensando\u00bb. Pertanto \u00able cose cambiano, io ne prendo atto. E so anche perch\u00e9 cambiano. Non soltanto perch\u00e9 la globalizzazione sta in realt\u00e0 uccidendo la sovranit\u00e0 popolare e il tessuto solidaristico, e ha un cos\u00ec forte segno di guerra, ma anche perch\u00e9 nel suo momento di partenza prometteva e regalava all'Occidente e soprattutto agli Stati Uniti il pi\u00f9 alto periodo di crescita economica della storia recente. E invece adesso sta infliggendo a Usa, Europa e Giappone la crisi pi\u00f9 lunga che si ricordi\u00bb. Anche il confine tra le posizioni del Prc e quelle uliviste sembrano molto pi\u00f9 sfumate: \u00abC'\u00e8 una discontinuit\u00e0 evidente ai miei occhi rispetto a quando l'Ulivo era, per me, alcuni signori coi quali io trattavo o rompevo. Oggi questo sarebbe impossibile perch\u00e9 il centrosinistra su tutte le questioni o si esprime in maniera plurale oppure non si esprime proprio. La geografia \u00e8 cambiata e la linea di confine sui temi che ci stanno a cuore non \u00e8 pi\u00f9 tra noi e il centrosinistra, ma all'interno del centrosinistra, e in maniera molto irregolare. La sinistra Ds su molte cose \u00e8 pi\u00f9 vicina a noi che alla leadership del suo partito, i Verdi sono stabilmente collocati in una posizione pi\u00f9 contigua alla nostra. E anche la Margherita a me pare una formazione politica stellare...\u00bb. Bertinotti arriva cos\u00ec alla conclusione di rivedere completamente i suoi schemi, per cui \u00abla costruzione della sinistra alternativa non \u00e8 pi\u00f9 un a priori del processo di confronto programmatico 'tra molti', ma ne \u00e8 l'esito. Arrivo a dire che la novit\u00e0 per noi \u00e8 questa: che rinunciamo ad avere chiara la meta in termini di schieramenti organizzativi. Lo schema delle due sinistre, che era anche il mio, non funziona pi\u00f9. Continuo a pensare che ci sia bisogno, in Europa, di una sinistra anticapitalista radicale, ma le forme della sua organizzazione e anche del suo rapporto con il centrosinistra non sono precostituite\u00bb. Quanto al Prc, anch'esso giura che cambier\u00e0 e, aggiunge \u00abcredo che Rifondazione debba stare dentro una struttura pi\u00f9 ampia ma che non si possa rinunciare all'ambizione di pensarsi comunisti\u00bb.\nIl giorno dopo esce un'altra intervista su \"Il Messaggero\", in cui Bertinotti parla de La Margherita come di una \u00abpresenza \u00e8 fondamentale nella coalizione. (...) Proprio ora non dobbiamo essere manichei\u00bb.\nViene cos\u00ec definitivamente abbandonata l'idea lanciata nel 1999 di \u00abrompere la gabbia del centrosinistra\u00bb. Secondo i bertinottiani perch\u00e9 essa \u00e8 stata rotta; mentre per le opposizioni interne cos\u00ec facendo il Prc accetta di entrare nella gabbia e pure in modo docile.\nIl 17 settembre si tiene un incontro fra tutti i responsabili del lavoro degli otto partiti del centrosinistra (Udeur, Dl, Idv, Sdi, Ds, Verdi, Prc, Pdci) dove si parla di politica industriale, occupazione, Stato sociale e pensioni, erosione salariale e democrazia sindacale. Si sottoscriver\u00e0 anche un documento comune.\nIl 18 settembre Bertinotti chiede alle opposizioni di unirsi per aprire la fase politica che porti alla caduta del governo Berlusconi.\nLa chiamata non cade nel vuoto e il 23 settembre si tiene un incontro tra Rifondazione Comunista, l'Italia dei Valori e le forze dell'Ulivo nella sede del gruppo Ds al Senato. Con questo incontro, per Bertinotti \u00absi \u00e8 aperta una nuova fase\u00bb, in pratica \u00ab\u00e8 finito il ciclo di un centrosinistra e Rifondazione che si confrontano e si \u00e8 aperto quello del rapporto di tutte le opposizioni per la ricerca di un'alleanza per battere il governo\u00bb.\nSvolta n. 4: comunisti, ma nonviolenti.\nAll'inizio del 2004, tutto il Prc \u00e8 coinvolto dal segretario Bertinotti in un dibattito che avr\u00e0 eco anche all'esterno del partito, sull'opportunit\u00e0 di assumere la nonviolenza come unico strumento di lotta coerentemente comunista. In realt\u00e0 il dibattito parte da lontano.\nContro la violenza del G8 di Genova.\nIl Prc \u00e8 parte attiva delle proteste del G8 genovese del 2001 che degenerano in scontri violenti fra forze dell'ordine e manifestanti. Alcuni allora puntarono il dito contro una presunta indulgenza del Prc nei confronti dei manifestanti violenti, nonostante la netta condanna del segretario Bertinotti.\nIl 29 luglio 2001 dalle pagine di \"Liberazione\", Bertinotti chiama a raccolta il partito per partecipare alla Marcia per la Pace Perugia-Assisi, sostenendo che \u00abquesto \u00e8 un appuntamento tradizionale per il movimento pacifista, ma che oggi deve assumere il carattere di una nuova tappa per il rafforzamento di un movimento vasto, articolato, multiculturale, non violento e di massa, contro la guerra e il liberismo che aumenta nel mondo intero le povert\u00e0 e le ingiustizie\u00bb.\n\u00c8 chiara dunque la volont\u00e0 di coniugare la lotta \"newglobal\" con un pacifismo nonviolento, soprattutto per sconfessare chi ritiene violenti i simpatizzanti di Prc.\nQuesto tipo di insinuazioni porter\u00e0 Bertinotti a rilascia un'intervista al \"Corriere della Sera\" del 5 agosto 2001 in cui sbotta: \u00abAccusarci di complicit\u00e0 con i violenti di Genova \u00e8 un'autentica menzogna e anche una mascalzonata. A dimostrarlo ci sono le dichiarazioni, gli atti e i comportamenti di Rifondazione: tutti improntati alla non violenza. Prima, durante e dopo il G8\u00bb. In effetti nulla nello statuto del Prc incita i propri iscritti alla violenza, n\u00e9 esistono discorsi di altissimi dirigenti che abbiano mai elogiato la violenza, ma \u00e8 vero anche il contrario: la nonviolenza non \u00e8 ufficialmente prevista e incoraggiata nella prassi del partito.\nNella medesima intervista, Bertinotti si colloca fra \u00abchi ricorre a forme di disubbidienza civile che si trovano perfino nella tradizione gandhiana. Chiarito questo, non ho alcun imbarazzo a dichiarare la mia radicale opposizione a ogni forma di violenza, comprese certe dichiarazioni\u00bb.\nLa questione sar\u00e0 ripresa nel Cpn del 15 e 16 settembre, anche alla luce della violenza del terrorismo islamico. Bertinotti concluder\u00e0 perentorio: \u00abLa ricerca sulla nonviolenza \u00e8 decisiva per costruire 'una nuova arma' contro la societ\u00e0 capitalista\u00bb, anche in nome di un \u00abcomunismo come liberazione dell'uomo\u00bb.\nPer Bertinotti e suoi la nonviolenza \u00e8 dunque fondamentale, e torner\u00e0 a ripeterlo qua e l\u00e0, ma in realt\u00e0 il partito ancora non affronta la questione che, in effetti, \u00e8 estranea alla storia del movimento comunista che anzi ha sempre visto il mito della Rivoluzione, come un mito di violenza a fin di bene e \u00ablevatrice della storia\u00bb.\nLa nonviolenza al V congresso.\nAl V congresso del 2002, la nonviolenza \u00e8 introdotta con la tesi di maggioranza n. 39: \u00abLa nonviolenza, pratica di lotta non distruttiva e, insieme, disubbidienza a leggi ingiuste, \u00e8 la metodologia da un lato pi\u00f9 in sintonia con l'anima profonda del movimento e dall'altra pi\u00f9 efficace per combattere un potere che si presenta fortemente caratterizzato dal suo volto repressivo e che punta a trasformare la questione sociale in questione di ordine pubblico. Essa non va intesa come negazione del conflitto, e neppure della forza, ma all'opposto gestione altra, e pi\u00f9 alta, del conflitto stesso: per essere efficace, infatti, questa scelta chiede un'organizzazione pi\u00f9 e non meno forte, pi\u00f9 e non meno capillare. Essa \u00e8 parte integrante di quella riforma della politica - che riguarda i partiti come i movimenti - che implica il rifiuto di ogni militarizzazione del proprio agire e che assume la coerenza tra fini e mezzi come dato d'identit\u00e0. In questo senso, nell'epoca della globalizzazione neoliberista, la pratica disubbidiente della nonviolenza \u00e8, in verit\u00e0, ubbidienza ai valori pi\u00f9 radicali della democrazia, della fratellanza, insomma, dell'umanit\u00e0\u00bb.\nTuttavia il congresso approva un nuovo Statuto per il partito che non prevede nessuna norma implica per i membri di Rifondazione Comunista l'accettazione della pratica nonviolenta. Questa resta dunque solo una tesi di una mozione congressuale, seppur di maggioranza. Per Bertinotti non \u00e8 ancora abbastanza, forse perch\u00e9 ancora il movimento viene associato alla violenza dall'opinione pubblica.\nContro la violenza brigatista.\nL'occasione di riaprire il dibattito, si ripresenta il 24 ottobre 2003 con l'arresto di otto appartenenti alle Brigate Rosse che hanno operato tra il 1999 e il 2002.\nAlcuni fanno notare come fra gli arrestati vi siano degli iscritti al sindacato.\nA commento della notizia, \"la Repubblica\" esce il 31 ottobre con un'intervista a Sergio Segio, 22 anni di carcere per terrorismo rosso e fondatore di Prima Linea. Segio scuote la sinistra lanciando l'allarme che \u00able Brigate rosse, sebbene ne siano componente ultra-minoritaria, sono e coabitano nel Movimento, hanno infiltrato il sindacalismo di base. Sono interne ai loro luoghi, alle loro sedi, al loro dibattito politico. E non sono affatto \"nuove\". Sono la fotografia di un passaggio di testimone tra generazioni nell'assoluta continuit\u00e0 di una matrice ideologica che non ha rifiutato il concetto di violenza politica, ma la conserva come opzione concreta, se non assoluta\u00bb. Per Segio infatti \u00abl'intero Movimento, in tutte le sue componenti, \u00e8 contemporaneamente vittima ma anche opzione della violenza brigatista, perch\u00e9 possibile bacino di reclutamento. Non aprire su questo una dura battaglia politica che affermi l'impraticabilit\u00e0 e il carattere eticamente e storicamente inaccettabile della lotta armata, significa o non comprendere la delicatezza del passaggio che stiamo vivendo o non saperlo dire. Il che, politicamente, \u00e8 la stessa e identica cosa\u00bb. E questo avviene \u00abperch\u00e9 i nodi teorici, propri della sinistra, della presa del potere e della violenza politica, non sono stati sciolti. La posso dire anche cos\u00ec: la parola d'ordine 'Guerra alla Guerra' del documento di rivendicazione D'Antona \u00e8 il titolo polveroso di un pamphlet socialista del secolo scorso\u00bb.\nA Segio replica Bertinotti su \"la Repubblica\" del 2 novembre. Per Bertinotti \u00abnon c'\u00e8 alcun dubbio che il tema del rapporto tra lotta armata e cultura politica pu\u00f2 essere una straordinaria occasione offerta alla sinistra e non solo per affrontare un nodo cruciale della cultura del '900. La violenza\u00bb. Tuttavia \u00abla lunga esperienza torinese mi ha insegnato che il terrorismo nasce in una sfera autonoma della politica. Non sono la societ\u00e0 e il conflitto che generano la lotta armata. Semmai, e al contrario, \u00e8 nella societ\u00e0 che si pongono le condizioni perch\u00e9 quel virus si infiltri\u00bb.\nVa per\u00f2 notato che \u00abtutti i pensieri forti, religiosi e politici, contengono un irrisolto problema con la violenza. Noi siamo figli oltre che del crocifisso, della Bibbia. Ed \u00e8 nella Bibbia che troviamo l'idea dell'annientamento del nemico. Le culture terzomondiste sono imbevute di violenza, l\u00ec dove arrivano a teorizzare che 'l'identit\u00e0 del colonizzato passa per l'uccisione del colono'. Nell'intera storia del movimento operaio \u00e8 presente la distruzione dell'avversario. Dunque, tutti e ripeto tutti, sono chiamati oggi a fare i conti con il concetto di violenza. A me, la prima volta, lo insegn\u00f2 Pietro Ingrao. Vent'anni fa. Ingrao era presidente della Camera e venne alla Fiat, a Torino. Ora, non ricordo esattamente la circostanza. Se dopo la scoperta che uno dei nostri delegati apparteneva alle Br o dopo l'ennesimo, sanguinoso, agguato. Mi sembra di vederla ancora quella sala sprofondata in un silenzio sospeso e Pietro svelarci la pi\u00f9 semplice e decisiva delle verit\u00e0. Disse: 'Noi siamo nati per dare valore alla vita. Le lotte della classe operaia hanno lo scopo di migliorare, anche solo di un nulla, la vita di ciascuno di noi. Vi pare che si possa accettare sia pure in ipotesi il progetto o l'idea di chi vuole cancellarne anche soltanto una di vita?'. Ecco, Ingrao gi\u00e0 allora demoliva due capisaldi di una certa cultura socialista e comunista del Novecento. Primo: che il valore della vita di una persona debba essere misurato in quanto simbolo del potere che rappresenta. Secondo: che nella lotta all'eversione si possa procedere per aggregazioni omogenee, dunque in ordine sparso. Le cose non stanno cos\u00ec. Il terrorismo \u00e8 il nemico di tutti. E tutti insieme lo si combatte\u00bb.\nDa allora \u00abil Brecht che diceva 'vogliamo un mondo gentile, ma per averlo non possiamo essere gentili', non mi appartiene pi\u00f9, n\u00e9 appartiene pi\u00f9 alla storia della sinistra e del Movimento di questo secolo. Perch\u00e9 oggi, la scelta non pu\u00f2 essere altra che respingere ogni atto di violenza. In un mondo in cui la violenza si riassume nel binomio guerra preventiva-terrorismo, non pu\u00f2 aver diritto di cittadinanza alcuna violenza politica. Perch\u00e9 in quel binomio \u00e8 inevitabilmente risucchiata\u00bb.\nPertanto il Movimento non ha e non avr\u00e0 mai a che fare con la violenza \u00abper un motivo molto semplice. Questi ragazzi sono estranei alla storia del Novecento. Sono di un'altra era. Gli \u00e8 estraneo il concetto operaio del potere come terreno di conquista prima che di cambiamento. Il loro Palazzo d'Inverno non \u00e8 Palazzo Chigi. Sono privi dell'idea stessa di avanguardia. No, il Movimento \u00e8 antidoto a quel virus. Bisogna solo aiutarlo e ascoltarlo\u00bb.\nContro la violenza dei filo-iracheni.\nDieci giorni dopo l'Italia \u00e8 sconvolta dagli attentati di Nassiriya del 12 novembre 2003. Risulta definitivamente chiaro a tutti che la guerra in Iraq \u00e8 continuata anche dopo il 1\u00ba maggio 2003, seppur sotto forma di guerriglia e attentati pi\u00f9 o meno grandi.\nPochi giorni dopo alcuni inneggiano alla \u00abresistenza degli iracheni contro l'occupazione Usa\u00bb scandendo anche slogan come \u00abdieci, cento, mille Nassiriya\u00bb, parafrasando una famosa parola d'ordine di Ernesto Guevara che nel 1967 proponeva di creare \u00abdue, tre, molti Vietnam\u00bb.\nIntanto il Campo Antimperialista, nato come campeggio sopra Assisi e ora piccolo coordinamento unitario di movimenti di sinistra e di estrema destra di vari paesi, lancia tre iniziative a sostegno della resistenza irachena. La prima prevede la sottoscrizione di 10\u00a0\u20ac da inviare all'Assemblea Nazionale Palestinese; la seconda \u00e8 una raccolta firme per la liberazione di Tariq Aziz; la terza prevede invece una manifestazione di solidariet\u00e0 da tenersi a Roma per il 13 dicembre, che poi vedr\u00e0 la partecipazione di 300 persone, egemonizzata da \"Sinistra nazionale\".\nQuest'ultima iniziativa, essendo aperta a chiunque condivida la piattaforma, viene anche sottoscritta da esponenti di Rifondazione, anche importanti, ma dopo i fatti di Nassiriya monta una polemica contro il Campo Antimperialista, il quale pare preveda dentro anche elementi del neofascismo italiano.\nAlla richiesta se gli appartenenti al Prc possono partecipare alla manifestazione del 13 dicembre, Bertinotti risponde il 22 novembre: \u00abAbbiamo chiesto con molta fermezza, a tutti i firmatari di quell'appello iscritti a rifondazione di ritirare la loro firma, sia se fosse a titolo personale e tanto pi\u00f9 quando \u00e8 in una veste in qualunque modo ufficiale di partito o istituzionale. Una risposta semplice: no! non \u00e8 compatibile l'adesione a rifondazione comunista con la sottoscrizione di documenti di questo tipo\u00bb.\nComunismo \u00e8 nonviolenza: le lettere a Sofri, Revelli e Mieli.\nSpiegazioni pi\u00f9 articolate sull'idea di nonviolenza e comunismo, Bertinotti le d\u00e0 grazie a due lettere indirizzate al segretario del Prc dal fondatore di Lotta Continua, Adriano Sofri (\"l'Unit\u00e0\" 2 novembre 2003), e dal sociologo operaista Marco Revelli (\"Carta\" 13 novembre 2003). Le risposte di Bertinotti saranno pubblicate sugli stessi giornali rispettivamente il 9 e il 27 novembre.\nMentre la lettera di Sofri prende spunto da un'intervista concessa da Bertinotti al \"Quotidiano Nazionale\" del 21 ottobre, quella di Revelli dalla gi\u00e0 citata replica di Bertinotti a Segio.\nI contenuti di entrambe le risposte (almeno per quanto riguarda il tema della nonviolenza) saranno meglio sintetizzate in una lettera che Bertinotti invia a Paolo Mieli e pubblicata sul \"Corriere della Sera\" dell'11 dicembre, dove sono presenti anche dei riferimenti espliciti allo scambio di lettere con Sofri e Revelli.\nQuest'ultima lettera scaturisce dalla lettura dell'editoriale di Ernesto Galli della Loggia per il Corsera del 9 dicembre, dal titolo \u00abIl comunismo del gulag\u00bb. Qui Galli della Loggia argomenta che \u00abla storia del gulag (uso il nome della parte per il tutto) dimostra, al di l\u00e0 di ogni ragionevole dubbio, che non solo la dimensione repressivo-omicida \u00e8 stata consustanziale al comunismo fin dall'inizio della sua versione russa (il meccanismo del terrore si mise in moto gi\u00e0 nelle prime settimane del 1918) e dunque indipendentemente dallo 'stalinismo, ma indica altres\u00ec che quella dimensione \u00e8 sempre stata e continua a essere propria del comunismo in ognuna delle sue varie incarnazioni: dalla Cina, a Cuba, al Vietnam. Il gulag, insomma, con la sua diffusione planetaria, ingenera inevitabilmente il sospetto che sia proprio il comunismo in quanto tale, il comunismo in tutte le sue versioni, l'origine del male\u00bb. Eppure \u00abil gulag e la sua storia sono rimasti un tab\u00f9, a sinistra il comunismo conserva il suo prestigio e ancora 'lotta insieme a noi mentre, da pi\u00f9 di dieci anni, come \u00e8 ovvio, il socialismo riformista \u00e8 ancora al palo di partenza\u00bb. Bisognerebbe \u00abcomprendere e dire a piena voce che quell'idea era destinata per sua natura, e dunque dappertutto e fin dall'inizio, a produrre gli orrori che per l'appunto ha prodotto; e di conseguenza avrebbe richiesto di porre in una luce comunque moralmente problematica l'adesione ad essa, a prescindere dalle intenzioni e dagli atti. Nulla di tutto ci\u00f2 \u00e8 invece avvenuto: il gulag e la sua storia sono rimasti un tab\u00f9, a sinistra il comunismo conserva il suo prestigio e ancora 'lotta insieme a noi' mentre, da pi\u00f9 di dieci anni, come \u00e8 ovvio, il socialismo riformista \u00e8 ancora al palo di partenza\u00bb.\nNella sua lettera, dunque, Bertinotti si d\u00e0 da fare \u00abper spiegare il motivo per cui il comunismo e la non violenza che nel passato sono apparsi e sono stati antinomici, oggi, non possono che vivere insieme\u00bb. Per il leader del Prc \u00abnel tempo della guerra e del terrorismo non \u00e8 possibile parlare di comunismo se non si sradica da esso ogni riferimento alla violenza. E non si pu\u00f2 parlare, in un mondo cos\u00ec organicamente ingiusto, di non violenza se non all'interno della rinascita di un'ipotesi di trasformazione della societ\u00e0. Oggi la guerra e il terrorismo ci stanno conducendo in una crisi di civilt\u00e0 che pu\u00f2 avere conseguente devastanti per l'umanit\u00e0. Ne ho parlato in un recente dibattito con Adriano Sofri anch'egli convinto che, oggi, per il pianeta esista la possibilit\u00e0 di catastrofe.\nAll'origine di questa crisi c'\u00e8 la modernizzazione capitalistica che non si \u00e8 rivelata portatrice di progresso e di benessere, ma per la prima volta nella storia dell'umanit\u00e0 ha separato l'innovazione dal progresso sociale e civile e dal miglioramento della condizione di vita degli uomini, delle donne e della natura. Questa crisi ha una ratio. Essa deriva da uno sfruttamento che si \u00e8 dilatato oltre i confini del '900 e che non coinvolge solo il proletariato classicamente inteso, ma le persone, la natura, l'ambiente. Il fattore ordinatore del mondo, quello con cui si impone questo sfruttamento dilatato, \u00e8 la guerra. \u00c8 attraverso la guerra che la modernizzazione capitalistica pensa di imporre le sue regole, le regole del mercato, dell'impresa. La questione del comunismo del nostro tempo nasce da qui, ma per essere affrontata richiede delle significative rotture con la sua storia.\nOggi parlare di comunismo significa, infatti, rompere con almeno tre idee-forza del '900\u00bb.\nLe tre rotture che ha in mente Bertinotti (di cui l'ultima \u00e8 \u00abla pi\u00f9 importante\u00bb) riguardano:\nDunque \u00abcredo anche che qui ed ora la non violenza sia la condizione essenziale per far vivere fino in fondo tutta la radicalit\u00e0 di quel processo di trasformazione sociale che chiamiamo comunismo\u00bb, non solo per quanto detto sopra, ma anche perch\u00e9 i mezzi violenti \u00absono del tutto inefficaci. Non riescono a produrre neppure nell'immaginario di chi vuole un cambiamento un'idea di alternativa di societ\u00e0 perch\u00e9 riconducono inevitabilmente alla guerra e al terrorismo e alle due idee regressive di societ\u00e0 che esse sottendono\u00bb.\nDa qui la sfida neocomunista di \u00abchi non rinuncia alla costruzione di una societ\u00e0 alternativa al capitalismo. Perch\u00e9 questo rimane il punto dell'oggi che nessun passato per quanto terribile pu\u00f2 seppellire. Anche perch\u00e9 la storia grande del movimento operaio e dei marxismi non si \u00e8 esaurita nella tragedia del \"comunismo reale\" e rende possibile, oltrech\u00e9 necessario, discernere in essa ci\u00f2 che \u00e8 vivo e ci\u00f2 che \u00e8 morto\u00bb.\nContro le foibe.\nIl 28 settembre 2003, a Marghera, quartiere operaio di Mestre (VE) si svolge una cerimonia di rinominazione del piazzale Niccol\u00f2 Tommaseo in piazzale \"Martiri giuliano dalmati delle foibe\".\nLa decisione era stata presa nel 1998 dal consiglio comunale di centrosinistra, senza obiezioni dalla federazione veneziana di Rifondazione Comunista, presente anche nella giunta comunale veneziana.\nTuttavia durante la cerimonia (alla quale partecipa soddisfatta anche Alleanza Nazionale) un gruppo di simpatizzanti del Prc, insieme ad ambientalisti, Comunisti Italiani, sindacalisti Cobas e antifascisti, organizzano una contestazione con un sit-in e uno striscione con scritto \"vergogna\", essendo infatti contrari a ogni \u00abrevisionismo fascista\u00bb.\nLa cosa non piace n\u00e9 ai dirigenti del Prc, n\u00e9 a dei giovani di centri sociali vicini, arrivati anche da Padova. Fra questi vi sono anche i Disobbedienti di Luca Casarini. La contestazione degenera nello scontro fisico tra Disobbedienti, contestatori di sinistra e giovani di destra, e non mancano i feriti in ospedale.\nIl giorno dopo Casarini chiarisce che \u00absiamo contro il fascismo ma pure contro lo stalinismo che Petten\u00f2 (consigliere comunale del Prc, ndr) e una parte di Rifondazione vorrebbe rivalutare negando addirittura che le foibe sono state un genocidio. Da una parte Berlusconi vuol far rientrare Mussolini dalla finestra e dall'altra Petten\u00f2 Stalin. Per noi \u00e8 la stessa cosa\u00bb.\nIdee analoghe sulle foibe le esprimer\u00e0 nelle stesse ore il segretario regionale del Prc Veneto Gino Sperandio, ma trover\u00e0 \u00abrisibile qualsiasi giustificazione dell'aggressione subita dai compagni del Prc facendo apparire i contestatori dell'intitolazione ai martiri delle foibe come degli stalinisti che tentavano di giustificare i crimini avvenuti in Istria e Dalmazia alla fine della guerra contro il nazi-fascismo. Non vogliamo lasciare dubbio alcuno sulla nostra cultura politica: per noi le foibe furono uno dei pi\u00f9 odiosi episodi di barbarie che, tra le molte macerie dell'esperienza del cosiddetto 'socialismo reale', furono prodotte\u00bb.\nAnche la segreteria nazionale si schiera con Sperandio, per voce di Patrizia Sentinelli. Dunque sui fatti delle foibe, il Prc ha per la prima volta una posizione ufficiale a livello nazionale.\nMa questa non \u00e8 n\u00e9 apprezzata n\u00e9 condivisa da tutto il corpo del partito. Prova emblematica \u00e8 la lettera di Igor Canciani, segretario provinciale del Prc Trieste, pubblicata su \"Liberazione\" (dove nel frattempo era scoppiato un vivace dibattito) del 5 ottobre. Canciani trova \u00abfrancamente incomprensibile e del tutto fuori luogo la necessit\u00e0, nostra, di rimarcare la nostra distanza da episodi di barbarie ascrivibili al cosiddetto 'socialismo reale' o quello di ribadire, in questa occasione, il rifiuto della connessione tra Rifondazione ed ogni forma di residuo stalinista, poich\u00e9 la vicenda delle foibe con lo stalinismo non c'entra assolutamente. Sull'argomento esiste una copiosa e riconosciuta storiografia ufficiale, esiste una storiografia revisionista di destra (che purtroppo ha attecchito o quantomeno sta traendo in inganno molta gente inconsapevole e non informata), ma esiste anche una relazione predisposta da una commissione italo-slovena di storici (nominati dai rispettivi governi) che ha fornito un prezioso contributo di conoscenza in materia. E guarda caso, proprio il lavoro della commissione di storici, invocato per anni dalla destra pi\u00f9 oltranzista, \u00e8 stato dalla stessa sconfessato, anche perch\u00e9 proprio sulle foibe gli esiti della ricerca e le conclusioni della commissione ridimensionano di parecchio la portata e la rilevanza della questione\u00bb.\nPer Canciani le foibe restano \u00abun atto ingiusto ed esecrabile\u00bb, ma \u00abnon si tratt\u00f2 di eccidio o di pulizia etnica, ma di reazione ad un ventennio di occupazione fascista e di soprusi e di violenze\u00bb.\nCanciani chiude chiedendo di \u00abiniziare una discussione di merito su un tema che, lo dico con grande rammarico, \u00e8 del tutto assente al nostro interno e rischia di formare mere posizioni ideologiche\u00bb.\nE in effetti la discussione ci sar\u00e0. Il Prc Veneto il 13 dicembre organizza un convegno dal titolo \"La guerra \u00e8 orrore. Le foibe tra fascismo, guerra e resistenza\", all'interno dell'Aula Magna della facolt\u00e0 di Architettura della IUAV di Venezia. Gino Sperandio, Segretario Regionale PRC Veneto, terr\u00e0 la relazione introduttiva del convegno che sar\u00e0 articolato in due sessioni. Al mattino sono previsti gli interventi dei professori Jo\u017ee Pirjevec e Anna Maria Vinci (Universit\u00e0 di Trieste), Predrag Matvejevi\u0107 (Universit\u00e0 di Roma), Inoslav Be\u0161ker (Universit\u00e0 di Zagabria), Angelo d'Orsi (Universit\u00e0 di Torino). Partecipano anche i giornalisti Giacomo Scotti di Fiume, e Lidia Menapace.\nMa a fare scalpore saranno le conclusioni pomeridiane affidate a Fausto Bertinotti.\nLa violenza giusta dei partigiani e la costruzione di un uomo nuovo.\nPremesso infatti che i militanti del Prc sono e restano \u00abradicalmente antifascisti\u00bb, per Bertinotti l'antifascismo \u00e8 soprattutto \u00abl'unica religione civile del paese, l'unica capace di costruire una convivenza civile\u00bb, ma anche rifiuto del revisionismo storico, quel fenomeno cio\u00e8 per cui \u00abc'\u00e8 anche del bene nel fascismo e c'\u00e8 un po' di male nella resistenza\u00bb. Un revisionismo \u00abnon innocente\u00bb, dietro il quale si scorge il \u00abtentativo di tirare una riga nella storia del Paese al di l\u00e0 della quale c'\u00e8 la cancellazione di ogni ideologia, di ogni pensiero forte e la riduzione della politica a variante interna del dominio del mercato dell'impresa\u00bb.\nMa Bertinotti non si accontenta di una \u00abdenuncia dei crimini del fascismo\u00bb, magari per \u00abrassicurare la tua identit\u00e0 e la tua esistenza\u00bb. Il punto non \u00e8 il ventennio: \u00abOggi, battere il fascismo - parlo del fascismo come lo abbiamo conosciuto alcuni decenni fa, non parlo delle politiche fascistizzanti, o degli elementi fascistoidi che persistono - battere quel fascismo \u00e8 fin troppo facile. \u00c8 capace perfino Fini. (...) I nostri avversari oggi, in questa fase della storia, sono la guerra e il terrorismo\u00bb.\nUno scenario nuovo che porta quindi a delle novit\u00e0: \u00abQuesta coppia guerra-terrorismo che sequestra monopolisticamente la violenza, questa realt\u00e0, ci mette di fronte ad un problema assolutamente inedito. Noi non possiamo pensare di battere questa violenza monopolizzata con la guerra. La violenza, in ogni sua variante, quale che sia il giudizio morale, risulta inefficace perch\u00e9 viene riassorbita dalla guerra o viene riassorbita dal terrorismo mettendo fuorigioco la politica. Questa coppia costringe a ripensare la nostra storia per trovare le forze e i modi per batterla. \u00c8 una lotta di civilt\u00e0, \u00e8 una lotta nella quale lo stesso importante problema della trasformazione prende corpo in modo inedito. Oggi, di fronte alla possibilit\u00e0 di una catastrofe dell'umanit\u00e0, siamo obbligati ad indagare sulla violenza, sul suo ruolo nella storia, sul suo ruolo oggi o nel futuro dell'umanit\u00e0\u00bb.\nSi potrebbe allora indagare sulla violenza della bomba atomica di Hiroshima per sconfiggere la violenza nazista. \u00abUn passaggio drammatico, terribile. La violenza per battere la morte produce altra morte. Era legittima Hiroshima? (...) E ancora, noi - nel senso di movimento operaio che non siamo n\u00e9 Auschwitz n\u00e9 Hiroshima, in quel contesto siamo stati angeli? Noi, intesi come soggetti della storia, siamo stati contaminati da quella violenza?\u00bb.\nPer uscire da simili dilemmi, Bertinotti crede \u00ababbia ragione un grande intellettuale come Walter Benjamin quando dice: rapportiamoci col passato con il balzo di tigre, torniamo indietro per scattare di nuovo in avanti verso il futuro. E allora, nelle tracce di resistenza alla violenza in nome della liberazione noi dobbiamo attingere per compiere questo salto\u00bb.\nA questo punto, \u00abper liberarci dalla violenza\u00bb, Bertinotti rievoca la Resistenza partigiana al nazi-fascismo in termini inediti per un leader comunista. Di quella guerra, Bertinotti decide di rievocare quel \u00ablato che \u00e8 rimasto in ombra, che \u00e8 quello delle relazioni quotidiane, del tentativo di sottrarsi ad una violenza che pareva insormontabile. Questa dimensione c'era, anche se mi guarderei bene dal dire che era prevaricante rispetto a quella del conflitto, di un conflitto drammatico e tragico. Ma pensiamo a Cesare Pavese, ai passaggi nei suoi libri che riguardano il momento della resistenza, il suo orrore per la morte e per il sangue. C'era un ritrarsi, un senso di inadeguatezza, un timore. Pure era un partigiano. ( [...] ) Non sto dicendo che in quel momento, in quei momenti cos\u00ec terribili, non si doveva premere il grilletto. Sto dicendo un'altra cosa. Sto dicendo che non dobbiamo mettere sullo stesso piano quello che \u00e8 e che si sente come dovere di fronte alla storia e il tuo essere umano, la tua umanit\u00e0, politica e culturale. Che una distanza critica va presa, con coraggio. Che la tua umanit\u00e0 va salvaguardata\u00bb.\nCos\u00ec la Resistenza c'\u00e8 stata tramandata da partigiani che \u00abcome tutti, hanno sensibilit\u00e0 diverse\u00bb: da un lato chi con pudore non voleva pi\u00f9 ricordare quella violenza, dall'altro chi per anni ha continuato a vantare l'eroismo di quei giorni.\n\u00abNoi, noi allora giovani, eravamo affascinati da entrambi gli atteggiamenti, da quelli guerreschi, eroici, di chi raccontava ancora con orgoglio quelle gesta e da quelli pi\u00f9 silenziosi esplicitamente o implicitamente critici non nei confronti di quei gesti, ma di quella violenza che continuava a vivere in una cornice guerresca. Ma in realt\u00e0 sul lato non militare di quella resistenza non si \u00e8 indagato abbastanza. Abbiamo preferito fare un'operazione di 'angelizzazione' della nostra parte. Sfidati dalla brutalit\u00e0 del fascismo e dalla sua violenza, abbiamo preferito pensare che un'alternativa umana ad esso fosse gi\u00e0 compiuta dopo esserci liberati da quel terribile evento. Questa retorica e questa angelizzazione non ci hanno aiutato ad indagare nella nostra storia per ricavarne risultati per il futuro. Hanno invece fatto s\u00ec che da un lato disperdessimo le lezioni pi\u00f9 straordinarie che dentro quel percorso potevano annunciare il futuro, e, dall'altro, che negassimo le violenze della nostra storia e della nostra parte\u00bb.\nQuesto concetto inedito di \u00abangelizzazione\u00bb sar\u00e0 uno dei passaggi pi\u00f9 contestati dai militanti che non si riconoscono nelle parole del segretario.\n\u00c8 a questo punto che Bertinotti analizza le foibe, ovvero \u00abun groviglio, un concentrato di violenza che ha investito la Venezia Giulia nella transizione tra guerra e dopo guerra\u00bb.\nFu genocidio indiscriminato o eccidio di pochi fascisti? Per Bertinotti sarebbe una inutile questione di numeri. Pi\u00f9 che altro le foibe avvengono per \u00abil trapasso cruento di potere tra regimi contrapposti\u00bb.\nSe \u00e8 vera la tesi che le foibe avvennero perch\u00e9 gli slavi erano in preda \u00abdi una sorta di furore popolare, una specie di riscatto da una lunga storia di violenze, un'imitazione delle violenze subite\u00bb, allora si \u00e8 davanti alla vecchia idea di Jean Paul Sartre per cui \u00abil colono non pu\u00f2 esistere, non pu\u00f2 ricostruire la sua identit\u00e0 se non con la uccisione del colonizzatore\u00bb. Ma in verit\u00e0 dietro quel furore, Bertinotti vi vede la \u00abstorica idea di conquista del potere, di costruzione dello Stato attraverso l'annientamento dei nemici\u00bb, e poich\u00e9 \u00abgran parte della storia delle costruzioni statuali del movimento operaio nel '900 \u00e8 passata attraverso l'idea della distruzione fisica del nemico, (...) noi dobbiamo avere il coraggio non solo, come stiamo facendo, di dire la verit\u00e0, ma - e su questo punto insisto - di non trovare alcun elemento di giustificazione nell'orrore che gli oppressori avevano realizzato precedentemente per giustificare l'orrore che vi fu dopo\u00bb. L'allusione ai metodi rivoluzionari sovietici \u00e8 evidente.\nA questo punto seguono le riflessioni su guerra e terrorismo che non aggiungono nulla di nuovo a quanto Bertinotti aveva detto in passato, ma che sono comunque un modo per ritornare sulle lotte operaie del Novecento: \u00abIo credo, che nel '900 noi abbiamo perso. Ha perso la nostra gente, la nostra storia, la nostra cultura politica. Nel '900, il secolo in cui si \u00e8 realizzata il pi\u00f9 grande tentativo di scalata al cielo e di ascesa delle masse nella politica, e il tentativo del proletariato di superare la societ\u00e0 capitalistica, cio\u00e8 la societ\u00e0 dello sfruttamento e dell'alienazione, noi abbiamo perso. La partita nel '900 si \u00e8 conclusa con una sconfitta\u00bb. Una sconfitta che viene indagata da Bertinotti per dubbi: \u00abIn quel '900 nella nostra storia c'era anche qualcosa che non funzionava? Siamo cos\u00ec sicuri che era proprio necessario massacrarli quelli di Kronstad? Siamo cos\u00ec sicuri che per salvare il nuovo stato post rivoluzionario andavano massacrati? E siamo cos\u00ec sicuri che per difendere la rivoluzione bisognava costruire degli stati autoritari? Siamo sicuri che lo stalinismo fosse proprio la risposta necessaria a quella fase? E che il mantenimento delle tracce dello stalinismo che si sono da l\u00ec irradiate non siano state un elemento, invece, di corrompimento drammatico dell'alternativa possibile e necessaria del comunismo al capitalismo? E siamo cos\u00ec convinti che il gulag o non esistevano oppure erano solo un modo per tenere a freno gli egoismi di popolazioni che non capivano il comunismo? Oppure invece era una modalit\u00e0 attraverso la quale una idea nata per liberare si rovesciava nel suo contrario in un regime oppressivo? Quando parliamo di gulag parliamo di 20 milioni di persone sterminate, di cui la met\u00e0 comunisti. Vorrei che qualche brivido ci attraversasse\u00bb.\nE allora \u00able foibe ci possono capitare addosso non solo per imbarbarimento indotto dall'avversario, ma perch\u00e9 nessuna cultura forte \u00e8 immune dalla propensione fondamentalista. Tanto pi\u00f9 pensiamo di avere un'idea del mondo, tanto pi\u00f9 \u00e8 radicata l'idea di alternativa, di diversit\u00e0, di un altro mondo possibile, tanto pi\u00f9 \u00e8 alto il rischio che si possa accedere alla scorciatoia fondamentalistica di imporre con ogni mezzo questo esito. \u00c8 in questo modo che chi pensa di dover esportare una civilt\u00e0 fa la guerra.\nVorrei poter dire anche ai compagni pi\u00f9 avversi a questa linea di ricerca, che come vedete non \u00e8 vero che noi vogliamo disfarci del passato, ma vogliamo scegliere un lato del nostro passato contro un altro ed esaltarlo al punto da farlo diventare una pratica sociale, politica e culturale. Nessuno di noi propone di ricominciare da capo\u00bb.\nPer Bertinotti \u00e8 dunque arrivato il momento di fare \u00abuna revisione coraggiosa\u00bb sull'\u00abidea del potere\u00bb e sull'\u00abidea della violenza\u00bb che hanno caratterizzato l'Unione Sovietica e che Rifondazione si ritrova in eredit\u00e0. \u00ab\u00c8 questo, io credo, il passaggio che noi siamo chiamati a fare, non per essere meno comunisti, ma semplicemente per cercare di essere comunisti\u00bb.\nOsservando infine come tanto la guerra degli stati, quanto le violenze terroriste, sono organizzate e portate avanti da oligarchie che escludono le masse dalla politica, Bertinotti chiude ricordando come \u00abnoi pensiamo che la partita la debbano giocare le moltitudini, le masse e le classi, non lo stato maggiore. Questo \u00e8 il punto chiave. Se c'\u00e8 uno stato maggiore c'\u00e8 un regime possibile di guerra. Allora, quelle che appaiono culture deboli e soggetti deboli, noi dovremo saperlo per nostra storia, sono i portatori del futuro. ( [...] ) Ma perch\u00e9 la periferia diventi il centro bisogna che la radicalit\u00e0 sia iscritta in una pratica di nonviolenza. Il massimo di radicalit\u00e0 oggi si pu\u00f2 esprimere solo con la nonviolenza, altrimenti retrocede immediatamente a braccio armato e si inserisce nella dialettica guerra-terrorismo. Diventa la fine della politica. (...) Se oggi dovessimo accettare la violenza essa ammazzerebbe soprattutto noi. Per questo, io credo, noi dobbiamo liberarcene facendo i conti interamente con la nostra storia\u00bb.\nNonviolenza e Cristianesimo.\nIl tentativo di dare uno sbocco nonviolento ai metodi di lotta di Rifondazione, si accompagna con la continua ricerca di un rapporto migliore con la religione e col cattolicesimo in particolare.\nDel resto il movimento pacifista ha una lunga tradizione cristiana e la stessa Marcia della Pace Perugia-Assisi, alla quale partecipa il Prc dal 2001, \u00e8 di matrice cristiana.\nAnche il successo delle bandiere arcobaleno della pace nel 2003 si deve a quel cattolicesimo che \u00e8 sempre pronto a dire no alla guerra, come i missionari comboniani.\nL'avvicinamento al cristianesimo non \u00e8 comunque facile per un partito che discende da Karl Marx che notoriamente vedeva la religione come \u00aboppio dei popoli\u00bb.\nLo stesso Bertinotti \u00e8 ateo come tantissimi nel suo partito, e papa Giovanni Paolo II \u00e8 noto per le sue battaglie anticomuniste.\nMalgrado ci\u00f2 il Prc decider\u00e0 di essere presente alla prima visita in assoluto di un pontefice al Parlamento italiano riunito in seduta comune il 14 novembre 2002. Cosa che invece non far\u00e0 il Partito dei Comunisti Italiani per sottolineare \u00absottolineare come la separazione tra confessione religiosa e istituzioni dovrebbe essere (ancora) a fondamento dei principi di uno Stato laico. Non solo sulla carta, come indubitabilmente \u00e8 nel nostro Paese, ma anche nella rappresentazione politico-simbolica, nel messaggio sociale, nella comunicazione mediatica\u00bb. Idea non condivisa da Bertinotti: \u00abNoi non siamo fra coloro che non approvano o contestano la visita in parlamento di Karol Wojty\u0142a proprio perch\u00e9 abbiamo convinzioni profonde sulla laicit\u00e0 dello Stato\u00bb.\nBertinotti si dir\u00e0 emozionato della visita di Karol Wojtyla: \u00abUn uomo laico della sinistra comunista come me ha, rispetto alle posizioni di questo autorevolissimo e straordinario uomo di chiesa, punti di consenso e di dissenso. Ma l'emozione resta\u00bb.\nIl 16 ottobre Bertinotti sar\u00e0 tra i tanti che invieranno auguri a Wojtyla per i suoi 25 anni di pontificato. Per l'occasione esce infatti un editoriale di Bertinotti per \"Liberazione\" (che per l'occasione dedicher\u00e0 quattro pagine all'evento).\nNel suo messaggio di auguri, Bertinotti tenta di accreditare il papa polacco come un grande anticapitalista, pi\u00f9 che come il noto anticomunista.\nNello stesso tempo, il giornale ufficiale della Santa Sede, l'Osservatore Romano, ospita un articolo di Sandro Curzi.\nIn questo quadro non stupisce la posizione prudente di Bertinotti quando scoppia il caso di Ofena (AQ). Il 22 ottobre 2003, infatti, il giudice Mario Montanaro, del tribunale de L'Aquila, stabilisce la rimozione del crocifisso dalla scuola materna ed elementare \"Silveri\" di Ofena, accogliendo un'istanza di Adel Smith, presidente dell'Unione dei musulmani d'Italia, in nome della laicit\u00e0 della scuola pubblica.\nSul caso, che accender\u00e0 aspre polemiche, Bertinotti dir\u00e0 per \"Il Giornale\" del 30 ottobre che \u00abla politica deve stare un passo indietro rispetto a discussioni cos\u00ec controverse. (...) Se dovessimo decidere ex novo, non metterei nessun segno religioso. Ma un conto \u00e8 mettere, uno \u00e8 togliere. E io avrei qualche difficolt\u00e0 a togliere il crocifisso\u00bb.\nIl 24 dicembre 2003 \"Liberazione\" approfondisce l'imminente festivit\u00e0 del Natale con un articolo di Ritanna Armeni che riabilita la religione, come mai nessuna forza comunista aveva mai fatto, almeno non cos\u00ec esplicitamente. Scrive l'Armeni: \u00abOggi non ci sentiremmo di dire che 'la religione \u00e8 l'oppio dei popoli' o che \u00e8 una forma di nevrosi. Come ci sembrerebbe limitativo abolire l'analisi e la comprensione in nome di un laicismo che tutto azzera e controlla, di cui \u00e8 un esempio la recente proposta di legge francese (voluta dal governo e dalla sinistra) che chiede l'abolizione dei simboli religiosi nelle scuole per preservare la laicit\u00e0 dello Stato repubblicano. La religione, le religioni sono una ricchezza, sono cultura, arte, socialit\u00e0, capacit\u00e0 di cambiamento. Che cosa sarebbe stata la poesia degli inizi della lingua italiana senza la religione? E riusciamo ad immaginare il Rinascimento e le opere pittoriche dei grandi senza di essa?\u00bb.\nL'operazione \u00e8 comunque sempre giustificata come un modo nuovo di essere rivoluzionari, pacifisti e nonviolenti. Tanto \u00e8 vero che per l'Armeni la religione va vista come \u00abun messaggio di pace e non di guerra, di dialogo e non di contrapposizione. Possiamo scoprire quanto di quel messaggio \u00e8 stato compreso e quanto tradito. Possiamo trovare il messaggio rivoluzionario che ogni religione contiene. Possiamo farlo se siamo interessati ad esso e se pensiamo che la costruzione di un nuovo mondo debba tener conto anche della convivenza fra le religioni e non pensare semplicemente di abolirle\u00bb.\nTuttavia non tarderanno ad arrivare tantissime lettere di protesta di lettori pi\u00f9 vicini al lascito di Marx. A risposta di queste lettere, la Gagliardi replicher\u00e0 con argomenti movimentisti (\u00abl'unica grande forza dinamica, capace di muovere grandi masse, \u00e8 oggi la religione\u00bb).\nIl dibattito finale del 2004.\nLe conclusioni di Bertinotti al convegno sulle foibe vengono pubblicate su \"Liberazione\" del 4 gennaio 2004. Tre giorni dopo sullo stesso esce un'intervista a Pietro Ingrao a commento delle parole di Bertinotti. Ingrao dir\u00e0: \u00abMi ha colpito il ragionamento che propone sul pacifismo e sulla lotta armata. In questo testo, non c'\u00e8 solo la netta condanna dello stalinismo, ma qualcosa che va oltre: la capacit\u00e0 di rompere uno schema - anche un immaginario - che era profondamente radicato in tutti noi, nella stessa tradizione leninista. Questo schema \u00e8 quello della rivoluzione come assalto armato al Palazzo d'inverno, come il momento nel quale scatta la necessit\u00e0 dell'ora X, dell'attacco finale al potere. ( [...] ) C'era in noi - voglio dire - la persuasione profonda della dura necessit\u00e0 della lotta armata, che era tornata con forza nella tragedia degli anni '30. E non eravamo affascinati da una frase marxiana (la violenza come 'levatrice della storia') di cui eravamo intrisi anche nei momenti pi\u00f9 intensi della lotta per il disarmo?\u00bb.\nSono parole pesanti dette da un uomo che pesa ancora presso buona parte della sinistra e che inevitabilmente riaprono il dibattito su comunismo e nonviolenza, ma stavolta in modo definitivo.\nTra gennaio e marzo sia \"Liberazione\" che \"il manifesto\", pubblicano le opinioni di vari esponenti di Rifondazione Comunista o vicini ad essa e lettere di semplici lettori, dimostrando che non tutti concordano con Bertinotti e Ingrao, ma anche che tanti altri accolgono la novit\u00e0 nonviolenta in modo entusiasta.\nPer rafforzare il sostegno a Bertinotti, Ingrao torner\u00e0 sull'argomento altre due volte, mentre Bertinotti vi ritorner\u00e0 con un'intervista pubblicata sul Corsera del 14 gennaio, dove dichiarer\u00e0 che \u00aballe manifestazioni si va a mani nude e a volto scoperto\u00bb.\nPer completezza e sintesi vale la pena citare le posizioni prese dai capicorrente del Prc:"}
{"id": "1508951", "revid": "767487", "url": "https://it.wikipedia.org/wiki?curid=1508951", "title": "Quindicinale (giornale)", "text": "\"Il Quindicinale\" \u00e8 una testata giornalistica italiana, presente nell'Alta Marca Trevigiana sin dal 1982. Fondata da Dario De Bastiani Editore, si focalizza su argomenti di attualit\u00e0, politica, costume e cultura. \u00c8 attualmente diretta da Emanuela Da Ros, scrittrice italiana di narrativa per ragazzi."}
{"id": "1508959", "revid": "1452073", "url": "https://it.wikipedia.org/wiki?curid=1508959", "title": "Guild Wars Factions", "text": "Guild Wars Factions \u00e8 un videogioco di genere MMORPG pubblicato nel 2006 da ArenaNet per Microsoft Windows. Il videogioco \u00e8 ambientato in un continente immaginario chiamato Cantha dove due fazioni combattono una guerra globale e continua. Il giocatore pu\u00f2 interpretare un personaggio di una delle due fazioni in guerra: Kurzick e Luxon.\nModalit\u00e0 di gioco.\nOltre alle fazioni dei Kurzick e dei Luxon, in \"Guild Wars Factions\" sono state aggiunte altre due classi per i personaggi: l'Assassino e il Ritualista."}
{"id": "1508962", "revid": "677779", "url": "https://it.wikipedia.org/wiki?curid=1508962", "title": "Pensacola", "text": "Pensacola \u00e8 la citt\u00e0 pi\u00f9 occidentale della Florida Panhandle, a circa 13 miglia () dal confine con l'Alabama ed \u00e8 il capoluogo della contea di Escambia, nello Stato della Florida. Al censimento del 2010, la citt\u00e0 aveva una popolazione totale di abitanti, un calo rispetto ai abitanti del censimento del 2000. Pensacola \u00e8 la citt\u00e0 principale dell'area metropolitana di Pensacola, che nel 2012 contava abitanti.\nPensacola \u00e8 un porto marittimo sulla baia di Pensacola, che \u00e8 protetto dall'isola barriera di Santa Rosa e si collega al golfo del Messico. Una grande United States Naval Air Station, la prima negli Stati Uniti, si trova a sud-ovest di Pensacola, vicino a Warrington; \u00e8 la base del team di dimostrazione di volo Blue Angels e del National Naval Aviation Museum. Il campus principale della University of West Florida si trova a nord del centro della citt\u00e0.\nL'area era originariamente abitata da popoli di lingue muskogean. La trib\u00f9 dei Pensacola viveva l\u00ec al momento dei contatti europei, e la trib\u00f9 dei Creek visitava e commerciava spesso dall'Alabama meridionale attuale. L'esploratore spagnolo Tristan de Luna y Arellano fond\u00f2 un insediamento di breve durata nel 1559. Nel 1698 gli spagnoli fondarono un presidio nell'area, da cui gradualmente si svilupp\u00f2 la citt\u00e0 moderna. L'area \u00e8 passata di mano molte volte quando le potenze europee hanno gareggiato nel Nord America. Durante il dominio britannico della Florida (1763-1781), le fortificazioni furono rafforzate.\n\u00c8 soprannominata \"la citt\u00e0 delle cinque bandiere\" (\"The City of Five Flags\"), a causa dei cinque governi che l'hanno governata durante la sua storia: le bandiere di Spagna (Castiglia), Francia, Gran Bretagna, Stati Uniti d'America e Stati Confederati d'America. Altri soprannomi sono \"le spiagge pi\u00f9 bianche del mondo\" (\"World's Whitest Beaches\") (a causa della sabbia bianca delle spiagge del panhandle della Florida), \"culla dell'aviazione navale\" (\"Cradle of Naval Aviation\"), \"porta occidentale allo stato del sole\" (\"Western Gate to the Sunshine State\"), \"primo insediamento americano\" (\"America's First Settlement\"), \"Costa Smeralda\" (\"Emerald Coast\"), \"capitale mondiale del dentice rosso\" (\"Red Snapper Capital of the World\") e \"P-Cola\". West Pensacola.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 51.923 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 66,3% di bianchi, il 28,0% di afroamericani, lo 0,6% di nativi americani, il 2,0% di asiatici, lo 0,1% di oceaniani, lo 0,7% di altre etnie, e il 2,3% di due o pi\u00f9 etnie. Ispanici o latinos di qualunque etnia erano il 3,3% della popolazione.\nAmministrazione.\nGemellaggi.\nSecondo Sister Cities International, Pensacola ha le seguenti citt\u00e0 gemellate:"}
{"id": "1508966", "revid": "1543377", "url": "https://it.wikipedia.org/wiki?curid=1508966", "title": "Arina Tanemura", "text": "Debutta a soli 18 anni pubblicando \"Nibane me no koi no katachi\" (\"Il mio secondo amore\") divenendo poi inarrestabile. Nello stesso anno (1996) pubblica \"Ame no Gogo wa Romansu no Heroine\" (\"Amore nei pomeriggi di pioggia\").\nNel 1997 pubblica: \"Kanshaku dama no y\u014d-tsu\" (\"La malinconia dei fuochi d'artificio\"), \"Ko No koi wa no fiction\" (\"Questo amore non \u00e8 una fiction\") e \"I.O.N.\".\nNel 1998 raccoglie le sue prime 4 opere in un volumetto: \"Kanshaku dama no yuu-tsu\". Ma la sua popolarit\u00e0 aumenta con \"Kamikaze Kaitou Jeanne\" (\"Jeanne la ladra del vento divino\"), pubblicato nello stesso anno.\nNel 2000 pubblica \"Time Stranger Kyoko\" e \"Gin Yuu Meika\". Torna dopo due anni con \"Full Moon wo sagashite\" (\"Full Moon - Canto d'amore\").\nSuccessivamente \u00e8 la volta di \"Shinshi doumei Cross\" (\"The Gentlemen's Alliance Cross - L'accademia dei misteri\"). Dal 20 luglio al novembre 2011, sulla rivista giapponese \"Margaret\", pubblic\u00f2 il manga \"Fudanjuku Monogatari\". Dallo stesso mese della conclusione di quest'ultimo, Tanemura \u00e8 diventata un'autrice freelance, non pi\u00f9 affiliata a Sh\u016beisha. Nonostante ci\u00f2 ha continuato la pubblicazione de \"La spada incantata di Sakura\" su \"Ribon\" fino al suo termine nel 2012. Dal 2013 al 2015 ha lavorato alla serie \"Neko to Watashi no Kiny\u014dbi\" uscita sulla testata \"Margaret\" e sempre nel 2013 ha creato \"31 Ai Dream\", edito su \"Melody\" della Hakusensha, il quale \u00e8 anche il suo primo manga josei.\nIn Italia per il momento sono disponibili: \"Jeanne, la ladra del vento divino\", \"Full Moon - Canto d'amore\", \"The Gentlemen's Alliance Cross - L'accademia dei misteri\", \"I.O.N.\", \"Squadra speciale Mistress Fortune\", \"La spada incantata di Sakura\", \"Ogni nostro venerd\u00ec\" e \"Time Stranger Kyoko\".\nHa due sorelle e un fratello."}
{"id": "1508967", "revid": "104485", "url": "https://it.wikipedia.org/wiki?curid=1508967", "title": "Cotrap", "text": "Il Co.Tr.A.P., acronimo di Consorzio Trasporti Aziende Pugliesi, \u00e8 un consorzio di aziende di trasporto pubblico dislocate in tutta la Puglia.\nStoria.\nNato il 23 gennaio 2003 a Bari con l'adesione di 55 aziende di trasporto a livello pan-regionale, il Consorzio raduna oggi 72 aziende, tra le quali spiccano l'Acapt, la Sita Sud, la \"Viaggi e Turismo Marozzi\" e le divisioni gommate di Ferrovie del Gargano e Ferrovie del Sud-Est, oltre alle societ\u00e0 dei trasporti provinciali di Bari, Brindisi, Taranto, Foggia e Lecce.\nLa rete copre capillarmente la regione, e si estende anche alle altre."}
{"id": "1508968", "revid": "661526", "url": "https://it.wikipedia.org/wiki?curid=1508968", "title": "Mostri e normali", "text": "Mostri e normali \u00e8 il secondo album del gruppo Punk rock italiano Tre Allegri Ragazzi Morti. Tutte le canzoni sono di Tre allegri ragazzi morti eccetto \"Dimmi\" (Morrissey/Marr, adattata in italiano da Davide Toffolo).\nRegistrato a 1000 mt s.l.m. nel marzo del 1999\nTracce.\nTutte le canzoni sono di \"Tre Allegri Ragazzi Morti\" eccetto \"Dimmi\" (Morrissey/Marr, adattamento D.Toffolo)"}
{"id": "1508969", "revid": "2186284", "url": "https://it.wikipedia.org/wiki?curid=1508969", "title": "Distretto di Tenedo", "text": "Tenedo (\"T\u00e8nedo\"; in turco Bozcaada o \"Bozca ada\", in greco \"\u03a4\u03ad\u03bd\u03b5\u03b4\u03bf\u03c2\", \"\u03a4\u00e9nedos\") \u00e8 un'isola della Turchia situata nel Mar Egeo a poco a sud dell'ingresso dello stretto dei Dardanelli e distante circa 6 chilometri dalla costa anatolica.\nAmministrativamente costituisce un distretto della provincia di \u00c7anakkale, l'unico della Turchia a non comprendere alcun villaggio. La popolazione \u00e8 infatti concentrata interamente nel centro abitato di Tenedo che si trova sulla costa orientale dell'isola.\nStoria.\nL'isola, che prenderebbe il nome da Tenete, \u00e8 nota fin dall'antichit\u00e0 essendo citata in diversi punti dell\"'Iliade\" di Omero: secondo Omero infatti quest'isola, prospiciente alla citt\u00e0 di Troia, vide svolgersi diversi fatti della guerra di Troia. In particolare, \u00e8 qui che le navi achee si sarebbero nascoste simulando la partenza nel quadro dello stratagemma che doveva condurli alla conquista della citt\u00e0.\nDurante la guerra di Candia fra Veneziani e Turchi (1656) un contingente veneziano sbarc\u00f2 il 5 luglio sull'isola. Le truppe venete che erano comandate dal Alessandro del Borro dopo otto giorni riuscirono a conquistare la fortezza.\nI Turchi alla cui testa vi era Al\u00ec Mehmet dovettero lasciare in mano ai vincitori tutto l'equipaggiamento bellico.\nNel 1822 2 brigantini e 2 brulotti greci attaccarono le navi turche alla fonda nel porto dell'isola. I Greci che erano comandati da Canaris e Ciriaco, riuscirono ad incendiare due navi nemiche.\nLa reazione turca fu immediata ma venne ostacolata da una furiosa tempesta che di fatto aiut\u00f2 la ritirata greca."}
{"id": "1508972", "revid": "767487", "url": "https://it.wikipedia.org/wiki?curid=1508972", "title": "Dariusz Adamczuk", "text": "Carriera.\nClub.\nHa cominciato la propria carriera nel 1987, con il , squadra della sua citt\u00e0 natale, prima di vestire le maglie di (Germania), e (Scozia), (Italia, 2 sole presenze), (Portogallo) e (Inghilterra). All'Udinese arriva nel 1993 ma vi resta pochissimo, giocando appena due partite. Il periodo migliore della sua carriera corrisponde alla sua permanenza in Scozia, al Ranger Glasgow, dove nel 2000 vince il Campionato Scozzese e nel 2002 la Coppa di Scozia e la Coppa di Lega Scozzese. Dopo tre anni di inattivit\u00e0 nel 2006 torna a giocare per una stagione nel Pogon Stettino Nowa nella seconda serie polacca. Nel 2008 viene nominato vicepresidente della societ\u00e0, per la quale, nel 2010, comincia pure ad allenare a causa dei problemi finanziari.\nNazionale.\nCon la nazionale polacca tra il 1992 e il 1999 colleziona 11 presenze e 1 gol. Con la nazionale under-23 ha preso parte, vincendo la medaglia d'argento, al torneo di calcio delle Olimpiadi di ."}
{"id": "1508973", "revid": "122793676", "url": "https://it.wikipedia.org/wiki?curid=1508973", "title": "Zoo Tycoon 2", "text": "Zoo Tycoon 2 \u00e8 un videogioco gestionale del 2004 che simula la creazione, il mantenimento e lo sviluppo di uno zoo. Sviluppato dalla Blue Fang Games e pubblicato dalla Microsoft Game Studios per Microsoft Windows, macOS e telefono cellulare. Nel 2008 ne \u00e8 stata pubblicata una versione per Nintendo DS, mentre nel 2013 \u00e8 stato realizzato un remake per Xbox 360 ed Xbox One.\nModalit\u00e0 di gioco.\nIl videogioco pone il giocatore nei panni di un amministratore di uno zoo. Esso dovr\u00e0 far prosperare la struttura badando contemporaneamente agli animali e ai visitatori. Al giocatore il compito di gestire i vari aspetti della simulazione, da quello finanziario a quello relativo ai bisogni degli animali, dall'assunzione di dipendenti alla gestione delle infrastrutture e di negozi. Le espansioni inoltre aggiungono altro materiale, come gli spettacoli acquatici, la ricerca di fossili o la preservazione di ambienti protetti. Nella modalit\u00e0 carriera inoltre si dovranno ottemperare degli obiettivi in un certo lasso di tempo.\nLe modalit\u00e0 di gioco disponibili sono le seguenti: \nOltre alla classica visuale dall'alto, \u00e8 offerta anche la possibilit\u00e0 di passeggiare nello zoo appena realizzato come visitatore/dipendente. Si possono svolgere i compiti della manutenzione e immortalare gli animali con la macchina fotografica.\nEspansioni.\nLe espansioni ufficiali sono quattro: \nQueste espansioni in aggiunta al gioco base sono racchiuse anche in una edizione speciale chiamata \"Zoo Tycoon 2- Ultimate Collection\"; mentre le sole espansioni \"AA\" e \"ES\" formano l'edizione \"Zoo Tycoon 2: Zookeeper Collection\".\nA queste si aggiunge una \"espansione\" in versione digitale che precede \"Extinct Animal\": \"Zoo Tycoon 2: DinoDanger Pack\" (\"DDP\"). Contiene nuovi animali estinti: il Tyrannosaurus-rex, lo Stiracosauro, il Carnotaurus e il Triceratopo.\nOltre queste espansioni ne esistono molte altre realizzate da appassionati e scaricabili gratuitamente da internet. Le pi\u00f9 note sono \"Arabian Night\", \"Island Excursion\", \"Artiodactyla\", \"Carnivora\", \"Reptilia\", \"Aves\", \"Cretaceous Calamity\", \"Amphibia\" e la pi\u00f9 nota: \"Radical Remake\".\nPremi.\nIn Zoo Tycoon 2 \u00e8 possibile ricevere alcuni premi in seguito a risultati importanti:\nRequisiti minimi per PC.\nRequisiti per pc: Windows XP/2000/ME/98SE, 256 MB di RAM, processore da 733\u00a0MHz, 900 MB di spazio su hard disk, scheda video 16 MB/3D DirectX9.0 o successiva."}
{"id": "1508977", "revid": "110157", "url": "https://it.wikipedia.org/wiki?curid=1508977", "title": "OpenSceneGraph", "text": "OpenSceneGraph \u00e8 un toolkit open source grafico 3D ad alte prestazioni, utilizzate da sviluppatori di applicazioni in campi come le simulazioni visuali, giochi per computer, realt\u00e0 virtuale, visualizzazioni scientifiche e modelling.\nScritte completamente in Standard C++ e OpenGL, OpenSceneGraph gira su una variet\u00e0 di Sistemi operativi tra i quali Microsoft Windows, macOS, Linux, IRIX, Solaris e FreeBSD.\nVersione corrente.\nLa versione stabile corrente \u00e8 la versione 3.0.1 rilasciata a luglio 2011."}
{"id": "1508979", "revid": "1259603", "url": "https://it.wikipedia.org/wiki?curid=1508979", "title": "Disastro di Seveso", "text": "Il disastro di Seveso \u00e8 il nome con cui si ricorda l'incidente, avvenuto il 10 luglio 1976 nell'azienda ICMESA di Meda, che caus\u00f2 la fuoriuscita e la dispersione di una nube di diossina TCDD, una sostanza artificiale fra le pi\u00f9 tossiche. Il veleno invest\u00ec una vasta area di terreni dei comuni limitrofi della bassa Brianza, particolarmente quello di Seveso.\nIl disastro, che ebbe notevole risonanza pubblica e a livello europeo, port\u00f2 alla creazione della direttiva 82/501/CEE nota anche come direttiva Seveso.\nSi tratt\u00f2 del primo evento nel quale la diossina era uscita da una fabbrica e aveva colpito la popolazione e l'ambiente circostante. Secondo una classifica del 2010 del periodico Time, l'incidente \u00e8 all'ottavo posto tra i peggiori disastri ambientali della storia. Il sito americano CBS ha inserito il disastro tra le 12 peggiori catastrofi umane ambientali di sempre.\nContesto.\nPresso l\u2019ICMESA di Meda, industria chimica di propriet\u00e0 della Givaudan a sua volta controllata da La Roche, vi era una linea di produzione del 2,4,5-triclorofenolo, sostanza impiegata nella produzione di diserbanti, fungicidi e battericidi. Per soddisfare un\u2019elevata domanda i cicli produttivi settimanali vennero incrementati da 4 a 4,5; la produzione di triclorofenolo era attiva dal luned\u00ec al venerd\u00ec e la lavorazione del ciclo incompleto riprendeva il luned\u00ec.\nEventi.\nVerso le 12:28 di sabato 10 luglio 1976, nello stabilimento della societ\u00e0 ICMESA sito nel territorio del comune di Meda, al confine con quello di Seveso, il sistema di controllo del reattore chimico A101 destinato alla produzione di triclorofenolo, un componente di diversi diserbanti, and\u00f2 in avaria e la temperatura e la pressione salirono oltre i limiti previsti. La causa prima fu probabilmente l'arresto volontario della lavorazione senza che fosse azionato il raffreddamento della massa, e quindi senza contrastare l'esotermicit\u00e0 della reazione, aggravato dal fatto che nel processo di produzione l'acidificazione del prodotto veniva fatta dopo la distillazione, e non prima.\nL'alta temperatura raggiunta aveva causato una modifica della reazione che comport\u00f2 una massiccia formazione di 2,3,7,8-tetraclorodibenzo-\"p\"-diossina (TCDD), sostanza comunemente nota come diossina, una delle sostanze chimiche pi\u00f9 tossiche. L\u2019elevata pressione raggiunta nel reattore caus\u00f2 lo scarico del contenuto verso un sistema di sfogo, ma il disco di rottura del sistema non resse alla pressione ed esplose, causando la dispersione in atmosfera del contenuto del reattore. Un operaio di un reparto vicino, udendo un sibilo proveniente dal reparto B, dopo avere avvisato il capo della produzione entr\u00f2 nel reparto per avviare manualmente il sistema di raffreddamento del reattore, prevenendone l\u2019esplosione. \nLa TCDD fuoriusc\u00ec nell'aria in quantit\u00e0 non definita e venne trasportata dal vento verso sud-est. Si form\u00f2 quindi una nube tossica, visibile ad occhio nudo, che colp\u00ec i comuni di Meda, Seveso, Cesano Maderno, Limbiate e Desio. Il comune maggiormente colpito fu Seveso, in quanto situato immediatamente a sud della fabbrica.\nLe prime avvisaglie furono un odore acre e infiammazioni agli occhi. Nei giorni immediatamente successivi all\u2019evento si iniziarono ad osservare gli effetti su flora e fauna: danni chimici sulle colture, morte improvvisa di piccoli animali domestici e uccelli, ustioni cutanee. \nLa certezza di dispersione di TCDD venne confermata il 14 luglio da analisi effettuate da Givaudan presso i suoi laboratori a D\u00fcbendorf, ma le autorit\u00e0 italiane non vennero informate. Il 15 luglio i sindaci di Seveso e Meda, dietro consiglio di un ufficiale sanitario locale, emisero ordinanze per proibire di toccare ortaggi, vegetazione, terreno e animali domestici e di adottare una scrupolosa igiene delle mani e dei vestiti, e successivamente venne ordinato di non ingerire prodotti di origine animale provenienti dalla zona inquinata. Solo sette giorni dopo l'evento la notizia apparve sui giornali. \nIl 19 luglio Givaudan ammise la presenza di diossina nella nube tossica e il 21 luglio venne confermata dal Laboratorio provinciale di igiene e profilassi. Il territorio di Seveso a ridosso dell'ICMESA fu suddiviso in tre zone a decrescente livello di contaminazione sulla base delle concentrazioni di TCDD nel suolo: zona A (suddivisa in 7 sotto-zone), B, e R. Le abitazioni comprese nella zona A, la pi\u00f9 colpita, furono divise nelle sotto-zone A1-A5. Il 24 luglio, con due rispettive ordinanze, i comuni di Seveso e Meda ordinarono l\u2019evacuazione entro il 26 luglio della zona A, inizialmente estesa per circa 15 ettari ma successivamente espansa a pi\u00f9 riprese. \nComplessivamente tra il 26 luglio e il 2 agosto vennero evacuati 676 cittadini di Seveso e 60 di Meda, che vennero provvisoriamente collocati in due hotel nel milanese, uno a Bruzzano e uno ad Assago. La maggior parte di loro sarebbero rientrati nelle loro case bonificate tra ottobre e dicembre 1977, mentre 41 famiglie non poterono tornare perch\u00e9 le loro case vennero distrutte. Sarebbero state ricostruite negli anni seguenti. Inoltre circa 240 persone, per la maggior parte bambini, vennero colpite da \"cloracne\", una dermatosi provocata dall'esposizione al cloro e ai suoi derivati, che crea lesioni e cisti sebacee.\nQuanto agli effetti sulla salute generale, essi sono ancora oggi oggetto di studi. I vegetali investiti dalla nube si disseccarono e morirono a causa dell'alto potere diserbante della diossina, mentre migliaia di animali contaminati dovettero essere abbattuti. La popolazione dei comuni colpiti e l'Italia intera vennero per\u00f2 informati della gravit\u00e0 dell'evento solamente otto giorni dopo la fuoriuscita della nube, con un'ordinanza del sindaco che vietava di ingerire e toccare i prodotti ortofrutticoli della zona. Nell'area pi\u00f9 inquinata (Zona A), il terreno fu asportato (fino a una profondit\u00e0 di 80 cm) e depositato in vasche. Fu poi collocato un nuovo terreno proveniente da zone non inquinate ed effettuato un rimboschimento, che ha dato origine al Parco naturale Bosco delle Querce.\nResponsabilit\u00e0 civile e penale.\nAll'indomani del disastro fu aperto un processo giudiziario avviato dalla Procura della Repubblica di Monza e venne intentata una causa civile dalla Regione Lombardia contro l'ICMESA. Il 25 marzo 1980, dopo una trattativa cominciata da oltre un anno dal presidente della Regione, Cesare Golfari, il sottosegretario agli interni Bruno Kessler e il nuovo presidente della Giunta Regionale Giuseppe Guzzetti raggiunsero un accordo con il presidente del Consiglio d'amministrazione della Givaudan Jean Jacques de Puryi, per far s\u00ec che la societ\u00e0 pagasse la somma di lire 103 miliardi e 634 milioni per il \"disastro di Seveso\".\nLa transazione trattava un rimborso di 7 miliardi e mezzo allo Stato Italiano e 40 miliardi e mezzo alla Regione Lombardia per le spese di bonifica, mentre 47 miliardi furono destinati ai programmi di bonifica e 23 miliardi destinati alla sperimentazione. Fu deciso di costituire una Fondazione per ricerche ecologiche, oggi Fondazione Lombardia per l'Ambiente, a cui la Givaudan partecip\u00f2 con mezzo miliardo. La transazione escludeva i danni imprevedibili successivi. L'accordo di risolvere i processi per via bonaria, favor\u00ec la Givaudan, escludendo dai procedimenti giudiziari il proprio dirigente. La stessa cosa avvenne per la ditta svizzera proprietaria della Givaudan, la Roche, tuttavia gli altri dipendenti collegati al disastro furono tutti processati e in gran parte condannati a 5 anni di reclusione.\nI danni subiti dai privati furono risarciti dalla multinazionale tramite il proprio ufficio di Milano. Nel giro di tre anni de Puryi liquid\u00f2 oltre 7000 pratiche con pagamenti effettuati direttamente ai privati, con una spesa complessiva di circa 200 miliardi di lire.\nLa decontaminazione.\nNella zona A il primo strato di terreno venne rimosso fino a 80 cm di profondit\u00e0 e gli edifici al suo interno vennero demoliti. La zona A venne presidiata dalle forze dell'ordine per impedire a chiunque di entrarvi. La zona B, contaminata in minor misura, e la zona R, ovvero zona di rispetto, vennero tenute sotto controllo e vi fu imposto il divieto di coltivazione e di allevamento.\nDal momento che la zona A era stata completamente sgomberata da abitazioni e vegetazione, per smaltire le scorie contaminate si pianific\u00f2 la costruzione di un inceneritore. Alcuni comitati locali si opposero alla scelta sostenendo che, anche a causa delle scarse conoscenze sulla TCDD dell\u2019epoca, la costruzione avrebbe interessato terreno contaminato (non era nota la profondit\u00e0 fino alla quale la diossina era penetrata) e che le temperature di lavoro dell\u2019inceneritore non avrebbero eliminato la diossina. In sostituzione dell\u2019inceneritore vennero allestite due vasche di discarica.\nAd inizio degli anni '80 vennero create due enormi vasche di contenimento, costantemente monitorate, nelle quali venne riposto tutto ci\u00f2 che era presente nella zona A, il terreno rimosso, le macerie dell\u2019ICMESA, che venne demolita essendo altamente contaminata, il reattore da cui origin\u00f2 l\u2019incidente, sigillato in un sarcofago di cemento, e anche i macchinari utilizzati per la demolizione e gli scavi. Al di sopra di queste due vasche poi sorse il Parco naturale Bosco delle Querce, tuttora aperto alla popolazione. Oggi le due vasche (quella medese da metri cubi e quella sevesina da metri cubi) sono ancora monitorate, per evitare il rischio di una nuova contaminazione. Due ulteriori discariche di dimensioni minori sono collocate a Cesano Maderno e Bovisio Masciago.\nLe conseguenze.\nImpatti sulla salute.\nTra i primi effetti sull\u2019organismo risultanti dall\u2019esposizione a TCDD vi fu la cloracne, che coinvolse in particolare i bambini: su 214 bambini di et\u00e0 3-14 anni residenti nella zona A, 42 manifestarono cloracne e tra i 54 residenti nelle sottozone pi\u00f9 contaminate i casi furono 26.\nRicerche effettuate verso la fine degli anni novanta sulla popolazione femminile hanno mostrato, a venti anni di distanza, una relazione tra esposizione alla TCDD in periodo prepuberale e alcuni disturbi. Uno studio pubblicato nel 2008 ha evidenziato come ancora a 32 anni di distanza dal disastro gli effetti, misurati su un campione statisticamente ampio di popolazione siano elevati. Nello studio, in sintesi, la probabilit\u00e0 di avere alterazioni neonatali ormonali conseguenti alla residenza in zona A delle madri \u00e8 6,6 volte maggiore che nel gruppo di controllo. Le alterazioni ormonali vertono sul TSH, la cui alterazione, largamente studiata in epidemiologia ambientale, \u00e8 causa di difetti fisici e intellettuali durante lo sviluppo.\nSecondo studi pubblicati nel 1996 e nel 2000 sulla rivista \"The Lancet\" \u00e8 stato rilevato un aumento delle nascite di femmine rispetto ai maschi, ma riconducibile a famiglie in cui il padre era stato esposto a diossina e la madre non esposta. Nei casi in cui invece fu la donna a essere esposta e l'uomo no, il rapporto maschi-femmine nella prole rimase normale.\nNel 2011 \u00e8 stato pubblicato uno studio volto a verificare un\u2019eventuale relazione tra esposizione a TCDD e produzione di sperma coinvolgendo 97 uomini nati tra il 1977 e il 1984, di cui 39 nati da madri che vivevano in aree contaminate e 58 in aree confinanti non coinvolte; tra i primi 39, 21 sono stati allattati al seno. Le madri esposte avevano una concentrazione media di diossina nel siero di 26 parti per trilione, mentre la media per il gruppo di confronto era di 10 ppt. Dallo studio \u00e8 emerso che nei 21 allattati al seno la quantit\u00e0, la concentrazione e la motilit\u00e0 dello sperma prodotto erano notevolmente ridotte rispetto a quelle dei 58 campioni di confronto.\nNegli anni immediatamente successivi all\u2019incidente si \u00e8 osservato, esclusivamente nella zona A, un incremento di insorgenza e mortalit\u00e0 per patologie cardiocircolatorie e broncopolmonari negli uomini e ipertensive nelle donne, probabilmente dovuto principalmente dallo stato psicologico conseguente all\u2019evacuazione e alla bonifica.\nAd oggi la TCDD \u00e8 classificata nel Gruppo 1 - \"Certamente cancerogeni\" per l\u2019uomo dall'Agenzia internazionale per la ricerca sul cancro.\nL'ipotesi dell'aumento di tumori riscontrati nella zona \u00e8 invece controversa. Il monitoraggio incominciato nel 1984 dal prof. Pier Alberto Bertazzi (Universit\u00e0 degli Studi di Milano) ha messo in luce che un effetto c'\u00e8 stato ma \u00e8 stato modesto. Nelle zone pi\u00f9 inquinate (A e B) ci sono stati in trent'anni 18 casi in pi\u00f9 rispetto alla media dei Comuni limitrofi (dati 2006 confermati nel trend da quelli del 2016). Si tratta in gran parte di mielomi e leucemie. Sui residenti nelle aree contaminate sono stati condotti studi su incidenza e mortalit\u00e0 tumorali, utilizzando come confronto i residenti dei comuni vicini non interessati dall\u2019evento; complessivamente i comuni interessati sono Lentate sul Seveso, Barlassina, Meda, Seveso, Cesano Maderno, Seregno, Bovisio Masciago, Varedo, Desio, Nova Milanese e Muggi\u00f2. Nel corso degli anni sono emersi i seguenti risultati:\nLegislazione industriale.\nNel 1982 il consiglio europeo ha adottato la direttiva 82/501/CEE, nota come direttiva Seveso, con la quale si \u00e8 adottata una linea comune nell\u2019identificazione degli impianti industriali a rischio e sulla prevenzione di grandi incidenti legati a questi siti. Nel 1996 venne deliberata la direttiva Seveso II, con la quale si \u00e8 ridotto il numero di sostanze definite pericolose ma si \u00e8 aumentato il campo di applicazione della direttiva. Nel 2012 \u00e8 stata adottata la direttiva Seveso III tenendo conto delle modifiche avvenute alla legislazione UE sulla classificazione delle sostanze chimiche pericolose e concedendo pi\u00f9 potere ai cittadini.\nSeveso e la legislazione sull'aborto.\nQuando successe l'incidente le conoscenze sulla diossina nel mondo erano quasi nulle, perch\u00e9 prima di allora non era mai stato possibile esaminare gli effetti della TCDD sull'uomo. Come ha raccontato il prof. Paolo Mocarelli dell'Ospedale di Desio, \u00abLe fotocopie dei pochi lavori sulla diossina sono arrivate dalla National Academy of Sciences per via aerea\u00bb. Si seppe cos\u00ec che la diossina aveva effetti tossici sugli animali, ma con reazioni molto diverse tra le specie e nei periodi dello sviluppo. In alcuni casi aveva dato effetti teratogeni, ossia in grado di alterare il normale sviluppo del feto. Nonostante all'epoca del disastro in Italia l'aborto fosse vietato, fatte salve alcune deroghe concesse dalla Corte costituzionale con la sentenza n. 27 del 1975, nelle quali non rientrava comunque il caso delle ipotetiche malformazioni ai feti, il 7 agosto 1976 i due esponenti democristiani, l'allora Ministro della sanit\u00e0 Luciano Dal Falco e quello della giustizia Francesco Paolo Bonifacio, ottenuto il consenso del Presidente del consiglio Giulio Andreotti, autorizzarono aborti terapeutici per le donne della zona che ne avessero fatto richiesta. Aborti vennero praticati presso la clinica Mangiagalli di Milano e presso l'ospedale di Desio. I resti degli aborti furono inviati in Germania, a Lubecca, per gli opportuni controlli.\nLa risposta ufficiale giunse nel 1977: pur non essendo evidenti i segni di malformazioni, non era possibile stabilire se queste si sarebbero sviluppate, dato che: \u00abAlcune anomalie congenite, in particolari quelle minori a carico di certi organi \u2013 per esempio il cervello \u2013 non sono identificabili nelle prime fasi di sviluppo. Inoltre, le conclusioni che si possono trarre da questi studi devono tenere conto del numero limitato di casi studiati, del fatto che gli embrioni erano di diversa et\u00e0 e fase di sviluppo, e del fatto che nella maggior parte dei casi l'embrione non era integro\u00bb. Nonostante tutto i bambini nati immediatamente dopo il disastro non riportarono malformazioni di alcun genere.\nAll'epoca ci fu una serrata campagna di stampa a favore dell'interruzione di gravidanza, nonostante l'assenza di basi scientifiche certe. Nicola Adelfi su \"La Stampa\" propose di rendere l'aborto coatto, cos\u00ec \u00absi cancellerebbe ogni resistenza affettiva, ogni scrupolo morale o di natura religiosa nelle persone interessate\u00bb. Dissentivano \"Avvenire\", \"L'Osservatore Romano\", i cattolici locali con il giornale \"Solidariet\u00e0\" (dove scrivevano, tra gli altri, Dionigi Tettamanzi, Gervasio Gestori, Giancarlo Cesana, Renato Farina) che usc\u00ec la prima volta il 29 agosto 1976 e \"Il Giornale\" di Indro Montanelli che scrisse: \u00abIl rischio \u00e8 per i bambini, non per la madre: si tratta di aborto eugenetico, e non terapeutico\u00bb. II cardinale di Milano, Giovanni Colombo disse: \u00abPlaudendo all'offerta generosa di alcuni coniugi che si sono dichiarati pronti ad adottare un bambino nato deforme, invitiamo tutte quelle coppie che si sentono di fare altrettanto a darne indicazione a noi o ad altri\u00bb. Il dibattito sulla necessit\u00e0 di una regolamentazione dell'aborto attraverso leggi dello stato da anni interessava l'opinione pubblica, acquistando vigore proprio da questo evento e dal dramma che stavano vivendo le donne della zona contaminata. Si arriv\u00f2 pertanto all'emanazione della Legge 194 del 22 maggio 1978, confermata poi dal referendum del 1981.\nTestimonianze sull'evento.\nA questa triste vicenda si \u00e8 ispirato il cantautore Antonello Venditti per scrivere \"Canzone per Seveso\", pubblicata nell'ottobre del 1976 nell'album \"Ull\u00e0lla\", che analizza i fatti accaduti tentando di individuarne le cause profonde. \nTestimonianze degli avvenimenti avvenuti nel primo anno dopo la fuga si possono trovare nei libri della consigliera regionale della Lombardia ai tempi del disastro Laura Conti \"Visto da Seveso\" (Feltrinelli 1977) e \"Una lepre con la faccia di bambina\" (Editori Riuniti 1978, da cui \u00e8 stata tratta l'omonima miniserie TV).\nUn altro artista, Vangelis, a quattro anni dal disastro, nel 1980, realizz\u00f2 un brano a esso ispirato: \"Suffocation\", contenuto nell'album See You Later. Nel pezzo sono presenti il campionamento di un vero avviso di evacuazione della zona diffuso dagli altoparlanti della fabbrica nei momenti successivi alla fuoriuscita tossica, un intermezzo cantato, di Jon Anderson degli Yes, e uno parlato del gruppo dei Krisma (Maurizio Arcieri e Cristina Moser) i quali si immaginano uno scenario apocalittico visto da un rifugio anticontaminazione, lamentando vittime anche tra le persone. Il gruppo greco Panx Romana cita Seveso nel brano \u03a3\u03ba\u03b7\u03bd\u03bf\u03b8\u03ad\u03c4\u03b5\u03c2 \u03b2\u03af\u03b1\u03c2 (Skinothetes v\u00edas) del 1987. Nella popolare canzone di Lucio Battisti \"Una giornata uggiosa\", vi \u00e8 un dichiarato riferimento al disastro di Seveso, parlando della volont\u00e0 di \"fuggire via da te, Brianza velenosa\". Nel 2001 \u00e8 stato pubblicato \"\", film d'animazione giapponese che racconta le vicende del disastro di Seveso. Nel maggio 2017 \u00e8 uscito il libro testimonianza \"La fabbrica sporca\" (Sometti) di Vittorio Carreri, che all'epoca fu il responsabile regionale della gestione dell'emergenza sanitaria per le popolazioni colpite dall'evento."}
{"id": "1508981", "revid": "124952333", "url": "https://it.wikipedia.org/wiki?curid=1508981", "title": "Penelope Ann Miller", "text": "Biografia.\nNota al grande pubblico soprattutto per il ruolo di coprotagonista nel film \"Carlito's Way,\" accanto ad Al Pacino, interpretazione per la quale ricevette una nomination ai premi Golden Globe, \u00e8 apparsa in diverse grandi produzioni di Hollywood nel corso degli anni novanta, inclusi \"Big Top Pee-wee\" (1988), \"Il boss e la matricola\" (1990), \"Risvegli\" (1990), \"Un poliziotto alle elementari\" (1990), \"I soldi degli altri\" (1991), \"L'anno della cometa\" (1992) e \"Charlot\" (1992). \u00c8 ritornata a Broadway nella produzione del 1995 di \"On the Waterfront\". Ha recitato inoltre nel ruolo di protagonista in \"Relic\" (1997), e in ruoli di supporto in \"Nella morsa del ragno - Along Came a Spider\" (2001) e \"The Artist\" (2011).\nVita privata.\nFiglia degli attori Mark Miller e Beatrice Hudson Ammidown, i suoi genitori divorziarono quando aveva 11 anni; ha due sorelle, Marisa (anch'essa attrice) e Savannah (commerciante). \u00c8 stata sposata per un mese (dicembre 1994-gennaio 1995) con Will Arnett, mentre nel 2000 ha sposato l'attore James Patrick Huggins, dal quale ha avuto due figlie: Eloisa May (2000) e Maria Adela (2009); nel marzo del 2012 i due si separano, ma soli tre mesi dopo si riconciliano."}
{"id": "1508985", "revid": "1543377", "url": "https://it.wikipedia.org/wiki?curid=1508985", "title": "Saginaw", "text": "Saginaw \u00e8 una citt\u00e0 degli Stati Uniti d'America, capoluogo della contea omonima dello Stato del Michigan. La citt\u00e0 sorge sul fiume Saginaw, tributario del lago Huron.\nStoria.\nFondata agli inizi del XIX secolo, conobbe presto un notevole sviluppo industriale grazie alla vicinanza di giacimenti di carbone e petrolio: pi\u00f9 recentemente, con la crisi dell'industria automobilistica, \u00e8 iniziato il declino economico e demografico della citt\u00e0.\nGeografia fisica.\nSecondo lo United States Census Bureau, la citt\u00e0 ha una superficie di , di cui .\nSociet\u00e0.\nEvoluzione demografica.\nAl censimento del 2000 la citt\u00e0 contava abitanti, passati a nel 2010."}
{"id": "1508988", "revid": "858648", "url": "https://it.wikipedia.org/wiki?curid=1508988", "title": "Antoaneta Stefanova", "text": "Carriera scacchistica.\nLa sua carriera scacchistica inizia in tenera et\u00e0. A sette anni (1986) diventa la campionessa della sua citt\u00e0. A dieci anni (1989) diviene campionessa del mondo nel torneo per giovani di Aguadilla, a Porto Rico, e pi\u00f9 tardi nello stesso anno trionfa nel campionato under 14 della Cecoslovacchia.\nHa difeso i colori del suo paese in ben otto Olimpiadi degli scacchi, iniziando quando aveva 13 anni con l'edizione di Manila 1992. Gioc\u00f2 sei volte in 1\u00aa scacchiera, ottenendo la percentuale complessiva del 61,9 %.\nDal 1993 inizia a competere con buoni risultati nei tornei pi\u00f9 importanti arrivando ad essere al settimo posto nella graduatoria nazionale maschile. Nel 1997 il suo punteggio Elo la pone tra le prime dieci giocatrici del mondo. Nel giugno del 2003 ottiene il titolo di Grande maestro.\nNel gennaio del 2003 ha ottenuto il suo maggior punteggio Elo pari a 2560.\nIl 5 giugno 2004 la Stefanova, superando in finale la russa Ekaterina Kovalevskaja, ottiene il titolo mondiale vincendo il torneo a eliminazione diretta svoltosi ad \u0116lista, capitale della repubblica russa della Calmucchia (della quale \u00e8 presidente Kirsan Iljum\u017einov, che \u00e8 anche presidente della FIDE).\nIl 25 marzo 2006 nel torneo di Ekaterinburg, in Russia, valevole per il titolo del mondo femminile, ha ceduto il titolo alla cinese Xu Yuhua.\nNel 2012 ha vinto a Batumi il Campionato del mondo femminile rapid.\nIn politica.\n\u00c8 membro della Assemblea nazionale, il parlamento bulgaro, nelle file del partito C'\u00e8 un Popolo come Questo."}
{"id": "1508989", "revid": "33277", "url": "https://it.wikipedia.org/wiki?curid=1508989", "title": "Saginaw (Michigan)", "text": ""}
{"id": "1508990", "revid": "124840758", "url": "https://it.wikipedia.org/wiki?curid=1508990", "title": "Il ritorno di Sandokan", "text": "Il ritorno di Sandokan \u00e8 uno sceneggiato televisivo del 1996, diretto da Enzo G. Castellari e tratto dai romanzi del ciclo malese di Emilio Salgari.\nSebbene l'interprete principale sia sempre l'attore indiano Kabir Bedi, questa produzione non deve considerarsi il seguito de \"\" del 1977, che di contro era il solo ed unico seguito dello sceneggiato televisivo \"Sandokan\".\nProduzione.\nIl 5 ottobre 1993 Kabir Bedi annunci\u00f2 che sarebbe ritornato nel ruolo di Sandokan in un nuovo sceneggiato televisivo di 4 puntate dalla durata di 90 minuti ciascuna. L'attore conferm\u00f2 Sergio Sollima come regista, Philippe Leroy nel ruolo di Yanez de Gomera, annunci\u00f2 che le riprese in India, Thailandia e Malaysia sarebbero iniziate l'8 novembre 1993 per concludersi dopo venti settimane, mentre disse di non sapere nulla sull'attrice che avrebbe rivestito il ruolo di protagonista femminile.\nSollima present\u00f2 il progetto prima alla RAI e, successivamente, al Festival di Cannes ma, a seguito del cambio dei dirigenti RAI, il progetto naufrag\u00f2. Il progetto per il nuovo sceneggiato pass\u00f2 a Canale 5 che affid\u00f2 la regia a Enzo G. Castellari. Philippe Leroy fu sostituito da Fabio Testi. La scelta di sostituire Leroy con Testi fu oggetto di numerose discussioni: i produttori sostenevano che Leroy fosse troppo anziano per reinterpretare il personaggio, mentre l'attore francese rivel\u00f2 che fu proprio lui a rifiutare la parte per non interpretare un personaggio \"dimezzato\". Il budget fu di 15 miliardi di lire.\nTrama.\nPrima puntata.\nLady Dora Parker arriva in India, nel territorio dell'Assam, insieme al suo fotografo Alfred Higgins per scrivere un articolo sul pirata Sandokan, soprannominato la \"Tigre della Malesia\". Il destino vuole proprio che Sandokan incontri la donna, salvandola da un gruppo di banditi. Yanez De Gomera, amico fraterno di Sandokan e ora compagno della regina Surama, chiama Sandokan a palazzo dove spiega all'amico che il cugino della sua consorte, Raska, ha intenzione di conquistare il regno e di diventare maharaja usurpando il trono. Sandokan decide, quindi, di aiutare l'amico facendo da scorta a Surama durante la festa del governatore inglese. Ma proprio qui il pirata viene scoperto dagli inglesi tramite un tranello di Yamira, concubina di Raska, per poi essere condotto in prigione. James Guilford, segretario del governatore e nipote di lord Brooke, si allea con Raska e uccide il governatore, facendo ricadere la colpa su Sandokan, nel frattempo fuggito grazie all'intervento di Dora, di Alfred e dello stesso Guilford. Mentre Andr\u00e9, il figlio di Yanez, viene ferito e guarito dal santone di un villaggio, Yogi Azim, Surama viene rapita dal cugino, il quale ferisce Yanez mortalmente.\nSeconda puntata.\nSandokan e Andr\u00e9 soccorrono Yanez e lo portano da Yogi Azim, il quale riesce a curare il portoghese. I soldati di Raska, tuttavia, scoprono che Yogi Azim \u00e8 alleato di Sandokan e dei suoi compagni, e cos\u00ec lo torturano pesantemente. Andr\u00e9 per liberare la figlia di Azim, Baba, di cui \u00e8 profondamente innamorato, si reca al palazzo di Raska, dove viene anch'egli catturato e imprigionato. Intanto, Sandokan, con la complicit\u00e0 di Dora, arriva nel nascondiglio di Raska, uccide i soldati e libera Surama, che poco dopo viene nuovamente catturata. Durante la lotta Sandokan viene ferito da Raska e, una volta guarito, esorta Dora a non seguirlo. La ragazza, per\u00f2, \u00e8 intenta a scrivere l'articolo per il suo giornale e non \u00e8 disposta ad accettare la richiesta del pirata.\nTerza puntata.\nSandokan e Dora si rifugiano nella foresta. Yamira si invaghisce di Andr\u00e9, e tenta in tutti modi di salvarlo. Intanto Guilford convince Lord Parker a nominarlo governatore. La richiesta viene accettata e James convince gli inglesi ad allearsi con Raska. Quest'ultimo si presenta con Guilford alla riunione e uccide tutti i raja, diventando automaticamente il nuovo maharaja dell'Assam. Sandokan e Dora raggiungono le montagne dell'Assam e qui incontrano Kammamuri e la sua banda. Il malese convince il compagno a unirsi a lui nella speranza di sconfiggere Raska. Giunti al villaggio di Azim, incontrano Yanez e decidono di prepararsi alla battaglia tenendo un'imboscata a Kadek, il braccio destro di Raska, il quale \u00e8 intento a sacrificare Baba alla dea K\u0101l\u012b. I guerrieri capeggiati da Yanez e Kammamuri riescono a salvare la ragazza, ma Sandokan viene catturato e reso cieco attraverso uno dei veleni di Kadek. Dora, intanto, cerca di far credere al padre che Sandokan \u00e8 innocente e che non ha ucciso lui il governatore, ma questi non gli crede.\nQuarta puntata.\nSandokan, reso cieco, \u00e8 prigioniero di Raska. Yanez decide di consegnarsi a Raska, in cambio della vita del figlio Andr\u00e9, che invece viene liberato. Yamira, innamoratasi di Andr\u00e9, viene punita da Raska e, per vendicarsi, fa in modo che Sandokan riottenga la vista attraverso un suo antidoto. Kammamuri, Yanez e i loro compagni fanno irruzione nel palazzo di Raska, dove liberano Sandokan. Successivamente il gruppo raggiunge il palazzo di Surama, dove la maharani sta per abdicare il trono in favore di Raska. Sandokan interviene appena in tempo: dopo un duro scontro la tigre della Malesia uccide Raska e Guilford. Dora, che intanto si \u00e8 innamorata di Sandokan, viene costretta dal padre a partire per l'Inghilterra. Sulla strada del ritorno appare Sandokan che le augura una vita felice, non potendo ricambiare il suo amore, in quanto lui ha amato solo ed unicamente una donna, ovvero Marianna, \"la Perla di Labuan\", e fugge nella foresta.\nCritiche.\nIl film ricevette critiche negative, soprattutto a causa delle numerose differenze con i film diretti da Sergio Sollima. Anche Sollima stesso non manc\u00f2 di criticare la nuova serie: \u00ab\"I produttori hanno affannosamente cercato Philippe Leroy, ma lui ha rifiutato perch\u00e9 il prodotto non si annunciava all'altezza. Qui correttezza e buon gusto sono latitanti. [...] Il nuovo Sandokan? Non ha nulla a che fare con il vecchio sceneggiato. E solo un soggettino, un filmetto di categoria, come \"il ritorno di Ercole\". Salgari non c'entra niente. E trovo di pessimo gusto che Guido e Maurizio De Angelis abbiano riutilizzato le due canzoni pi\u00f9 note.\"\u00bb"}
{"id": "1508995", "revid": "767487", "url": "https://it.wikipedia.org/wiki?curid=1508995", "title": "Take the Heat Off Me", "text": "Take the Heat Off Me \u00e8 il primo album dei Boney M., pubblicato nel 1976.\nIl brano omonimo in esso contenuto \u00e8 una cover dell'italiano \"Nessuno mai\", portato al successo in Europa da Marcella Bella.\nTracce.\nLato A:\nLato B: "}
{"id": "1508998", "revid": "281944", "url": "https://it.wikipedia.org/wiki?curid=1508998", "title": "Robert Hughes", "text": "Biografia.\nCelebre saggista e autore televisivo, ha realizzato numerosi testi di critica artistica divenuti molto noti tra il pubblico, fra cui \"Barcellona l'incantatrice\".\nCon \"La riva fatale\" ha vinto il Duff Cooper Prize nel 1987."}
{"id": "1508999", "revid": "124904428", "url": "https://it.wikipedia.org/wiki?curid=1508999", "title": "CSX Transportation", "text": "La CSX Transportation \u00e8 una compagnia ferroviaria statunitense, operante fra la East Coast e la regione del Mississippi, nata il 1\u00ba luglio 1986. \u00c8 l'unione di varie compagnie ferroviarie, fra cui spiccano le storiche \"Chesapeake and Ohio Railway\" e \"Baltimore and Ohio Railroad\"\nStoria.\nLa \"CSX Transportation\" (abbreviata in CSXT) nasce il 1\u00ba luglio 1986 dalla fusione della \"Seaboard System Railroad\" e della \"Chessie System, Inc.\", in risposta alla fusione della \"Norfolk and Western Railway\" e della \"Southern Railway Company \" nella potente Norfolk Southern Railway.\nLa \"Seaboard System Railroad\" era la fusione, avvenuta nel 1982 delle compagnie \"Atlantic Coast Line Railroad\", con la \"Seaboard Air Line Railroad\", e la Louisville and Nashville Railroad, tutte operante nel Sud-Est degli Stati Uniti, senza peraltro mai distinguersi ne panorama ferroviario nordamericano.\nLa \"Chessie System\" invece era la holding che controllava la storica e potente \"Chesapeake and Ohio Railway\" (C&amp;O), nonch\u00e9 la sua rivale storica, la \"Baltimore and Ohio Railroad\" (B&amp;O), pi\u00f9 alcune compagnie minori. Queste due compagnie operavano dalla Baia di Chesapeake verso l'interno del paese (zona del Mississippi e Chicago), attraverso i Monti Appalachi. Proprio la presenza di queste montagne avevano resero tali ferrovie estremamente potenti: se da un lato la catena montuosa rendeva difficile la costruzione e l'esercizio delle linee, dall'altro le ricche miniere di carbone e ferro del sottosuolo costituirono il principale prodotto trasportato, rendendo le due compagnie capaci di passare indenni alla contrazione del mercato ferroviario durante la Grande depressione. La C&amp;O in particolare fu la compagnia ferroviaria che immise in servizio attivo la locomotiva a vapore pi\u00f9 potente, la classe H-8 \"Allegheny\", costruita in 60 esemplari.\nLa fusione della \"Chessie System\" e della \"Seaboard System Railroad\" fece s\u00ec che la \"CSX Transportation\" disponesse di una delle due grandi reti ferroviari della Costa Orientale statunitense. Ad integrare sia le linee mancanti nella regione dei Grandi Laghi che il materiale rotabile, ci fu nel 1999 la spartizione della \"Conrail\" (abbreviazione di \"Consolidated Rail Corporation\"). Quest'ultima era nata dalla \"Penn Central Transportation\" (a sua volta nata nel 1968 dalla fusione della \"New York Central Railroad\" e \"Pennsylvania Railroad\") e alcune compagnie minori operanti nel Nord-Est degli Stati Uniti. Con la spartizione della societ\u00e0 avvenuta 22 agosto 1988 a \"CSX Transportation\" prese possesso del 42% delle linee della \"Conrail\".\nLa \"CSX Transportation\" ha il suo quartier generale a Jacksonville, Florida.\nLinee principali.\nTali e tante sono le linee ferroviarie della CSXT, che \u00e8 praticamente impossibile farne solo un sunto o una classificazione. Esse coprono tutta la zona Orientale degli Stati Uniti fino al Mississippi, abbracciando tutte le principali citt\u00e0 e porti. La rete si sovrappone a quella della rivale Norfolk Southern Railway.\nLa CSXT si divide in due blocchi, ognuna con cinque divisioni.\nDivisioni Settentrionali:\nDivisioni Meridionali"}
{"id": "1509002", "revid": "1501558", "url": "https://it.wikipedia.org/wiki?curid=1509002", "title": "Fight Night Round 3", "text": "Fight Night Round 3 \u00e8 un videogioco sportivo che simula combattimenti di pugilato, seguito dei videogiochi \"Fight Night 2004\" e \"Fight Night Round 2\". Il gioco \u00e8 sviluppato e pubblicato da Electronic Arts nel 2006 per PlayStation 2, PlayStation 3, Xbox, Xbox 360 e PlayStation Portable. I server che permettevano il gioco online sono stati chiusi l'8 febbraio 2011.\nModalit\u00e0 di gioco.\nPugili.\nIl roster di \"Fight Night Round 3\" comprende:"}
{"id": "1509003", "revid": "842", "url": "https://it.wikipedia.org/wiki?curid=1509003", "title": "EA Chicago", "text": ""}
{"id": "1509004", "revid": "287204", "url": "https://it.wikipedia.org/wiki?curid=1509004", "title": "Giulio Neri", "text": "Biografia.\nNato a Torrita di Siena, inizi\u00f2 a esibirsi fin dalla giovane et\u00e0 distinguendosi per la voce gi\u00e0 potente. Il Conte Enrico Galeotti Ottieri della Ciaja, sentitolo cantare alla Messa, decise di pagargli gli studi.\nDopo un anno di studio a Roma col maestro Ferraresi, vinse un concorso lirico del Maggio Musicale Fiorentino e subito dopo una borsa di studio alla scuola di perfezionamento del Teatro Reale dell'Opera. Debutt\u00f2 nel 1934 in \"Rigoletto\" a Pienza, al fianco di Benvenuto Franci. Nel 1938 debutt\u00f2 al Teatro Reale dell'Opera di Roma, divenendone ben presto il primo basso.\nCant\u00f2 in tantissimi teatri italiani e stranieri: al Liceu di Barcellona, al Covent Garden di Londra, in Svizzera, Portogallo, Brasile. Nel 1945 interpret\u00f2 insieme a Beniamino Gigli, Maria Caniglia e Miriam Pirazzini una storica \"Messa di requiem\" di Giuseppe Verdi, diretta dal maestro Serafin, nel Belvedere della Citt\u00e0 del Vaticano.\nLa voce molto scura e tonante, da autentico basso profondo, gli permise di interpretare con grande padronanza, anche scenica, molti ruoli di basso serio e drammatico, spingendosi con disinvoltura verso i toni pi\u00f9 gravi della vocalit\u00e0 maschile (do grave e perfino il si grave), come Baldassarre ne \"La Favorita\", il Grande Inquisitore in \"Don Carlo\", Sparafucile in \"Rigoletto\", Ramfis in \"Aida\", Oroveso in \"Norma\". Tra i ruoli prediletti figurano Mefistofele e Mos\u00e8. Ottenne validi risultati anche in ruoli brillanti, come Don Basilio ne \"Il barbiere di Siviglia\".\nDi Rossini affront\u00f2 anche \"L'assedio di Corinto\" e \"Guglielmo Tell\". Interpret\u00f2 inoltre opere di Wagner, Modest Petrovi\u010d Musorgskij, Lattuada (\"La tempesta\"), Porrino (\"Gli Orazi\"), Spontini (\"La Vestale\"), Strawinsky (\"Le Rossignol\"), Monteverdi (\"L'Orfeo\"), Berlioz, Alfano (\"Sak\u00f9ntala\"), Gounod (\"Faust\"), Ponchielli (\"La Gioconda\"), Mascagni (\"Iris\"), Refice (\"Cecilia\", \"Margherita da Cortona\"), Rocca (\"Il Dibuk\"), Massenet (\"Manon\"), Borodin (\"Il principe Igor\"). Aveva in repertorio un'ottantina titoli, tra opere e oratori sacri.\nPer il cinema fu tra gli interpreti di vari film, tra cui \"Puccini\" del 1953 e \"Figaro, il barbiere di Siviglia\" del 1955 e apparve nel ruolo di se stesso in \"Mi permette, babbo!\" del 1956. Partecip\u00f2 alla colonna sonora di \"Aida\", \"Casta Diva\" e \"Casa Ricordi\".\nSposato con la danzatrice classica Laura Lauri, padre di due figli, scomparve improvvisamente per un attacco cardiaco all'et\u00e0 di 48 anni.\nDal 2005 si svolge a Torrita di Siena il Concorso Lirico Internazionale a lui dedicato."}
{"id": "1509005", "revid": "1305772", "url": "https://it.wikipedia.org/wiki?curid=1509005", "title": "Billings", "text": ""}
{"id": "1509010", "revid": "73843", "url": "https://it.wikipedia.org/wiki?curid=1509010", "title": "Love for Sale (Boney M.)", "text": "Love for Sale \u00e8 il secondo album dei Boney M.\nTracce.\nLato A\nLato B"}
{"id": "1509012", "revid": "287204", "url": "https://it.wikipedia.org/wiki?curid=1509012", "title": "Dick Smothers", "text": "Suo padre, prigioniero di guerra mor\u00ec quando aveva 6 anni.\nSmothers \u00e8 noto per le commedie teatrali in cui recita al fianco del fratello Tom. Tom interpreta l'uomo noioso, mentre Dick \u00e8 la sua controparte simpatica e furba.\nI fratelli si diplomarono alla Redondo Union High School di Redondo Beach, a Los Angeles, e si laurearono alla San Jos\u00e9 State University della California.\nA partire dagli anni sessanta, i fratelli lavorarono a numerosi programmi televisivi, tra cui \"The Smothers Brothers Show\" (1965-66, una sit-com) e \"The Smothers Brothers Comedy Hour\" (1967-1969, un variet\u00e0 televisivo).\nIl ruolo per cui \u00e8 pi\u00f9 noto \u00e8 probabilmente quello del senatore ospitato da Robert De Niro/Sam Rothstein in \"Casin\u00f2\".\nSi \u00e8 sposato quattro volte: nel 1959 con Linda Miller da cui ha divorziato nel 1969; nel 1972 si risposarono nuovamente per poi divorziare nel 1982; nel 1986 ha sposato Lorraine Martin da cui ha divorziato nel 1994; dal 1997 al 2006 \u00e8 stato sposato con Denby Franklin.\nIl figlio di Dick Smothers, Dick Smothers Jr., \u00e8 un attore pornografico."}
{"id": "1509014", "revid": "1305772", "url": "https://it.wikipedia.org/wiki?curid=1509014", "title": "NBA 07", "text": "NBA 07 \u00e8 un videogioco sportivo che simula il campionato di basket statunitense. Il videogioco \u00e8 sviluppato e prodotto da Sony Computer Entertainment che l'ha messo in commercio nel 2006 per PlayStation Portable, PlayStation 2 e PlayStation 3."}
{"id": "1509020", "revid": "1573940", "url": "https://it.wikipedia.org/wiki?curid=1509020", "title": "Castor fiber", "text": "Il castoro europeo (Castor fiber ) \u00e8 un roditore appartenente alla famiglia Castoridae, diffuso in Eurasia.\nQuesta specie di mammifero semiacquatico \u00e8 stata oggetto di una caccia indiscriminata che lo ha portato quasi a scomparire in Europa. La caccia a questo animale era dovuta sia alla pelliccia sia per il castoreo, una secrezione ghiandolare che trovava impiego come medicamento. Ancora oggi \u00e8 inserita tra le specie protette indicate dalla Direttiva comunitaria 92/43/CEE (Direttiva Habitat).\nDescrizione.\nIl castoro europeo \u00e8 una delle specie pi\u00f9 grandi di roditori ed \u00e8 il pi\u00f9 grande roditore nativo dell'Eurasia.\nIl peso varia intorno tra gli 11 e i 30 kg (l'esemplare pi\u00f9 grande registrato pesava 31.7 kg). \nTipicamente la lunghezza totale testa-coda \u00e8 di 80\u2013100 cm, di cui la lunghezza della coda varia dai 25 ai 50 cm.\nBiologia.\nIl castoro europeo vive in coppia ed ogni esemplare occupa un territorio di 13 ettari circa d'area umida. Sono monogami e le coppie durano a lungo, la maturit\u00e0 sessuale viene raggiunta verso i 3-4 anni e l'accoppiamento avviene in acqua, tra gennaio e marzo. La gestazione \u00e8 di 106 giorni circa e nascono di solito dai due ai quattro piccoli. Solitamente essi sono gi\u00e0 ricoperti di pelo e i loro occhi sono semichiusi.\nDistribuzione e habitat.\nIn Europa, il castoro veniva cacciato per le ghiandole che secernono una sostanza odorosa detta castoreo anticamente molto usata in medicina, per la coda che veniva un tempo considerata un cibo prelibato, ma soprattutto per la morbida e calda pelliccia usata per la fabbricazione di abiti e cappelli.&lt;br&gt;\nAll'inizio del XX secolo esso era rimasto solo nel delta del Rodano in Francia, nell'Elba in Germania, nel bacino del Dnepr in Bielorussia ed in rarissime zone umide nel sud della Norvegia. Inoltre veniva danneggiato anche dalla riduzione delle zone umide.\nTuttavia, il castoro europeo viene ora reintrodotto in tutta Europa, specialmente nella Penisola scandinava.&lt;br&gt;\nDiverse migliaia di castori vivono oggi nell'Elba, nel Rodano, nel Danubio e in alcune parti della Scandinavia. Essi sono stati reintrodotti in Baviera, Paesi Bassi e Svizzera (specialmente nel lago di Ginevra) dove ci sono circa 350-400 esemplari derivanti dai 140 liberati nel 1958-1977 con l'intento di creare varie colonie. Programmi di reintroduzione sono in corso in Scozia e in Galles. Tutti i castori reintrodotti tendono a diffondersi in nuovi territori. &lt;br&gt;\nNel 2006, i castori europei erano circa 640.000, diffusi in 22 Stati d'Europa. Gli Stati con la maggior diffusione sono Russia, Polonia e Germania. \nIl suo areale comprende quasi tutta l'Europa settentrionale, centrale ed orientale. In certi Paesi il castoro condivide il territorio con la nutria, specie sudamericana invasiva, sfuggita dagli allevamenti di pellicce e moltiplicatasi a dismisura.\nAl di fuori dell'Europa il castoro europeo \u00e8 diffuso in Siberia e nella Mongolia settentrionale.\nIn Italia.\nPresente nell'Italia centro-settentrionale fino al Seicento, fu oggetto di una caccia indiscriminata e perci\u00f2 si estinse.&lt;br&gt;\nA fine novembre 2018, a seguito di numerose verifiche e avvistamenti di cacciatori ed ambientalisti, viene confermata la presenza del castoro nel comune di Tarvisio, in Friuli Venezia Giulia. Ci\u00f2 segna il ritorno, dopo quattrocento anni, della specie in Italia, senza interventi da parte dell\u2019uomo\nL\u2019esemplare molto probabilmente \u00e8 rientrato in Italia dalla vicina Austria, dove \u00e8 gi\u00e0 presente stabilmente. Recentemente (novembre 2020) \u00e8 stato avvistato un esemplare in Alto Adige (Val Pusteria).\nA luglio 2021 \u00e8 stata confermata la presenza di alcuni esemplari anche in Toscana, nelle province di Arezzo, Grosseto e Siena."}
{"id": "1509024", "revid": "287204", "url": "https://it.wikipedia.org/wiki?curid=1509024", "title": "Lago di Aiguebelette", "text": "Il lago di Aiguebelette \u00e8 un lago naturale francese che si trova nel dipartimento della Savoia. Il nome del lago significa \"belle piccole acque\".\nCaratteristiche.\n\u00c8 il principale lago dell'Avant-Pays savoyard, all'estremit\u00e0 sud del massiccio del Giura. Si trova a circa 10 km da Chamb\u00e9ry e 100 km da Lione. Ad est \u00e8 fiancheggiato dalla cha\u00eene de l'\u00c9pine, che culmina con il mont Grelle (1425 m} e all'ovest dal Monte Tournier. La sua profondit\u00e0 media \u00e8 di 71 metri. Si caratterizza a prima vista per il suo colore verde, mentre nella stessa regione il lago di Annecy \u00e8 invece blu e il lago del Bourget pi\u00f9 sovente appare grigio. Sulla riva del lago di Aiguebelette si trovano i comuni di Aiguebelette-le-Lac, L\u00e9pin-le-Lac, Saint-Alban-de-Montbel, Novalaise e Nances.\nProtezione dell'ambiente.\nPer preservare la qualit\u00e0 delle acque del lago e il suo ambiente le imbarcazioni a motore sono vietatea partire da un decreto dell'anno 1967. Inoltre a partire dal mese di marzo del 2015 il Lago di Aiguebelette \u00e8 diventato la prima riserva naturale regionale di acqua dolce della Francia."}
{"id": "1509032", "revid": "767487", "url": "https://it.wikipedia.org/wiki?curid=1509032", "title": "Felix Pappalardi", "text": "Biografia.\nNato a New York nel Bronx nel 1939, si mise in luce come turnista per Joan Baez e Fred Neil.\nLa fama di Pappalardi \u00e8 data dalla collaborazione e produzione dei primi album della formazione inglese dei Cream, con il chitarrista Eric Clapton, il bassista Jack Bruce e il batterista Ginger Baker.\nCome musicista (il suo strumento principale fu la chitarra basso), Pappalardi \u00e8 noto per la sua appartenenza insieme al chitarrista Leslie West al gruppo rock dei Mountain con cui si \u00e8 esibito al festival di Woodstock ed ha pubblicato, sotto l'egida dell'Atlantic Records, \"Mississippi Queen\", entrato in classifica intorno al ventesimo posto negli Stati Uniti, divenuto un classico del rock internazionale.\nLa morte.\nIl 17 aprile del 1983, Pappalardi fu ucciso per questioni di gelosia dalla moglie Gail, autrice delle copertine di tutti i dischi dei Mountain, con un colpo di pistola. Gail Pappalardi, pur dichiarandosi innocente, fu ritenuta colpevole dell'omicidio del marito."}
{"id": "1509033", "revid": "1543377", "url": "https://it.wikipedia.org/wiki?curid=1509033", "title": "Tony Hawk's Project 8", "text": "Tony Hawk's Project 8 \u00e8 un videogioco sportivo incentrato sullo skateboard, il gioco \u00e8 sviluppato da Neversoft, Shaba Games e Page 44 Studios. Il videogioco \u00e8 stato distribuito da Activision nel 2006 per le principali piattaforme.\nL'obbiettivo della modalit\u00e0 carriera \u00e8 entrare a far parte del Project 8, la squadra di 8 skater dilettanti formata da Tony Hawk. Nel Project 8 si entra raggiungendo l'8\u00ba posto nella classifica, bisogner\u00e0 cominciare per\u00f2 dal 200\u00ba posto, sbloccando man mano che si procede nuove aree della citt\u00e0 in cui skateare e nuovi personaggi bonus.\nIl gioco \u00e8 molto longevo e coinvolgente per il continuo rinnovamento delle sfide da affrontare man mano che si procede con la carriera."}
{"id": "1509034", "revid": "62004", "url": "https://it.wikipedia.org/wiki?curid=1509034", "title": "Ronaldo Rodrigues de Jesus", "text": ""}
{"id": "1509035", "revid": "842", "url": "https://it.wikipedia.org/wiki?curid=1509035", "title": "BD-ROM", "text": ""}
{"id": "1509040", "revid": "767487", "url": "https://it.wikipedia.org/wiki?curid=1509040", "title": "Chuck Ruff", "text": "\u00c8 morto nel 2011 all'et\u00e0 di 60 anni dopo una lunga malattia.\nBiografia.\nHa iniziato la sua carriera di musicista professionista con la rock band Sawbuck, assieme a Ronnie Montrose e Bill Church. Il gruppo dur\u00f2 per\u00f2 solamente due anni (dal 1968 al 1970), riuscendo comunque a pubblicare un album omonimo, proprio l'anno dello scioglimento.\nSuccessivamente, nel 1972, Chuck e Ronnie entrarono a far parte della band di Edgar Winter, della quale faceva parte anche Dan Hartman. Con questa band Chuck raggiunse la sua massima popolarit\u00e0 a cominciare con l'album del 1973 \"They Only Come Out at Night\", contenente la hit strumentale \"\"Frankenstein\", che raggiunse la posizione numero uno nelle classifiche statunitensi nel maggio dello stesso anno. Nello stesso album era presente il singolo \"Free Ride\", che raggiunse la quattordicesima posizione.\nL'anno successivo usc\u00ec l'album \"Shock Treatment\", di minor successo rispetto al precedente e contenente un unico singolo: \"Easy Street\". Nel 1977 fu contattato da Sammy Hagar per l'incisione degli album \"Street Machine\" e \"Danger Zone\", quest'ultimo contenente il singolo \"Bad Reputation\"\", presente anche nel film Fast Times at Ridgemont High."}
{"id": "1509041", "revid": "767487", "url": "https://it.wikipedia.org/wiki?curid=1509041", "title": "Panch Puran", "text": "Panch Puran scritto anche nella forma Punch Phoron (in bengalese: \u09aa\u09be\u0981\u099a \u09ab\u09cb\u09a1\u09bc\u09a8) \u00e8 un miscuglio di spezie utilizzato nella cucina bengalese, dell'Assam e dell'Orissa.\nIl Panch Phoron \u00e8 composto da cinque spezie non tritate e mescolate in parti uguali:\nIl composto viene utilizzato nel condimento di verdure, pollame, pesce o lenticchie"}
{"id": "1509042", "revid": "125063101", "url": "https://it.wikipedia.org/wiki?curid=1509042", "title": "Stacking", "text": "In chimica supramolecolare, lo stacking (in italiano impilamento) \u00e8 una disposizione impilata di molecole aromatiche. Molecole contenenti anelli aromatici, infatti, tendono a disporsi spontaneamente impilate come colonne di monete. Questo comportamento contraddistingue numerosi polimeri come le aramidi, il polistirene, il DNA, l'RNA, le proteine ed i peptidi.\nL'esempio pi\u00f9 importante di un sistema \"stacked\", in particolare, \u00e8 quello delle basi azotate consecutive presenti nella molecola del DNA. In essa, infatti, si instaurano interazioni di pi stacking tra nucleotidi adiacenti, fornendo all'intera struttura molecolare una maggiore stabilit\u00e0. Le basi azotate sono infatti molecole con anelli aromatici che, all'interno della doppia elica, vengono a disporsi parallelamente tra loro, facilitando la sovrapposizione degli orbitali p e la conseguente interazione di stacking. Sebbene ognuna di queste interazioni sia debole, la somma complessiva rende la doppia elica di DNA molto pi\u00f9 stabile. L'esatta natura di questo tipo di interazioni \u00e8 materia di dibattito.\nInterazioni aromatiche.\nCorrelato al fenomeno dello stacking \u00e8 il concetto di interazione aromatica (o interazione \u03c0-\u03c0), con cui si intende un legame di tipo non covalente che si instaura tra composti organici contenenti gruppi aromatici, a causa della sovrapposizione intermolecolare degli orbitali p nei sistemi \u03c0-coniugati. Tale tipo di interazione rende il legame ancora pi\u00f9 stabile, poich\u00e9 aumenta in modo significativo la possibilit\u00e0 di delocalizzazione elettronica.\nLe interazioni \u03c0-\u03c0 agiscono in modo robusto sugli idrocarburi policiclici aromatici come l'antracene, il trifenilene ed il coronene, poich\u00e9 sono in grado di delocalizzare elettroni. Questa interazione, pi\u00f9 forte delle altre non covalenti, gioca un ruolo fondamentale nella chimica supramolecolare (ad esempio, queste interazioni hanno una grande influenza sulle strutture cristalline dei composti aromatici)."}
{"id": "1509043", "revid": "44939", "url": "https://it.wikipedia.org/wiki?curid=1509043", "title": "Pi stacking", "text": ""}
{"id": "1509044", "revid": "291370", "url": "https://it.wikipedia.org/wiki?curid=1509044", "title": "Gianfranco Baldazzi", "text": "Biografia.\nDopo una breve esperienza da attore (teatro e cinema), entra nel mondo della canzone alla fine degli anni sessanta. Scrive alcune canzoni per Mina (\"Regolarmente\", \"Sentimentale\"), per Gianni Morandi (\"Occhi di ragazza\", \"Principessa\", \"Lei lei lei\") e per Lucio Dalla (\"Piazza Grande\", \"Itaca\", \"La casa in riva al mare\", \"Per due innamorati\" e altre), Edoardo Vianello (\"Cantare\"), Goran Kuzminac (\"Ehi ci stai\").\nNegli anni settanta e ottanta alterna l'attivit\u00e0 di paroliere (scrivendo anche per Ron, per Ornella Vanoni, per Peppino Di Capri, per gli Stadio), a quella di produttore e di PR discografico, nonch\u00e9 di esperto musicale in Tv, su quotidiani e periodici (collaborando per lungo tempo con Ciao 2001).\nDal 1991 al 1994 \u00e8 di nuovo a Bologna come Direttore Artistico della Pressing, l'etichetta discografica di Dalla, che lancia i cantautori Samuele Bersani e Bracco Di Graci, attivit\u00e0 che si interrompe per dissensi artistici.\nHa collaborato per tredici anni, fino alla sua morte, anche con RAI International, dove conduceva la rubrica radiofonica Notturno Italiano, diffusa via satellite.\nHa scritto un romanzo di ambientazione medievale, dal titolo provvisorio \"Le erbe e il miele\", edito poi nel 2016 da Reverdito Editore con il titolo \"Il silenzio della cattedrale\". Per questo libro nel 2017 nell'ambito del Premio Romanzo Storico Alessandro Manzoni gli \u00e8 stato attribuito il premio speciale alla memoria.\nE deceduto nel giugno 2013 all'et\u00e0 di 69 anni per complicazioni insorte a seguito di un'operazione chirurgica.\nSulla canzone ha pubblicato:"}
{"id": "1509045", "revid": "44939", "url": "https://it.wikipedia.org/wiki?curid=1509045", "title": "Interazione aromatica", "text": ""}
{"id": "1509047", "revid": "124626023", "url": "https://it.wikipedia.org/wiki?curid=1509047", "title": "Black (videogioco)", "text": "Black \u00e8 uno sparatutto in prima persona sviluppato dalla Criterion Games (sviluppatrice della serie \"Burnout\") e pubblicato dalla Electronic Arts nel 2006 per PlayStation 2 e Xbox.\nIl gioco \u00e8 stato ufficialmente pubblicato per PlayStation 2 in Europa il 24 febbraio 2006 ed il 28 febbraio negli Stati Uniti. L'11 febbraio 2008 \u00e8 stato invece pubblicato per il servizio download Xbox Originals per Xbox 360.\nTrama.\n\"Black\" si svolge in Europa orientale, mettendo il giocatore nei panni di un \"black ops\", un sergente di prima classe di nome Jake Kellar. Kellar racconta la maggior parte della storia in prima persona ad un interrogatorio quattro giorni dopo l'inizio degli eventi.\nKellar \u00e8 un agente di un gruppo \"Black Ops\" della CIA, nonch\u00e9 un veterano di numerose operazioni militari in molti paesi tra cui Guatemala, Colombia, Iran e Croazia. Eccellente soldato sul campo, viene per\u00f2 dipinto da un suo compagno, il sergente Solomon, come \"una testa calda, sempre su di giri, un tizio che non conosce il significato di danno collaterale\". L'ignoto interrogatore, probabilmente un agente della CIA, gli pone domande su un'organizzazione denominata la Settima Ondata, responsabile di numerosi attentati, commercio d'armi e altri crimini. Il sergente Kellar si mostra riluttante e dapprima rifiuta di rispondere alle domande, ma l'interrogatore lo ricatta: se non collaborer\u00e0, i suoi crimini e le sue intemperanze saranno resi pubblici e lui incarcerato per tutta la vita. Anche se titubante, Kellar finalmente accetta di raccontare la sua storia.\nStrade di Veblensk.\nQuattro giorni prima Kellar e la sua unit\u00e0 si trovavano nella citt\u00e0 di Veblensk, messi sotto assedio dagli uomini della Settima Ondata. Kellar uccide tre alti esponenti della cellula terroristica (tra cui i due luogotenenti di Valencio, ritenuto il membro principale dell'organizzazione) ma nonostante l'ordine di attendere rinforzi, disobbedisce ed entra in un edificio controllato da un membro dell'Ondata che gli tende un agguato. Tuttavia l'uomo non uccide Kellar, anzi pronuncia alcune parole dalle quali il sergente apprende che il suo sequestratore \u00e8 americano nonch\u00e9 un ex agente della rete operatrice della CIA, William Lennox. Autore di numerosi attentati terroristici, dopo essere riuscito a sfuggire numerose volte alle autorit\u00e0 ha inscenato una finta morte a Il Cairo ed \u00e8 diventato il leader della Settima Ondata. Subito dopo un razzo colpisce l'edificio creando una gran confusione nella quale Lennox riesce a fuggire.\nConfine di Treneska.\nLa successiva missione di Kellar, rimasto separato dalla sua squadra e senza contatto radio, consiste nell'attraversare il confine di Treneska, distruggere un deposito di armi segreto e incontrarsi con il tenente MacCarver, leader della squadra Bravo Black Ops, alla fattoria Merjakni. Superato il canale Vlodnik, pesantemente difeso, il segnale radio si ripristina e il sergente riesce a comunicare la sua posizione al tenente MacCarver. Le cose non vanno come previsto e il sergente incontra molta resistenza armata, soprattutto nei pressi della fattoria, tuttavia riesce a sgomberare il punto di riunione e successivamente si incontra con MacCarver.\nCitt\u00e0 di Naszran.\nUna volta riuniti, i due agenti hanno come obiettivo successivo la distruzione di un'acciaieria nei pressi della citt\u00e0 di Naszran, che devono obbligatoriamente attraversare per giungere al complesso industriale. Kellar e MacCarver si fanno strada nel cimitero e tra le macerie della citt\u00e0 e, dopo aver superato varie postazioni di cecchini ed essere sopravvissuti a molti agguati nemici, arrivano alla rete di tunnel che portano al complesso industriale alla periferia cittadina.\nAcciaieria di Naszran.\nGiunti all'acciaieria, MacCarver ha il compito di coprire le spalle al sergente Kellar che riesce a penetrare nel complesso industriale con la forza (superando anche un pericoloso campo minato) e a distruggere la struttura danneggiandone irreparabilmente le fornaci. Completata la missione, al gruppo si unisce anche il sergente Solomon, terzo operativo della squadra Bravo, e i tre hanno ora il compito di scovare ed eliminare Valencio, la mente della Settima Ondata che secondo l'Intelligence si nasconde nel vecchio manicomio di Tivliz.\nManicomio di Tivliz.\nI tre giungono al manicomio e, una volta superate le robustissime difese esterne, Kellar disobbedisce agli ordini e penetra da solo all'interno della struttura, lasciando fuori MacCarver e Solomon. Dopo aver affrontato ed eliminato una pesantissima opposizione nemica, il sergente accede ai livelli inferiori dell'edificio, supera le guardie del corpo di Valencio ed arriva finalmente al nascondiglio del criminale, ma prima di ucciderlo lo tortura per riuscire ad ottenere informazioni su Lennox.\nCantiere navale di Vratska.\nDopo la sortita al manicomio, le squadre Bravo e Delta si uniscono in un attacco congiunto al cantiere navale di Vratska che, stando alle indicazioni di Valencio, \u00e8 il nuovo nascondiglio di Lennox. Durante la missione, tuttavia, la squadra Delta viene massacrata dagli uomini di Lennox, che riesce cos\u00ec nuovamente a fuggire. Kellar e MacCarver provano un profondo senso di rabbia e vendetta dopo la morte dei loro compagni e riescono facilmente a convincere il sergente Solomon del fatto che Lennox, invece che essere rinchiuso in un carcere, debba pagare con la morte l'uccisione dei loro commilitoni. A tal punto, nonostante la loro missione sia stata cancellata dalla Divisione perch\u00e9 considerata troppo rischiosa, i tre decidono di raggiungere il nuovo nascondiglio di Lennox, il gulag abbandonato di Spetriniv, un complesso raggiungibile solo tramite il ben difeso ponte di Graznei, e fargliela pagare.\nPonte di Graznei.\nI tre imboccano il ponte pesantemente difeso da barricate, mine e molti nemici. Dopo una serie di violenti scontri a fuoco i tre riescono ad attraversarlo e, dopo aver sconfitto la folta guardia a difesa dell'ingresso del gulag, guadagnano finalmente l'accesso alla struttura: il solo Kellar penetra all'interno alla ricerca di Lennox, con MacCarver e Solomon rimasti all'esterno per assicurare il perimetro.\nGulag di Spetriniv.\nLa struttura \u00e8 enorme e, dopo aver assicurato la parte esterna del gulag, il sergente penetra all'interno facendosi strada fino ai livelli sotterranei. Arrivato nei pressi del nascondiglio di Lennox, Kellar fa piazza pulita dei tanti nemici a protezione del loro capo e delle sue guardie del corpo. Lo stesso Lennox, rintanato nell'ultima stanza del gulag, rimarr\u00e0 ucciso nella terribile esplosione provocata dall'attacco del sergente Kellar.\nTerminato il resoconto, Kellar racconta all'uomo ignoto la grande soddisfazione avuta dalle sue gesta, ma egli sottolinea con voce sarcastica la prevedibilit\u00e0 del sergente, avendo gli psicologi previsto ogni sua mossa. Kellar non capisce tali parole e, visibilmente innervosito, chiede spiegazioni all'uomo che lo informa di un fatto sconcertante: William Lennox \u00e8 ancora vivo. Il sergente inizia cos\u00ec a capire di essere stato usato dalla sua stessa agenzia, ma l'uomo ignoto ha una invitante proposta per lui: la CIA finger\u00e0 la morte di Kellar in un incidente stradale allo scopo di evitargli il processo e l'incarcerazione per i crimini commessi. Una volta creduto morto, potr\u00e0 cos\u00ec dedicarsi indisturbato all'inseguimento di Lennox per conto della CIA, per \"ucciderlo con le sue mani e vedere scorrere il suo sangue\" come in precedenza il sergente aveva affermato. La proposta viene accettata da Kellar senza troppi tentennamenti, e le ultime parole del gioco saranno dell'uomo ignoto: \"Bene sergente, allora entriamo in azione!\".\nArmi.\nBlack vanta un parco armi veramente notevole. All'inizio di ogni missione il giocatore verr\u00e0 dotato di due armi (tranne che nelle prime due missioni), numero massimo che \u00e8 consentito trasportarne, ma durante lo svolgersi del gioco sar\u00e0 possibile scambiare quelle in dotazione con quelle dei nemici uccisi oppure con altre armi che troveremo in vari punti dello scenario. Caratteristica del gioco \u00e8 la possibilit\u00e0 di silenziare la maggior parte delle armi presenti, compresi fucili d'assalto e pistole mitragliatrici, con silenziatori gi\u00e0 in dotazione o reperibili lungo il percorso. Il silenziatore, indispensabile per agire in modo stealth, pu\u00f2 essere rimosso e applicato a piacimento. Altra peculiarit\u00e0 \u00e8 la possibilit\u00e0 di selezionare le modalit\u00e0 di fuoco (automatico, semiautomatico o colpo singolo) per i fucili con caricatore come M16, Uzi e AK-47, a seconda delle necessit\u00e0 e della preferenza del giocatore.\nL'arsenale \u00e8 cos\u00ec composto:\nNemici.\nDurante il gioco il personaggio si imbatter\u00e0 in numerosissimi nemici, che nel susseguirsi dei livelli tenderanno ad aumentare sempre di pi\u00f9. Pur non essendoci una grande variet\u00e0 di modelli, possiamo distinguere le tipologie in:\nSequel.\nIl gioco termina con la storia lasciata in sospeso, motivo per cui si \u00e8 molto discusso di un sequel, che doveva essere intitolato col nome di \"Black: Second Mission\". Sviluppato da Criterion Games (la nota casa produttrice di \"Burnout\") e distribuito da EA. Il gioco, tuttavia, \u00e8 stato cancellato in fase di sviluppo.\nAccoglienza.\nSecondo IGN \u00abCriterion Games left their mark on the FPS genre with \"Black\"\u00bb, ovvero \"Criterion Games ha lasciato un segno sul genere degli sparatutto in prima persona con \"Black\".\nNel 2013, sempre IGN, pubblica la lista dei 100 migliori sparatutto in prima persona scelti dai suoi esperti, dove risulta al 99\u00ba posto."}
{"id": "1509048", "revid": "767487", "url": "https://it.wikipedia.org/wiki?curid=1509048", "title": "Giudice dell'esecuzione", "text": "Nell'ambito del processo esecutivo il giudice dell'esecuzione \u00e8 quel magistrato competente per l'esecuzione.\nLa nomina avviene di volta in volta, rispetto a ciascuno processo esecutivo, ad opera del presidente del tribunale, su presentazione, a cura del cancelliere, del relativo fascicolo, entro due giorni da che esso \u00e8 stato formato."}
{"id": "1509055", "revid": "767487", "url": "https://it.wikipedia.org/wiki?curid=1509055", "title": "H\u0103l\u0103uce\u0219ti", "text": "H\u0103l\u0103uce\u0219ti \u00e8 un comune della Romania che ha 5.829 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 2 villaggi: H\u0103l\u0103uce\u0219ti e Lunca\u0219i."}
{"id": "1509057", "revid": "287204", "url": "https://it.wikipedia.org/wiki?curid=1509057", "title": "Halaucesti", "text": ""}
{"id": "1509058", "revid": "118137938", "url": "https://it.wikipedia.org/wiki?curid=1509058", "title": "AZCA", "text": "AZCA (acronimo di Asociaci\u00f3n Mixta de Compensaci\u00f3n de la Manzana A de la Zona Comercial de la Avenida del General\u00edsimo) \u00e8 un distretto finanziario di Madrid.\nFa parte del distretto di Tetuan, a nord del centro di Madrid, compreso fra le strade Raimundo Fern\u00e1ndez Villaverde, Orense, General Per\u00f3n e il Paseo de la Castellana; ospita uno dei centri commerciali e terziari pi\u00f9 importanti di Madrid.\nStoria.\nLa sua concezione originale (e il suo nome) risale al Plan General de Ordenaci\u00f3n Urbana de Madrid (chiamato \"Plan Bidagor\"), approvato nel 1946. Il proposito del piano era costruire un immenso isolato di uffici con una totale separazione tra il traffico viario, che sarebbe sotterraneo, e la circolazione pedonale, in superficie, con una gran stazione della metropolitana Nuevos Ministerios. Nel piano erano previste anche attrezzature culturali, come un palazzo dell'opera, una biblioteca e un giardino botanico, ma nessuno di questi fu mai costruito. \nQuando fu progettato, il complesso de AZCA si trovava nella periferia di Madrid.\nLa Comisi\u00f3n de Planeamiento y Coordinaci\u00f3n del \u00c1rea Metropolitana de Madrid (COPLACO), dopo il concorso internazionale, approv\u00f2 nel 1966 il Piano Parziale dell'AZCA. Nel 1975 si approv\u00f2 la parcellazione per potere cominciare l'edificazione.\nEdifici presenti.\nAttualmente, si trovano all'AZCA alcuni degli edifici pi\u00f9 alti, moderni ed emblematici della citt\u00e0, come la Torre Windsor (distrutta da un incendio il 13 febbraio del 2005), dello studio Alas Casariego Arquitectos, la Torre del Banco de Bilbao, di S\u00e1enz de Oiza (sede ufficiosa del BBVA, quella ufficiale \u00e8 a Bilbao), la Torre Europa, di Oriol, la Torre Picasso, di Yamasaki, la Torre Alfredo Mahou che ospita la Mutua Madrile\u00f1a."}
{"id": "1509060", "revid": "767487", "url": "https://it.wikipedia.org/wiki?curid=1509060", "title": "H\u0103rm\u0103ne\u0219ti", "text": "H\u0103rm\u0103ne\u0219ti \u00e8 un comune della Romania di 2.370 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Bolde\u0219ti, H\u0103rm\u0103ne\u0219tii Noi, H\u0103rm\u0103ne\u0219tii Vechi.\nLa sede municipale si trova nell'abitato di H\u0103rm\u0103ne\u0219tii Vechi."}
{"id": "1509061", "revid": "287204", "url": "https://it.wikipedia.org/wiki?curid=1509061", "title": "Harmanesti", "text": ""}
{"id": "1509065", "revid": "767487", "url": "https://it.wikipedia.org/wiki?curid=1509065", "title": "Hele\u0219teni (Ia\u0219i)", "text": "Hele\u0219teni \u00e8 un comune della Romania di 2.677 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: H\u0103rm\u0103neasa, Hele\u0219teni, Movileni, Oboroceni."}
{"id": "1509070", "revid": "1305772", "url": "https://it.wikipedia.org/wiki?curid=1509070", "title": "Major League Baseball 2K6", "text": "Major League Baseball 2K6 \u00e8 un videogioco sportivo sviluppato da Kush Games e pubblicato da 2K Sports nel 2006 per le principali console."}
{"id": "1509074", "revid": "1534111", "url": "https://it.wikipedia.org/wiki?curid=1509074", "title": "Capo di Ponte", "text": "Capo di Ponte (\"C\u00f3 de Put\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\n\u00c8 attraversato dalla strada statale 42 del Tonale e della Mendola e possiede una stazione ferroviaria della linea Brescia-Iseo-Edolo. Il territorio di Capo di Ponte confina con diversi comuni: a ovest quello di Paisco Loveno ed Ono San Pietro, a nord quello di Sellero e Paspardo, ad est quello di Cimbergo, e a sud quello di Ceto e nuovamente Ono San Pietro. Il paese si inserisce nel sistema delle incisioni rupestri della Valcamonica in quanto possiede sul suo territorio oltre al maggior numero di raffigurazioni ben tre parchi ed un museo rientranti nel sito segnalato dall'UNESCO (1979 - primo Sito Italiano).\nGeografia fisica.\nTerritorio.\nSituato a metri 362 m s.l.m. Capo di Ponte deve il suo nome alla posizione geografica di alcune case antiche poste ad occidente del ponte sul fiume Oglio verso la frazione Cemmo. L'attuale paese copre invece l'altra sponda del fiume, espandendosi ad est.\nDal punto di vista altimetrico si passa dai 2198 m slm. della Cima di Tanerle ai 350 m del fondovalle (Fiume Oglio), con un'escursione di 1848 metri.\nIdrografia.\nIl comune \u00e8 attraversato da nord a sud dal fiume Oglio, nel quale su immettono il torrente Clegna, proveniente da ovest ed il torrente Re proveniente da est.\nOrigini del nome.\nIl nome attestato nel XIII secolo era Capo di Ponte di Cemmo (\"Capite Pontis Cemmi\").\nStoria.\nTra il XI secolo ed il XIV Capo di ponte non era comune a s\u00e9 stante, ma periferia di Cemmo; il suo territorio faceva parte del priorato di San Salvatore delle Tezze.\nNel 1315 la palude di \"Imesigo\", che si estendeva nella piana di Capo di Ponte fino a Sellero, venne coperta dalle alluvioni del torrente Re.\nIl 14 ottobre 1336 il vescovo di Brescia Jacopo de Atti investe iure feudi dei diritti di decima nei territori di Incudine, Cortenedolo, M\u00f9, Cemmo, Zero, Viviano e Capo di Ponte a Maffeo e Giroldo Botelli di Nadro.\nNel 1698 Padre Gregorio Brunelli afferma che l'abitato di Zero (o Serio), che sorgeva lungo le sponde del torrente Re, ad oriente del paese odierno, venne spazzato via da un'inondazione dello stesso.\nZero \u00e8 ricordato l'ultima volta nel 1374, quando i suoi territori vengono affidati come decima ai Botelli di Nadro.\nCon la caduta della Repubblica di Venezia nasce il \"comune di Capo di Ponte\" (1797-1798), che cambier\u00e0 nome precocemente in \"comune di Cemmo e Capo di Ponte\" (1798 - 1815) e sotto il Regno Lombardo Veneto in \"comune di Capo di Ponte e Cemmo\" (1816 - 1859). Sotto il Regno d'Italia assumer\u00e0 definitivamente il nome di comune di Capo di Ponte (dal 1859).\nFeudatari locali.\nFamiglie che hanno ottenuto l'infeudazione vescovile dell'abitato:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Capo di Ponte \u00e8 \"Patricc\".\nGeografia antropica.\nCapo di Ponte possiede due frazioni: Pescarzo e Cemmo.\nInfrastrutture e trasporti.\nStrade.\nPer tutto il comune di Capo di Ponte scorre la Strada statale 42 del Tonale e della Mendola.\nFerrovie.\nLa stazione di Capo di Ponte si trova nella parte orientale del paese, ai piedi della collina ricca di incisioni rupestri di \"Naquane\".\nLa stazione, una delle pi\u00f9 importanti per la media Valle, fa parte della linea ferroviaria Brescia-Iseo-Edolo."}
{"id": "1509075", "revid": "767487", "url": "https://it.wikipedia.org/wiki?curid=1509075", "title": "Horle\u0219ti", "text": "Horle\u0219ti \u00e8 un comune della Romania di 2.958 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Bogd\u0103ne\u0219ti, Horle\u0219ti, Scoposeni."}
{"id": "1509076", "revid": "287204", "url": "https://it.wikipedia.org/wiki?curid=1509076", "title": "Horlesti", "text": ""}
{"id": "1509080", "revid": "44638", "url": "https://it.wikipedia.org/wiki?curid=1509080", "title": "Real Madrid (pallacanestro)", "text": ""}
{"id": "1509083", "revid": "729019", "url": "https://it.wikipedia.org/wiki?curid=1509083", "title": "Norfolk Southern Railway", "text": "La Norfolk Southern Railway \u00e8 una compagnia ferroviaria statunitense, operante fra la \"East Coast\" e la regione del Mississippi, nata il 31 dicembre 1990.\n\u00c8 sorta dalla fusione della storica Norfolk and Western e della Southern Railway.\nStoria.\nLa \"Norfolk Southern Railway\" nasce dalla fusione della \"Norfolk and Western\" e della \"Southern Railway\" pianificata nel 1982 e avvenuta in maniera definitiva nel 1990.\nLa Norfolk and Western (logo N&amp;W) \u00e8 fra le pi\u00f9 antiche compagnie ferroviarie statunitensi, iniziando la sua storia nel 1838. Sviluppatasi, come le rivali \"Chesapeake and Ohio Railway\" (C&amp;O) e \"Baltimore and Ohio Railroad\" (B&amp;O), dalla Baia di Chesapeake verso l'interno del paese attraverso i Monti Appalachi, ricchi di miniere di carbone e ferro. Proprio il carbone fu una delle principali merci trasportate dalla N&amp;W, che fra l'altro fu la compagnia ferroviaria con il pi\u00f9 alto numero di locomotive a vapore articolate (sia Mallet che a semplice espansione). Per la manutenzione di queste gigantesche macchine, negli anni trenta vennero sviluppate apposite officine per la manutenzione ordinaria non dissimili dagli impianti di benzina stradali, con tanto di pompe di lubrificazione: la locomotiva entrava e in solo un'ora, contro le quattro delle altri compagnie, era rifornita e pronta a riprendere servizio.\nLa N&amp;W fu fra le ultime compagnie ferroviarie Nordamericane a \"diesielizzarsi\", mettendo in servizio le locomotive tipo \"northern\" della classe \"J\" negli anni cinquanta. Nel 1959 la N&amp;W assorb\u00ec la \"Virginian Railway\", quindi negli anni sessanta la \"Delaware and Hudson\", la \"Erie Lackawanna Railroad\", la \"Reading Railroad\", e la \"Central Railroad of New Jersey\". Fra i treni pi\u00f9 famosi della N&amp;W, ci furono il \"Cavalier\", il \"Pocahontas\", il \"Powhatan Arrow\" e il \"Tennessean\".\nLa Southern Railway (logo SR) nasce come \"South Carolina Canal and Rail Road Company\" addirittura nel 1827, in piena epoca pionieristica, nel Carolina del Sud, espandendosi poi verso l'interno nel Tennessee. La Guerra di Secessione diede un forte impulso alla costruzione di nuove linee ferroviarie, necessarie per il trasporto dei materiali bellici e vitale per l'economia bellica della Confederazione, ma l'invasione e la sconfitta di quest'ultima lasci\u00f2 la SR in una situazione disastrosa. La ricostruzione port\u00f2 a raggiungere con nuove linee i fiumi Ohio e Mississippi, ad assorbire alcune compagnie ferroviarie come la East \"Tennessee, Virginia and Georgia Railroad\" e soprattutto ad assumere la nuova denominazione, \"Southern Railway\" (1894).\nNel '900 la SR controllava cos\u00ec una rete che si estendeva dalla Baia di Chesapeake fino a New Orleans attraverso l'altopiano del Piedmont. La precariet\u00e0 dell'armamento ferroviario e la tortuosit\u00e0 delle linee non permise mai alla compagnia di immettere in servizio macchine gigantesche, contrariamente a molte altre compagnie ferroviarie nordamericane; ciononostante, macchine famose della SR furono le \"pacific\" della classe Sr-4, con la loro livrea verde-oro, alle quali fecero poi seguito le \"mountain\" della serie Ts, nella stessa colorazione. Queste macchine trainavano i convoglio pi\u00f9 prestigiosi, quali il \"Crescent\" (univa New York a New Orleans), il \"Piedmont Limited\", il \"Ponce de Leon\", il \"Royal Palm\", il \"Southerner\" e il \"Sunnyland\". La dieselizzazione inizi\u00f2 nel 1939, e la SR fu la prima grande compagnia statunitense a dismettere le macchine a vapore e a sostituirle totalmente con locomotori diesel. Al momento della fusione nel 1982, la SR aveva circa 13000\u00a0km di linee e attraversava 13 Stati.\nLa sede della \"Norfolk Southern Railway \" \u00e8 Norfolk, Virginia. Il suo simbolo \u00e8 un cavallino nero rampante in campo bianco, mentre la livrea dei suoi locomotori \u00e8 nera con scritte bianche.\nLinee principali.\nLa Norfolk Southern Railway sviluppa le sue linee principali fra la costa orientale e la zona del Mississippi, attraverso la catena dei Monti Appalachi, per circa km di binari in 22 Stati orientali, pi\u00f9 il distretto della Columbia.\nInoltre la Norfolk Southern ha diritto di passaggio su altre tratte di binario in Texas, in Canada e nel Maine.\nPrincipali prodotti trasportati sono:\nVentisei i principali depositi e scali ferroviari che sono:\nLe Officine per le grandi riparazioni sono:"}
{"id": "1509085", "revid": "1711941", "url": "https://it.wikipedia.org/wiki?curid=1509085", "title": "Ras el hanout", "text": "Il Ras el hanout (, letteralmente \"capo della drogheria\") \u00e8 una miscela di circa 30 diverse piante (non esclusivamente spezie) diffusa in tutto il Maghreb. Ci sono tre tipi di miscele di Ras el hanout: Lamrouzia, L'msagna e Monuza.\nComposizione.\nTrattandosi di una miscela molto ricca, ne esistono numerosissime variet\u00e0 a seconda dei gusti dei diversi preparatori e degli acquirenti. La formulazione classica comprende: noce moscata, cannella, macis, anice, curcuma, pepe rosa, pepe bianco, galanga, zenzero, chiodo di garofano, pimento, cardamomo nero, cardamomo verde, boccioli di rosa, lavanda.\nFino al 1990 alcune ricette includevano cantaride polverizzata (la cantaride \u00e8 un piccolo coleottero: \"Lytta vesicatoria\"), la cui vendita come spezia \u00e8 stata proibita in Marocco appunto all'inizio degli anni '90."}
{"id": "1509091", "revid": "22475", "url": "https://it.wikipedia.org/wiki?curid=1509091", "title": "Pain d'\u00e9pices", "text": "Il Pain d'\u00e9pices (cio\u00e8 \"Pan speziato\") \u00e8 un dolce.\n\u00c8 originario della citt\u00e0 di Gertwiller in Alsazia. Il Pain d'\u00e9pices (in inglese 'gingerbread'), a volte tradotto come pan di zenzero , \u00e8 un pane fatto in Francia con una gran quantit\u00e0 di miele e alcune spezie tra cui anice ed eventualmente anche lo zenzero . Il \"pain d'\u00e9pices\" che viene da Dijon ha un'ottima reputazione (sotto il nome: \"pain d'\u00e9pices de Dijon\" o \"pain d'\u00e9pices tipo Dijon\"), sebbene la capitale del Pain \"d'\u00e9pices\" sia la citt\u00e0 di Gertwiller in Alsazia , dove \u00e8 presente anche un museo , il \"Museo del Pain d'epices et de l'Art Populaire Alsacien\".\nIn Francia, la pubblicit\u00e0 di un marchio che produce il dolce, citava una canzone divenuta molto popolare: \u00abProsper, youp la boum! C'\u00e8 il roi du pain d'\u00e9pices ... \u00bb. In Francia, sia la sua preparazione che i suoi ingredienti sono regolati dal sindacato \"Syndicat National de la Biscuiterie Fran\u00e7aise\"."}
{"id": "1509098", "revid": "111763545", "url": "https://it.wikipedia.org/wiki?curid=1509098", "title": "Francesco Vaccarone", "text": "Biografia.\nFrequenta scuole classiche e filosofiche e impara sin da ragazzo l'arte della pittura seguendo gli insegnamenti di G.U.Caselli e di G.Bellani.\n\u00c8 presente dalla fine degli anni cinquanta nella vita artistica nazionale ed internazionale. Il suo primo periodo artistico lo vede influenzato dall'espressionismo tedesco. Verso la fine degli anni sessanta allaccia contatti con artisti dell'avanguardia sperimentale.\nNegli anni settanta pratica la calcografia a Roma, alla Stamperia Il Cigno ed esegue numerose incisioni. Dal 1976 trasferisce parte del suo lavoro a Milano ed inizia una lunga serie di esposizioni in Italia ed all'estero. Riceve premi per la grafica e per la xilografia. \u00c8 stato invitato all'XI Quadriennale nazionale d'arte di Roma nel 1986 e alla LIV Biennale internazionale d'arte di Venezia nel 2011.\nOnorificenze.\nCavaliere Ordine al Merito della Repubblica Italiana, 27/XII/2011"}
{"id": "1509100", "revid": "1543377", "url": "https://it.wikipedia.org/wiki?curid=1509100", "title": "Cajun (spezia)", "text": "Il Cajun \u00e8 una miscela piccante di spezie tipica degli Stati Uniti, nata da differenti culture culinarie, oggi estremamente diffusa in Nord America. Adatta per tutti i piatti di carne rossa e selvaggina.\nIl termine Cajun nasce dal termine \"les Acadians\", usato per descrivere i coloni francesi che si stabilirono nella regione dell'Acadia dell'America settentrionale. Dopo la conquista britannica nei primi anni del 1700, molti Acadiani fuggirono in Louisiana.\nComposizione.\nIl tutto polverizzato."}
{"id": "1509101", "revid": "1632387", "url": "https://it.wikipedia.org/wiki?curid=1509101", "title": "Kalmah", "text": "I Kalmah sono un gruppo musicale melodic death metal formatosi nel 1999 a Oulu in Finlandia.\nStoria.\nLa band nasce con il nome di Ancestor nel 1991, fondata dal cantante e chitarrista Pekka Kokko e dal batterista degli Eternal Tears of Sorrow Petri Sankala. Dopo due dischi demo Antti Kokko, fratello del cantante, e Antti Matti Talala entrano a far parte della band rispettivamente come chitarrista solista e tastierista e il gruppo cambia il nome da Ancestor a Kalmah .\nNel 2000 entr\u00f2 a far parte della band come bassista anche l'attuale frontman degli Eternal Tears of Sorrow, Altti Vetel\u00e4inen (che verr\u00e0 sostituito lo stesso anno da Timo Lehtinen)."}
{"id": "1509105", "revid": "27723", "url": "https://it.wikipedia.org/wiki?curid=1509105", "title": "Il sacrificio di Isacco", "text": ""}
{"id": "1509108", "revid": "27723", "url": "https://it.wikipedia.org/wiki?curid=1509108", "title": "Il Sacrificio di Isacco", "text": ""}
{"id": "1509109", "revid": "174925", "url": "https://it.wikipedia.org/wiki?curid=1509109", "title": "Diatesseron", "text": ""}
{"id": "1509111", "revid": "237161", "url": "https://it.wikipedia.org/wiki?curid=1509111", "title": "\u00a1No pasar\u00e1n!", "text": "\u00a1No pasar\u00e1n!, in francese Ils ne passeront pas!, in inglese They shall not pass!, in italiano Non passeranno! \u00e8 uno slogan di propaganda usato per indicare l'intenzione di difendere a ogni costo una posizione dal nemico. \nLa frase fu dapprima proferita in lingua francese dal generale Robert Nivelle (anche se alcuni la attribuiscono al comandante Philippe P\u00e9tain) durante la battaglia di Verdun della prima guerra mondiale. In seguito apparir\u00e0 su svariati poster di propaganda, come quelli di Maurice Neumont dopo la seconda battaglia della Marna, e sui distintivi dei soldati che combatterono sulla Linea Maginot. \nLa sua versione in lingua spagnola, pi\u00f9 popolare dell'originaria francese, risale invece a un messaggio di Dolores Ib\u00e1rruri ai soldati al fronte, durante la guerra civile spagnola, in cui riprese la celebre frase per incitarli a combattere contro le truppe del generale Franco. \nDa allora \u00e8 stata adottata come slogan politico della lotta contro il fascismo.\nDopo la caduta di Barcellona, Mussolini ebbe a pronunciare in un discorso a Roma il 29 gennaio 1939: \"La parola d'ordine dei rossi era questa: \"\u00a1No pasar\u00e1n!\". Siamo passati, e vi dico...e vi dico che passeremo!\". Nello stesso spirito fu composto nell'ambiente nazionalista spagnolo un cupl\u00e9 intitolato \"\u00a1Ya hemos pasao!\" (in italiano, \"Siamo gi\u00e0 passati!\") che venne interpretato ed inciso dalla cantante Celia G\u00e0mez. Il testo della canzone, ricordando con ironia il motto repubblicano, lo ribalta, sbeffeggiandolo alla luce dell'ingresso delle truppe franchiste a Madrid, attraverso quelle stesse strade dove \u00a1No pasar\u00e1n! era apparso in striscioni e volantini. "}
{"id": "1509112", "revid": "767487", "url": "https://it.wikipedia.org/wiki?curid=1509112", "title": "Wenceslaus Matiegka", "text": "Biografia.\nNato in una famiglia di musicisti, riceve una prima ma importante formazione alla musica imparando violino e pianoforte dagli stessi genitori. Nel 1788 approfondisce le sue conoscenze mediante lo studio dell'armonia e della composizione. Nel 1791 si iscrive alla facolt\u00e0 di giurisprudenza dell'Universit\u00e0 di Praga; terminati gli studi universitari decide per\u00f2 di dedicarsi completamente alla composizione e allo studio del violoncello. Nel 1802 avviene il suo primo incontro con la chitarra, strumento per il quale inizia a scrivere opere di gran valore, sia per chitarra sola che in formazioni da camera, tanto da guadagnarsi rapidamente una buona fama come compositore. Nel 1817 diventa direttore di coro, prima nella chiesa di St. Leopold a Vienna, e in seguito, a partire dal 1820, nella chiesa di St. Joseph. In questo periodo la sua attivit\u00e0 di compositore si rivolge quasi esclusivamente al repertorio sacro, da eseguirsi in occasione delle funzioni liturgiche. Muore a Vienna nel 1830 di tisi polmonare lasciando la moglie Theresia e sei figli. I funerali si svolsero il 23 gennaio a spese della municipalit\u00e0, data l'umile condizione economica della famiglia.\nStile.\nAutore di una cinquantina di composizioni, molte delle quali per chitarra, ha scritto sonate, temi con variazioni, fantasie e alcuni duetti e trii per flauto, violino e chitarra. Nelle sue opere emerge lo stile classico ereditato da grandi compositori come Haydn e Mozart, ma anche una fresca inventiva, specialmente nelle sonate, forma musicale che Matiegka ha perfettamente assimilato. Impressionato dallo stile beethoveniano arrangi\u00f2 la \"Serenata\" op. 8 del compositore di Bonn, per violino, viola e chitarra.\nComposizioni a stampa con numero d'opera.\nOpere per chitarra sola\nOpere da camera con chitarra"}
{"id": "1509113", "revid": "767487", "url": "https://it.wikipedia.org/wiki?curid=1509113", "title": "Ion Neculce", "text": "Nato nel 1672, Ion Neculce si inser\u00ec a corte raggiungendo il grado di dignitario sotto Antioh Cantemir e crescendo ancora sotto il regno di Dimitrie Cantemir, presso il quale assolse diverse funzioni, sia civili che militari. Stette diversi anni in Russia assieme allo stesso Cantemir e le sue doti militari ricevettero l'apprezzamento anche di Pietro il Grande. Tornato in patria, ebbe altri incarichi, anche a livello di ministro, da Constantin Mavrocordat. \nDalle sue cronache, che coprono tutto il periodo della sua vita pubblica, si deduce che mor\u00ec dopo il 1744, visto che in esse cita la caduta dello stesso Constantin Mavrocordat, avvenuta appunto nel 1744."}
{"id": "1509114", "revid": "287204", "url": "https://it.wikipedia.org/wiki?curid=1509114", "title": "Arca di No\u00e9", "text": ""}
{"id": "1509115", "revid": "1573940", "url": "https://it.wikipedia.org/wiki?curid=1509115", "title": "Culex", "text": "Il genere C\u00f9lice (Culex ) \u00e8 il pi\u00f9 grande tra quelli appartenenti alla famiglia dei Cul\u00eccidi; comprende le zanzare ematofaghe per eccellenza, vettore primario di molte malattie virali e parassitiche, tra cui la filariasi e l'encefalite giapponese.\nCiclo vitale.\nLa vita delle zanzare del genere \"Culex\" si pu\u00f2 dividere in quattro fasi: uovo, larva, pupa, adulto.\nHabitat ed abitudini.\nLe zanzare del genere \"Culex\" sono distribuite praticamente ovunque, con una concentrazione che cresce dalle regioni subpolari all'equatore (nella sola America centrale, zona di Panama, se ne contano 88 specie).\nI maschi del genere Culex sono innocui e si nutrono di nettare, mentre le femmine per sviluppare le uova succhiano il sangue dei vertebrati, mammiferi ed uccelli principalmente.\nUna femmina adulta normalmente succhia ripetutamente il sangue, e il costante movimento in volo la porta ad essere un terribile vettore di diffusione di malattie virali e parassitarie.\nLe dimensioni variano moltissimo da specie a specie, dai pochi mm ai cm."}
{"id": "1509119", "revid": "44939", "url": "https://it.wikipedia.org/wiki?curid=1509119", "title": "Telomeri", "text": ""}
{"id": "1509121", "revid": "709406", "url": "https://it.wikipedia.org/wiki?curid=1509121", "title": "Mutazioni puntiformi", "text": ""}
{"id": "1509123", "revid": "1573940", "url": "https://it.wikipedia.org/wiki?curid=1509123", "title": "Anophelinae", "text": "Anophelinae \u00e8 una sottofamiglia di ditteri della famiglia Culicidae.\nTassonomia.\nLa sottofamiglia comprende i seguenti generi:"}
{"id": "1509124", "revid": "709406", "url": "https://it.wikipedia.org/wiki?curid=1509124", "title": "Mutazione puntiforme", "text": ""}
{"id": "1509130", "revid": "1573940", "url": "https://it.wikipedia.org/wiki?curid=1509130", "title": "Culicinae", "text": "Culicinae \u00e8 una sottofamiglia di ditteri della famiglia Culicidae.\nTassonomia.\nLa sottofamiglia comprende le seguenti trib\u00f9 e generi:"}
{"id": "1509134", "revid": "583847", "url": "https://it.wikipedia.org/wiki?curid=1509134", "title": "Brainstorm (gruppo musicale tedesco)", "text": "I Brainstorm sono un gruppo power metal tedesco fondato nel 1989 a Heidenheim an der Brenz.L'attuale cantante Andy B. Franck fa anche parte dei Symphorce."}
{"id": "1509135", "revid": "599013", "url": "https://it.wikipedia.org/wiki?curid=1509135", "title": "Suore di San Giuseppe Benedetto Cottolengo", "text": "Le suore di San Giuseppe Benedetto Cottolengo sono un istituto religioso femminile di diritto pontificio: i membri di questa congregazione, dette popolarmente cottolenghine, pospongono al loro nome la sigla S.S.G.C.\nLa congregazione \u00e8 sorta il 20 giugno 1959 dall'unione, approvata dalla Santa Sede, delle dodici congregazioni femminili (sei dedite all'apostolato attivo, sei alla preghiera contemplativa) fondate da Giuseppe Benedetto Cottolengo (1786-1842) e dai suoi successori per il servizio presso la Piccola casa della Divina Provvidenza.\nStoria.\nNel 1828 Cottolengo diede inizio alla sua opera a favore degli ammalati poveri e, per l'assistenza ai ricoverati, organizz\u00f2 una compagnia ispirata alle dame della carit\u00e0 di san Vincenzo de' Paoli, la cui direzione venne affidata a Marianna Nasi Pullino (1791-1832): orientate alla vita religiosa, il 15 agosto 1833 le prime aspiranti fecero la loro vestizione e il 6 gennaio 1834 le prime ventiquattro suore emisero i voti, dando inizio alla congregazione delle vincenzine (il gruppo pi\u00f9 numeroso all'interno della Piccola Casa).\nNel 1841 Cottolengo fond\u00f2 le suore della divina pastora, per l'educazione religiosa delle ricoverate; il successore di Cottolengo alla direzione dell'opera, Luigi Anglesio (1803-1881), nel 1848 fond\u00f2 le suore sordomute del Sacro Cuore di Maria, specializzate nella confezione di paramenti sacri, e nel 1854 le suore di Santa Croce e quelle di Sant'Eliana, per la cucina e il bucato. A questi gruppi, tutti sorti all'interno della Piccola Casa, si aggiunsero le suore dell'Addolorata, fondate a Torino da Roberto Murialdo.\nAlle sei congregazioni dedite all'apostolato attivo, se ne affiancavano altrettante per la preghiera contemplativa: le suore del Suffragio, fondate nel 1840 per pregare per le anime del Purgatorio; le suore della Piet\u00e0, sorte nel 1841 per pregare per gli agonizzanti e i moribondi; le carmelitane scalze, che dovevano pregare per il bene della Chiesa; le Penitenti di santa Taide, per la conversione delle prostitute; le suore del Sacro Cuore di Ges\u00f9, fondate nel 1852 per pregare per le gerarchie civili, e le adoratrici del Sangue di Cristo, sorte nel 1876 per la conversione dei peccatori.\nI dodici gruppi sono stati uniti con il provvedimento della Congregazione per i religiosi del 20 giugno 1959 nella nuova congregazione delle suore di San Giuseppe Benedetto Cottolengo; il 29 agosto 1967 le religiose sono state organizzate in due rami (uno attivo e uno contemplativo). Le costituzioni dell'istituto sono state approvate definitivamente il 1\u00ba gennaio 1981.\nAlle cottolenghine, nel 1971, \u00e8 stata unita la congregazione torinese delle figlie di San Filippo Neri.\nAttivit\u00e0 e diffusione.\nLe suore Cottolenghine continuano ad operare prevalentemente nel campo sociale e sanitario.\nL'abito delle cottolenghine \u00e8 nero, con colletto bianco e velo nero; portano un crocifisso d'argento sospeso a una catenina e la corona del Rosario al fianco. Le religiose del ramo contemplativo, inoltre, indossano uno scapolare nero.\nSono presenti in numerosi paesi di tutto il mondo: la sede generalizia \u00e8 a Torino.\nAl 31 dicembre 2008 la congregazione contava 1.912 religiose in 118 case."}
{"id": "1509137", "revid": "287204", "url": "https://it.wikipedia.org/wiki?curid=1509137", "title": "Rainbow Studios", "text": ""}
{"id": "1509138", "revid": "124948714", "url": "https://it.wikipedia.org/wiki?curid=1509138", "title": "Sam Lloyd", "text": "Biografia.\nNipote dell'attore Christopher Lloyd e figlio dell'attore Sam Lloyd Sr. e Marianna McGuffin, i suoi genitori divorziarono quando aveva 17 anni. Prese parte con piccoli ruoli al telefilm \"Malcolm\". Successivamente imperson\u00f2 lo psichiatra in \"Desperate Housewives\". Inoltre apparve in una puntata di \"Medium\" e in un episodio di \"Numb3rs\".\nFu anche musicista e cantante a cappella. Assieme ad attori minori della serie televisiva \"Scrubs - Medici ai primi ferri\", di cui faceva parte interpretando il ruolo del legale Ted Buckland, fond\u00f2 i The Blanks, scherzosamente chiamati \"Ted's Band\", che in patria e in America Settentrionale ebbero un grande successo.\nNel 2011 ebbe una parte nella seconda stagione del telefilm \"Cougar Town\", dove diede di nuovo volto a Ted Buckland, il personaggio di \"Scrubs - Medici ai primi ferri\", ma non pi\u00f9 come avvocato, bens\u00ec come cantante.\nNel febbraio 2019 gli fu diagnosticato un cancro ai polmoni inoperabile, lentamente diffusosi su altri organi quali il cervello, il fegato, la colonna vertebrale e la mascella. Mor\u00ec il 30 aprile 2020 all'et\u00e0 di 56 anni.\nEra sposato con Vanessa Villalovos dalla quale ebbe un figlio, Weston (2018)."}
{"id": "1509139", "revid": "104265", "url": "https://it.wikipedia.org/wiki?curid=1509139", "title": "Antonio Vendettini", "text": "Biografia.\nAntonio Bruno Gaetano, figlio di Ercole Antonio e Bernardina, nacque a Pereto il 3 dicembre 1704, all'ora quarta della notte. Battezzato il 7 dicembre 1704 dall'arciprete Berardino Penna; ebbe come padrino don Domenico Mansia di Venezia.\nSpos\u00f2 il 28 settembre 1738 Maria Berti, figlia di Bartolomeo Berti, romano, e Flavia Cantori. Marianna era nipote del servo di Dio Girolamo Berti, elemosiniere di papa Innocenzo XII. La vita di Girolamo Berti fu data alle stampe nel 1741 e dedicata al conte Antonio.\nDi Antonio parla\nEd \u00e8 sempre lui quello riportato con il nome di Antonio Vendetti juniore da Pietro Antonio Corsignani, \u201cche ha esercitato nelle corti di Roma \u00e8 figlio di Ercole-Antonio che fu nobile del marchese di Pri\u00e8 gi\u00e0 ambasciatore in Roma sotto Clemente XI\u201d. Sarebbe stato questo Antonio a fornire a Pietro Antonio Corsignani le notizie della sua famiglia, che verranno poi pubblicate nella \"Reggia Marsicana\" nel 1738. Il Corsignani sar\u00e0 anche padrino del figlio Luigi Filippo, come riportato dall'atto di nascita.\nAntonio fu nominato il 1\u00ba ottobre 1777 per tre mesi Magistrato romano.\nMorto a Pereto il 26 gennaio 1781 a 76 anni, registrato con i titoli di Conte e Patrizio romano; sepolto in una \"capsula lignea\" nel proprio sepolcro di famiglia nella chiesa di San Giorgio martire in Pereto. Marianna Berti, figlia di Bartolomeo Berti e Flavia Cantori, moglie di Antonio, morta a Pereto il 26 febbraio 1786 a 80 anni circa, fu sepolta in una \"capsula lignea\" nel sepolcro della famiglia Vendetti nella chiesa di San Giorgio martire in Pereto.\nAntonio e Marianna ebbero undici figli: Maria Walburga, Maria Angela, Giuseppe Maria, Aloisio, Bernardina, Filippo, Geronimo, Irene, Ercole Francesco e due bambini morti appena nati.\nLa dinastia nobile termina con il figlio Giuseppe Maria."}
{"id": "1509142", "revid": "92723", "url": "https://it.wikipedia.org/wiki?curid=1509142", "title": "Ordine della Stella rossa", "text": "Stabilito il 6 aprile del 1930, l'ordine della Stella rossa () era una decorazione militare dell'Unione Sovietica, distribuita al personale dell'Armata Rossa e della Marina militare sovietica per \u00abazioni eccezionali in causa della difesa dell'Unione Sovietica, tanto in tempi di guerra come in tempi di pace\u00bb. Il primo insignito fu Vasilij Konstantinovi\u010d Bljucher nel settembre del 1930.\nLa decorazione consisteva in una stella pentagonale rossa, recante al centro l'immagine metallica di un soldato con il suo fucile. Sotto l'immagine era situata la sigla CCCP (Urss), e il tutto era sovrastato dalla scritta circolare \u00abProletari di tutti i paesi, unitevi!\u00bb. Infine, nella parte inferiore della stella, erano presenti falce e martello. La decorazione era collocata nel lato destro del petto, senza fiocco sebbene questo si potesse utilizzare in occasioni meno formali.\nL'ordine della Stella rossa fu una delle decorazioni militari pi\u00f9 comuni durante la grande guerra patriottica; ne vennero create circa 3 milioni per pi\u00f9 di 2 milioni di soldati, molti dei quali giovani ufficiali.\nL'ordine venne anche usato come decorazione per lunghe carriere militari, fino allo stabilimento della Medaglia al servizio impeccabile nel 1958.\nL'agente italiano del KGB Giorgio Conforto (nome in codice Dario) \u00e8 stato insignito dell'ordine della Stella rossa nel 1975."}
{"id": "1509143", "revid": "1305772", "url": "https://it.wikipedia.org/wiki?curid=1509143", "title": "Cars - Motori ruggenti (videogioco)", "text": "Cars - Motori ruggenti \u00e8 un videogioco di guida basato sull'omonimo lungometraggio d'animazione. Il gioco \u00e8 stato sviluppato e distribuito da THQ nel 2006 per le principali console e computer.\nModalit\u00e0 di gioco.\nIl gioco consiste sia in una versione carriera in free roaming dove impersoniamo Saetta Mcqueen che riceve varie commissioni dai personaggi della serie nella cittadina di Radiator Springs, sia gare singole e multiplayer. \u00e8 presente anche un negozio in cui spendere i vari punti accumulati nella carriera per comprare personaggi, verniciature e tracciati.\nEventi.\nCapitolo 3.\nPiston Cup\nCircuiti.\nI circuiti saranno vari e disponibili dopo essere sbloccati. Essi comprendono vari giri che variano a seconda del circuito. Alcuni comprendono delle variazioni rispetto agli altri.\nSequel.\n\"Cars - Motori Ruggenti\" non \u00e8 altro che il primo titolo di una trilogia ambientata tra gli eventi di \"Cars - Motori ruggenti\" e \"Cars 2\":. Questo \u00e8 dedicato al film, mentre gli altri contengono minigiochi pur con identici grafica e stile. I videogiochi sono divisi in varie serie.\nPrima serie:\nSerie Mania:\nSeconda serie:"}
{"id": "1509152", "revid": "165042", "url": "https://it.wikipedia.org/wiki?curid=1509152", "title": "Costabona", "text": "Costabona (Ko\u0161tabona in sloveno) \u00e8 un insediamento di 252 abitanti del comune sloveno di Capodistria, situato nell'entroterra dell'Istria settentrionale.\nVi si giunge da Monte di Capodistria prendendo a destra la strada per S. Pietro dell'Amata; la prima deviazione a sinistra porta a Costabona passando dinanzi alla diroccata chiesetta di S. Elena.\nQuesto antico paese medioevale \u00e8 posto sopra un promontorio che si spinge nella valle, a quota 251 m, degradando a \"pasteni\" parzialmente coltivati a vigneto. Il promontorio si \u00e8 formato per l'erosione dovuta ai due torrentelli che scorrono ai suoi fianchi; quello ad est, detto Agu\u00e0r, si chiamava Aquaro ed ora \"Supot\". Arrivando dall'alto, il paese si offre in tutta la sua estensione ed il benvenuto viene dato dalla grande chiesa dei SS. Cosma e Damiano, santi medici. Il toponimo \"Castrum Bonae\" testimonia la romanit\u00e0 del sito, probabilmente una fortificazione romana in cui, secondo un'antica tradizione, era eretto un tempio della dea della salute, la Dea Bona, dal quale si estese il nome al paese; anche dopo l'avvento del Cristianesimo, nei primi secoli d.C. vi giungevano pellegrini in cerca di guarigione.\nIl fianco ovest del promontorio, sotto il paese, \u00e8 zona archeologica dove sono stati effettuati scavi di ricerca. Il Marchesetti sent\u00ec parlare di un castelliere sito sopra Costabona. Pervenne ai patriarchi di Aquileia nel 1028 in seguito a donazione da parte di Corrado II imperatore di Germania e, nel 1186, in un successivo documento di donazione, appare con il nome di \"Costa Bonae\". Risulta che i nobili Verzi di Capodistria ricevevano le decime di questa villa gi\u00e0 dal 1211, Il villaggio, secondo il vescovo Tommasini, era chiuso come un castello con un'antica porta guardata da una torre in difesa. Non esistono tracce della torre n\u00e9 della porta, ma nella relazione del podest\u00e0 capitano Francesco Mauro di Capodistria, nel 1558, si legge che Costabona fu rinforzata nelle sue opere di difesa confermando con ci\u00f2 l'esistenza della torre. Il Naldini, nel XVIII secolo, ricorda che la torre e le fortificazioni erano in rovina. In quel tempo il paese veniva chiamato \"Castelbona\".\nL'immigrazione slovena in questi territori fu permessa dai Veneziani nel XV secolo in quanto terra incolta e disabitata per le guerre e le pestilenze.\nQuesta interessante borgata ha ben tre chiese; la prima, sopraccennata, \u00e8 una costruzione in pietra arenaria a corsi, con abside poligonale e un campanile massiccio con cuspide bassa, addossata all'abside. Su certe pietre vi sono incisi simboli e sigle di riconoscimento dei lapicidi. La chiesa dei SS. Cosma e Damiano ha porte e finestre in stile gotico; \u00e8 stata costruita nel 1446, come riporta una targa di marmo posta a fianco dell'entrata laterale. Sulla porta posteriore dell'abside, c'\u00e8 la data del 1901, sicuramente l'anno della sua ristrutturazione. Circondata da cipressi, \u00e8 recintata da un muro in pietra arenaria a pilastrini portanti elementi decorativi; con il sagrato erboso forma nell'insieme un quadretto francescano. All'interno la chiesa \u00e8 ben tenuta, con un'abside a costoloni e cinque bei altari in marmi policromi.\nAl centro del paese si trova la semplice chiesa di S. Elia, con un piccolo campanile a vela sul retro, costruita nel 1446. L'architrave sopra il portale \u00e8 adorno di sculture; questa \u00e8 la presunta casa natale di S. Elia, conosciuta come la \"Casuccia del Beato confessore Elio\", apostolo e protettore minore di Capodistria nonch\u00e9 discepolo di S. Ermacora. Fu trasformata in chiesa nel 1742 dal vescovo Agostino dei conti Bruti. All'interno fa bella mostra di s\u00e9 l'altare barocco con la statua del Beato Elio.\nLa terza chiesa \u00e8 la parrocchiale dedicata a S. Andrea Apostolo, del 1456, eretta dal vescovo Gabrielli, nell'area del cimitero; si notano ancora delle tombe sul sagrato erboso, dal quale la vista spazia tutt'attorno sopra la valle, con i borghi del versante opposto bene in vista. Divent\u00f2 parrocchia dopo lo smembramento da Paugnano nel 1460, per volont\u00e0 del vescovo Gabrielli. Il Tommasini, nei suoi \"Commentari\" del XVII secolo, informa che i paesi di Puzzole (\"Pu\u010de\") e Plagnave erano sottoposti a questa parrocchia. La costruzione, in pietra arenaria parzialmente intonacata, ha un campanile a vela sulla facciata, con abside poligonale di stile romanico. Sulla facciata \u00e8 posta la data del 1723, l'anno di ricostruzione della medesima. Sul fianco sinistro della chiesa, verso il cimitero, c'\u00e8 una macabra scultura sotto una croce, raffigurante un teschio con due tibie incrociate. All'interno della chiesa, degli affreschi antichi raffiguranti scene riferentesi al villaggio. Nel 1656 Baldassarre Corniani, vescovo di Capodistria, impose al curato di Costabona di cessare la celebrazione della messa in lingua slovena.\nLa campagna, secondo la descrizione del Tommasini, produceva olio e vino ed era ricca di meli, peri, castagne, ghiande e legname; rispecchia esattamente quella attuale, come se il tempo non fosse trascorso, complice la tranquillit\u00e0 del sito, la buona aria che vi regna e l'atmosfera che la circonda. Le case del vecchio borgo sono nello stile contadino istriano, con portici e scalette esterne; casette piccole ed addossate, tutte in pietra arenaria ingiallita dal tempo. Subito sotto il paese, sul costone ad ovest, sgorga una sorgente; un'altra \u00e8 sita ad 1\u00a0km a nord-est.\nGli orsi vagavano fra queste colline ancora nel XVII secolo. Il borgo era sotto la giurisdizione di uno zuppano, che soprintendeva anche a Puzzole (\"Pu\u010de\") e a Plagnave e tutti e tre i paesi erano ancora, nel XVII secolo, propriet\u00e0 dei signori Verzi.\nNel dopoguerra, il paese ha accolto anche gente emigrata dall'interno.\nDalla chiesa dei SS. Cosma e Damiano una carrareccia scende a valle, passando per la frazione di Crevatini; nei paraggi in cui incrocia la strada sterrata del fondovalle c'era un mulino che veniva azionato dalle acque correnti del fiume Dragogna."}
{"id": "1509159", "revid": "661526", "url": "https://it.wikipedia.org/wiki?curid=1509159", "title": "Senza sangue", "text": "Senza sangue \u00e8 un romanzo dello scrittore italiano Alessandro Baricco. \u00c8 stato pubblicato dalla casa editrice Rizzoli nel 2002.\nTrama.\nIl romanzo, diviso in due parti chiamate \"Uno\" e \"Due\", \u00e8 incentrato sulla figura di Nina, figlia del proprietario della fattoria di Mato Rujo.\nLa prima parte si svolge nella vecchia fattoria, dove Nina, ancora bambina, \u00e8 protagonista passiva di ci\u00f2 che le accade attorno, costretta ad assistere nascosta ed impotente all'assassinio del padre Manuel Roca e del fratello da parte di un commando in cerca di vendetta. Scampa all'eccidio grazie ad una botola dove il padre le aveva detto di nascondersi, dentro la quale rimane rannicchiata.\nNella seconda parte Nina, in et\u00e0 matura, ritrova Tito, uno di componenti di quell'efferato delitto a cui anni prima aveva assistito. Lui viene invitato da lei in un caff\u00e8 a ricordare il passato fino a giungere all'episodio che aveva profondamente segnato la vita di entrambi. Nina alla fine invita uno stupito Tito in un albergo per fare l'amore, ritrovandosi ad assumere la stessa posizione rannicchiata che tanti anni prima l'aveva preservata dalla morte.\nAdattamento cinematografico.\nI diritti cinematografici del romanzo sono stati acquistati da Angelina Jolie."}
{"id": "1509161", "revid": "22475", "url": "https://it.wikipedia.org/wiki?curid=1509161", "title": "Valvola a fungo", "text": "La valvola a fungo (in inglese \"poppet valve\" o \"mushroom valve\") nei motori a combustione interna del tipo a quattro tempi, lavora e viene progettata assieme alla propria sede valvola per poter regolare l'immissione o emissione delle miscele gassose, come la miscela aria - combustibile o i gas di scarico, senza che questi ritornino indietro o fuoriescano dal cilindro durante le fasi di compressione e scoppio.\nDescrizione, materiali e manutenzione.\nLe valvole a fungo vengono costruite con varie leghe:\nOltre a necessitare di caratteristiche di elevata resistenza e bassa dilatazione, le valvole devono disperdere in modo opportuno il calore. Per le valvole lato scarico, che sono soggette a temperature dei gas di scarico particolarmente elevate, la loro normale temperatura d'esercizio deve attestarsi intorno ai 800\u00a0\u00b0C; se superassero queste temperature, provocherebbero una accensione spontanea della miscela combustibile.\nAlcune valvole a fungo di scarico per migliorarne il raffreddamento all'interno del corpo valvola (stelo o stelo e valvola) \u00e8 cavo e riempito in parte con il sodio (che diventa liquido a 97,8\u00a0\u00b0C), che alle temperature di esercizio si fonde trasportando il calore dal fungo allo stelo per convezione mentre viene ripetutamente shakerato da un estremo all'altro della valvola.\nNei modelli pi\u00f9 sportivi o nei ricambi aftermarket (non di primo impianto) sono disponibili valvole al titanio, che rispetto alle valvole costruite con la classica lega, garantiscono una maggiore leggerezza e qualit\u00e0 meccaniche, ma risultano notevolmente costose.\nTale valvola per lavorare correttamente deve avere una determinata sede, la quale pu\u00f2 essere integrata (nei motori in ghisa) o riportata tramite inserti in acciaio, ghisa o bronzo e quindi essere un elemento a s\u00e9 stante da alloggiare per interferenza, il quale deve essere profilato in modo da poter garantire una corretta chiusura del condotto, nel caso si debba sostituire uno di questi componenti o farne la revisione, si deve o \u00e8 consigliato la smerigliatura degli stessi, in modo da ripristinarne il funzionamento ottimale\nDisposizione.\nLe valvole a fungo possono essere disposte in due modi:\nMovimento.\nIl movimento d'apertura delle valvole \u00e8 del tipo lineare, ma nel caso queste valvole siano pi\u00f9 di due, possono assumere nomi diversi a seconda del loro movimento rispetto al centro del cilindro:\nAzionamento.\nTali valvole possono essere azionate tramite diversi sistemi:\nRichiamo.\nPer far ritornare le valvole a fungo alla loro sede e chiudere il passaggio dei gas si possono utilizzare varie tecniche:\nIl richiamo della valvola \u00e8 molto importante, in quanto una ridotta velocit\u00e0 di richiamo non permette alla valvola di copiare il profilo della camma e di non seguire in modo corretto la sua legge d'alzata, allo stesso modo una scarsa forza di richiamo (precarico) in condizione di valvola chiusa pu\u00f2 indurre ad uno sfarfallio della valvola a fungo, in quanto rimbalza sulla sede per via della sua componente elastica e delle masse che la compongono.\nLa qualit\u00e0 del richiamo delle valvole oltre a dipendere strettamente dal sistema utilizzato per il richiamo, \u00e8 strettamente correlato anche al peso delle singole valvole, motivo per cui nei motori sportivi che lavorano a regimi pi\u00f9 elevati si prediligono valvole pi\u00f9 leggere, generalmente utilizzando schemi con un numero maggiore di valvole.\nDimensione e numero.\nLe valvole possono avere dimensioni:\nPer esempio in un motore aspirato si hanno diverse dimensioni delle valvole rispetto all'alesaggio, dove nel caso l'angolo tra le valvole sia di 0\u00b0 si ha:\nMentre la distanza tra valvola e bordo del cilindro \u00e8 pari a 0,03 rispetto al diametro, mentre la distanza tra le valvole di aspirazione o aspirazione e scarico \u00e8 pari a 0,12, mentre la distanza tra valvole di scarico \u00e8 pari 0,133.&lt;br&gt;\nQuesti valori cambiano qualora l'angolo tra le valvole cresce, difatti all'aumentare dell'inclinazione (massimo 90\u00b0) si aumenta la superficie a disposizione, il che permette l'uso di valvole a diametro maggiore e di conseguenza cresce anche la sezione di passaggio, per fare un esempio una distribuzione a 4 valvole rispetto ad una distribuzione a 2 valvole risulta vantaggiosa sulla sezione totale di passaggio solo se l'angolo tra le valvole \u00e8 inferiore a 68\u00b0, il che si ripercuote anche dal punto di vista fluidodinamico e quindi della respirazione del motore, in quanto la portata d'aria \u00e8 strettamente correlata con la sezione di passaggio totale.&lt;br&gt;\nRitornando ai valori riferiti alle valvole inclinate di 0\u00b0 si ha che la distribuzione a 4 valvole lato aspirazione ha uno svantaggio del 9% rispetto ai sistemi a 3 valvole, mentre ha un vantaggio del 12,5% rispetto ai sistemi a 2 valvole, mentre sul lato scarico ha uno svantaggio del 6,5% rispetto ai sistemi a 3 valvole, mentre ha un vantaggio del 16,5% rispetto ai sistemi a 2 valvole.\nDurante gli ultimi decenni del secondo millennio sono stati provati anche distribuzioni con 5 valvole per cilindro su svariati motori sportivi, ma si \u00e8 arrivati ad usare anche 6 valvole per cilindro, in questo caso solo da Maserati con brevetto del 1985 e prototipo 6.36, altra casa che ha effettuato tale soluzione \u00e8 la Ducati nella seconda met\u00e0 degli anni Novanta"}
{"id": "1509162", "revid": "2044019", "url": "https://it.wikipedia.org/wiki?curid=1509162", "title": "La gang del bosco (videogioco)", "text": "La gang del bosco (\"Over the Hedge\") \u00e8 un videogioco d'azione sviluppato dalla Edge of Reality e pubblicato dalla Activision. Il gioco si basa sul film omonimo dello stesso anno e fa da seguito alla trama, dopo aver rivisitato il climax del finale del film.\nTrama.\nL'inizio del gioco, che rivede con alcune differenze la parte finale del film, fa da tutorial. Gli animali del bosco confinato dalla siepe di Suburia decidono di attaccare la casa della presidentessa dell'associazione dei residenti del quartiere, Gladys, che ha tappezzato il suo giardino di trappole che il procione RJ e la tartaruga Verne disattivano, permettendo a Stella di distrarre il gatto Tigre, mentre loro derubano Gladys di tutte le sue provviste, ma sono colti in flagrante dalla padrona di casa e da Spartaco, il disinfestatore che ha piazzato le trappole, che ingabbia tutti meno RJ, che riesce a scappare con la refurtiva da restituire a Vincent, l'orso con cui era in debito, ma poi RJ, preso dai sensi di colpa, attacca il passante furgoncino di Spartaco con il cibo, nel disperato tentativo di salvare i suoi amici, venendo inseguito da Vincent. Mentre la puzzola Stella e lo scoiattolo Hammy liberano tutti dalle gabbie, per poi stendere il conducente e far schiantare il furgone a casa di Gladys, che insegue con Spartaco e Vincent gli animali fino alla siepe, dove RJ, Verne e Hammy intrappolano tutti e tre i loro avversari nello Sconciator Turbo, un pericolo macchinario trappola che neutralizza tutti quanti.\nMentre gli animali proseguono con le loro razzie al sobborgo per riempire in tutta calma il loro tronco di provviste per il letargo, derubando gli umani anche di una TV, Spartaco ha condotto degli esperimenti su altri animali parassiti, quali ratti, e gli ha fatto indossare un elmetto per il controllo mentale come sistema di antifurto animale, obbligandoli a devastare le provviste e la TV del boschetto.\nCon un mese di distanza dall'inverno, gli animali si rimettono a razziare tutto il sobborgo, combattendo con gli animali controllati dagli elmetti e le trappole mortali di Spartaco. Rubato anche un proiettore e una TV, RJ propone di rubare un'antenna satellitare dalla tana di Vincent, rassicurando tutti che non dovrebbe esserci, ma scoprono proprio quando arrivano alla tana che Vincent non solo \u00e8 presente ma che \u00e8 sotto il controllo di Spartaco. Tuttavia, dopo avergli tolto l'elmetto, Verne propone a Vincent di unirsi al loro gruppo per potersi vendicare su Spartaco e Vincent accetta molto volentieri e si offre anche di spartire il suo cibo con loro.\nPurtroppo, durante un assalto ad un Luna Park, Heather, la figlia dell'opossum Ozzie, viene rapita da Spartaco. Gli animali, dopo aver derubato Gladys sia del suo cibo che del suo palmare per poter rintracciare Spartaco, vengono attaccati dall'umana, che prende il furgone di Spartaco, armato di cannoni e torrette per distruggerli, ma finisce con lo schiantarsi e andare in prigione, ma Spartaco compie un mega assalto al bosco, mandando tutti gli animali sotto il suo controllo ad attaccarli, ma questi vengono sconfitti e liberati, rivelando che Heather sta prendendo tempo dal farsi impiantare l'elmetto, fingendosi morta. Rintracciata l'Universit\u00e0 della Vermtech, dove si trova il laboratorio di Spartaco, gli animali l'assaltano, liberano gli altri ed Heather, facendo esplodere il radiocomando di tutti gli elmetti, e mandando a fuoco l'intera universit\u00e0.\nFesteggiando con tutti gli animali liberati, che si sono stabiliti nel bosco, il gatto di Gladys compreso, Verne inizia a preoccuparsi che potrebbero non avere abbastanza cibo, ma RJ lo rassicura mostrandogli che ne ha gi\u00e0 raccolto altro per tutti quanti.\nModalit\u00e0 di gioco.\nGli unici personaggi giocabili sono solo Verne, RJ, Hammy e Stella. Tutti e quattro non si differenziano in alcun modo se non nelle frasi enunciate negli intermezzi non-animati. Il giocatore pu\u00f2 scegliere uno di loro e anche un secondo personaggio che pu\u00f2 accompagnarlo. Le loro abilit\u00e0 non si differenziano se non esteticamente.\nI livelli sono divisi in categorie: i livelli normali, i livelli di raccolta, i livelli di scorta e i livelli boss. Nei livelli normali, i personaggi devono superare il livello evitando le trappole (quali laser, torrette, gabbie, sonniferi e allarmi) e i nemici, finch\u00e9 non raggiungono la met\u00e0 designata. Nei livelli di raccolta, i personaggi devono portare delle specifiche tipologie di cibo ai loro amici che caricheranno la roba sul carrello tirato da Ozzie, che i personaggi dovranno proteggere dai nemici nei livelli di scorta fino alla siepe. Nei livelli boss, i personaggi devono battere un boss, scappare da esso o distruggerlo.\nSebbene i personaggi possano cambiare le armi durante la partita, queste sono solo estetiche mentre, gli unici veri potenziamenti del gioco sono i cappelli che consentiranno al personaggi che lo indossa di subire 5 danni extra. Ci sono inoltre pistole giocattolo che consentono a chi ce le ha equipaggiate di colpire con 20 o 10 colpi i nemici, uccidendo all'istante quelli piccoli.\nI livelli hanno due tipi di obbiettivi: gli obbiettivi primari sono quelli da eseguire per poter concludere il livello, mentre i secondari sono solo obbiettivi extra necessari solo per il completamento del gioco (solitamente gli obbiettivi chiedono di non svenire o di collezionare degli oggetti specifici o di non cadere dai precipizi e cos\u00ec via).\nGli oggetti collezionabili consentono di sbloccare minigiochi, storyboard dei segmenti animati, rendering dei personaggi e anche strisce del fumetto tradotte da cui il film si ispira."}
{"id": "1509163", "revid": "767487", "url": "https://it.wikipedia.org/wiki?curid=1509163", "title": "Lorgnette", "text": "I lorgnette sono occhialini con una impugnatura a stanghetta. Il termine appartiene alla lingua francese, e si riferisce ad un accessorio di moda in uso all'inizio del XX secolo, soprattutto tra le donne benestanti, che ricorrevano ad esso per ovviare a deficit di vista o per darsi un tono a teatro o nelle gallerie d'arte. \u00c8 dotato di una o due lenti, un manico molto pi\u00f9 lungo che nei \"Fassamano\" ed un'impugnatura spesso abbellita da incisioni o traforature."}
{"id": "1509165", "revid": "125725845", "url": "https://it.wikipedia.org/wiki?curid=1509165", "title": "Bee Movie", "text": "Bee Movie \u00e8 un film d'animazione del 2007 realizzato in computer grafica e candidato al Golden Globe come miglior film d'animazione. Nella versione originale \u00e8 stato doppiato, fra gli altri, da Jerry Seinfeld, Ren\u00e9e Zellweger e Chris Rock. Prodotto dalla DreamWorks Animation, \u00e8 diretto da Simon J. Smith e Steve Hickner. Il titolo del film \u00e8 un gioco di parole sul termine \"B-movie\", ed \u00e8 uscito nelle sale statunitensi il 2 novembre 2007, mentre in quelle italiane il 21 dicembre dello stesso anno.\n\u00c8 il primo film d'animazione con la sceneggiatura firmata da Seinfeld, che lo ha scritto con Spike Feresten, Barry Marder e Andy Robin. Il cast e il reparto tecnico includono molti veterani che provengono dalla sitcom \"Seinfeld\", compresi gli sceneggiatori/produttori Ferester e Robin, e gli attori Michael Richards, Patrick Warburton e Larry Miller.\nNel film appaiono anche i personaggi di Sting e Ray Liotta nei rispettivi ruoli di loro stessi, nonch\u00e9 un'ape giornalista con le sembianze di Larry King.\nTrama.\nBarry Bee Benson \u00e8 un'ape che vive in un alveare nella citt\u00e0 di New York a Central Park su un albero vicino allo stagno delle tartarughe. Dopo solo tre giorni di college, Barry e il suo amico Adam Flayman si sono laureati; Barry resta sorpreso e amareggiato quando vede che ha una sola possibilit\u00e0 di carriera: il miele. Alla ricerca di nuove prospettive, si avventura fuori dall'alveare e infrange una delle regole cardine del mondo delle api: parla cio\u00e8 con un'umana, una fiorista di nome Vanessa Bloom. Barry rimane sconvolto nell'apprendere che gli umani usano e mangiano ormai da secoli il miele delle api, e inoltre si rende conto che la sua vera vocazione \u00e8 quella di intentare una causa contro l'umanit\u00e0 per il furto del loro prezioso miele.\nIl fidanzato di Vanessa, Ken, scopre che tra quest'ultima e Barry c'\u00e8 un rapporto sentimentale, e lo scova pure a cenare e brindare con Vanessa, e cos\u00ec tenta di uccidere Barry mentre va in bagno; Vanessa vede delle fiamme e sente delle urla, cos\u00ec corre subito a rimproverare Ken, e dopo uno sfogo gli d\u00e0 l'addio.\nBarry vince la causa, e tutto il miele del mondo viene confiscato e restituito alle api. Barry e Vanessa, per\u00f2, presto scoprono che, una volta tornato il miele di tutto il mondo alle api, queste non hanno pi\u00f9 un lavoro, vista l'abbondanza del prezioso bene. Barry si rende anche conto che senza l'impollinazione, i fiori e tutta la vita vegetale \u00e8 destinata a morire, cos\u00ec come tutta la vita sulla Terra, vista la mancata produzione di ossigeno e data la mancanza del primo anello della \"catena alimentare\". Per tornare alla normalit\u00e0, lui e Vanessa rubano i fiori a una parata di rose in California: portando fiori freschi in citt\u00e0 e impollinando nuovamente le piante si riuscir\u00e0 a salvare il mondo.\nDurante il volo di rientro, Barry, accidentalmente, mette fuori gioco i piloti, perci\u00f2 chiede a Vanessa di prendere il controllo dell'aereo. Lei se la cava bene, fino a quando un fulmine colpisce il mezzo: in realt\u00e0 era il pilota automatico a gestire il volo fino a quel momento, e quindi ora sono davvero nei guai. Sconvolti da quanto visto in televisione, tutte le api, soprattutto Adam, l'amico di Barry, corrono in aiuto di Barry formando due gruppi: uno aiuta l'aeroplano a volare, mentre l'altro forma un gigantesco fiore sulla pista d'atterraggio per indicare all'aereo dove atterrare. Subito dopo, le api tornano al loro lavoro e restituiscono il miele agli umani, capendo che senza il loro miele e il loro verde questi non possono essere felici, e lo stesso vale per le api che senza il loro lavoro non sanno cosa fare. In definitiva, sia api sia umani ora stanno molto meglio. Barry diventa un membro delle api deputate a prendere il polline dai fiori e all'impollinazione (i cosiddetti \"fuchi-fichi\") e aiuta a restaurare la normalit\u00e0.\nLa scena finale mostra Barry nel suo studio legale all'interno del negozio di fiori di Vanessa, che ha ora moltissimi clienti. Barry ascolta le lamentele di un nuovo cliente (una mucca che afferma che gli umani rubano il suo latte senza darle niente in cambio), ma in seguito a un'emergenza \u00e8 costretto a congedarsi, e, insieme ai \"fuchi-fichi\", ad andare a reimpollinare altri fiori su richiesta di Vanessa.\nProduzione.\nIl film, con un budget stimato di $, ha incassato negli USA $ circa, e in totale oltre $, che lo hanno portato al 17\u00ba posto per incassi nel 2007 e al 249\u00ba di tutti i tempi.\nAccoglienza.\nCritica.\nBee Movie ha ricevuto critiche per met\u00e0 positive e per met\u00e0 negative. Le recensioni della scrittrice di scienza del \"New York Times\" Natalie Angier e del vincitore del premio Pulitzer Bert H\u00f6lldobler hanno aspramente criticato il film per avere rappresentato in modo non veritiero la societ\u00e0 degli insetti, mostrando che a lavorare sono i maschi, che nella realt\u00e0 non raccolgono nettare n\u00e9 impollinano, e non le femmine, a differenza del film \"A Bug's Life\".\nSu Rotten Tomatoes registra un gradimento del 50% con un voto medio di 5,7/10 basato su 173 critiche, il consenso critico implica: \"\u201cBee Movie ha dei momenti umoristici, ma una premessa scomoda e una consegna docile lo rende per lo pi\u00f9 dimenticabile.\u201d\" Su Metacritic ha un punteggio del 54 su 100 basato su 34 recensioni che indica come \"\u201crecensioni miste o medie\u201d.\"\nRiconoscimenti.\n\"Bee Movie\" \u00e8 stato candidato come miglior film d'animazione al 65\u00ba Golden Globe."}
{"id": "1509167", "revid": "19933", "url": "https://it.wikipedia.org/wiki?curid=1509167", "title": "Mcdonald Mariga", "text": ""}
{"id": "1509169", "revid": "13061565", "url": "https://it.wikipedia.org/wiki?curid=1509169", "title": "Teoria delle corde", "text": ""}
{"id": "1509173", "revid": "373458", "url": "https://it.wikipedia.org/wiki?curid=1509173", "title": "Naghib Mahfuz", "text": ""}
{"id": "1509180", "revid": "1149807", "url": "https://it.wikipedia.org/wiki?curid=1509180", "title": "Teen Titans (videogioco 2006)", "text": "Teen Titans \u00e8 un videogioco d'avventura sviluppato dalla Artificial Mind &amp; Movement e pubblicato dalla THQ per Nintendo GameCube, Xbox e PlayStation 2 nel 2006. Il videogioco \u00e8 tratto dal cartone animato statunitense \"Teen Titans\"."}
{"id": "1509185", "revid": "110157", "url": "https://it.wikipedia.org/wiki?curid=1509185", "title": "Doctrinale Puerorum", "text": "Doctrinale Puerorum (\"Dottrinale dei bambini\") \u00e8 una grammatica scritta, nei primi anni del XIII secolo, dal monaco francese Alexander de Villedieu.\nIl testo, derivato dagli studi realizzati da Prisciano, costitu\u00ec la base dell'insegnamento della grammatica per circa due secoli, dal XIII al XIV secolo. Lo stesso Villadieu scrisse un trattato sui primi elementi di matematica intitolato \"Canto de Algorismo\"."}
{"id": "1509186", "revid": "767487", "url": "https://it.wikipedia.org/wiki?curid=1509186", "title": "D\u00e9sir\u00e9 Charnay", "text": "Biografia.\nLa sua notoriet\u00e0 \u00e8 legata alle esplorazioni effettuate in Messico ed in America Centrale ed in particolare all'uso pionieristico della fotografia per la documentazione delle sue scoperte.\nNel 1850 lascia la Francia per stabilirsi a New Orleans, in Louisiana, dove vive impartendo lezioni di francese. \nInfluenzato dalla pubblicazione delle esplorazioni di John Lloyd Stephens e Frederick Catherwood, nel 1857 parte per il Messico, con una spedizione finanziata dal Ministero dell'Educazione francese, per esplorare le rovine delle antiche civilt\u00e0 precolombiane. A lui si devono le prime fotografie dei siti di Mitla, Izamal e Chich\u00e9n Itz\u00e1, pubblicate nel 1862 nell'album fotografico \"Cit\u00e9s et ruines am\u00e9ricaines\", che gli fruttano la notoriet\u00e0.\nNel 1863 partecipa ad una spedizione coloniale francese in Madagascar, pubblicando reportage fotografici; in seguito realizza altre spedizioni in Cile e Argentina (1875), a Giava e in Australia (1878).\nTra il 1880 e il 1882 realizza un secondo viaggio in Messico, per la esplorazione dei vulcani Popocat\u00e9petl e Iztacc\u00edhuatl."}
{"id": "1509190", "revid": "767487", "url": "https://it.wikipedia.org/wiki?curid=1509190", "title": "Rashad Bell", "text": "Dal giugno 2012 \u00e8 in possesso del passaporto ungherese.\nCarriera.\nOriginario dell'area newyorkese del Queens, inizia con il basket solamente attorno ai 16 anni: prima di avvicinarsi alla pallacanestro infatti, Rashad si dilettava nel baseball come lanciatore e prima base.\nDopo essere uscito nel 2005 da Boston University, Bell emigra in Finlandia per quella che \u00e8 la sua prima esperienza da professionista: qui veste la maglia del Porvoon Tarmo, venendo eletto miglior ala del campionato. Dopo una breve esperienza nella USBL tra le file dei Long Island PrimeTime, \"RB\" gioca la carta ungherese militando nello ZTE KK, dove viene eletto MVP del campionato e capocannoniere (25,4 punti e 9,1 rimbalzi per lui).\nRashad continua a girare il mondo: nella prima parte del 2007 approda nelle Filippine ai Coca-Cola Tigers, squadra in cui curiosamente un anno prima giocava il suo futuro compagno di squadra Omar Thomas. Bell conferma il rendimento positivo, spesso realizzando partite da 30 o pi\u00f9 punti.\nNel luglio 2007 arriva la chiamata dai Crabs Rimini, campionato di Legadue. Voluto da Renzo Vecchiato e da coach Giampiero Ticchi, l'attenzione su di lui era gi\u00e0 viva da un primo scouting invernale. Il suo bottino in canotta biancorossa \u00e8 di 15,5 punti e 6,3 rimbalzi a gara.\nRitorna poi a disputare il suo secondo campionato magiaro nella stagione 2008-09, firmando con gli ungheresi dell'Albacomp. Successivamente vola in Asia, dividendosi tra il campionato delle Filippine e quello della Corea del Sud. Nel biennio 2010-2012 \u00e8 di scena ancora in Ungheria, questa volta a K\u00f6rmend, mentre nella stagione 2012-13 fa parte dello Szolnok con lo status di passaportato, visto che nel frattempo aveva ottenuto il passaporto del paese magiaro.\nContinua poi ad avere una serie di parentesi in giro per il mondo, spesso a breve termine, viste le esperienze in Medio Oriente (tra Iraq, Emirati Arabi dove ha fatto una partita da 58 punti con l'Al Jazeera, Libano, Qatar e Arabia Saudita) o in America centro-meridionale (tra Repubblica Dominicana, Uruguay e Venezuela)."}
{"id": "1509196", "revid": "767487", "url": "https://it.wikipedia.org/wiki?curid=1509196", "title": "Ettadhamen-Mnihla", "text": "Ettadhamen-Mnihla \u00e8 una municipalit\u00e0 della Tunisia. Fa parte dell'agglomerato urbano di Tunisi e del governatorato di Ariana.\n\u00c8 formata da due insediamenti, Ettadhamen (che in arabo significa \"solidariet\u00e0\") e Mnihla, la cui creazione risale agli anni settanta, dovuta all'incremento della popolazione metropolitana."}
{"id": "1509200", "revid": "123328140", "url": "https://it.wikipedia.org/wiki?curid=1509200", "title": "Castelnuovo al Volturno", "text": "Castelnuovo al Volturno \u00e8 la frazione pi\u00f9 popolosa e antica del Comune di Rocchetta al Volturno nella Provincia di Isernia in Molise.\n\u00c8 situata ai piedi delle Mainarde, pi\u00f9 precisamente ai piedi di Monte Marrone, famoso per l'omonima battaglia di Monte Marrone nel 31 marzo del 1944.\nStoria.\nEstate del 1944.\nDurante la seconda guerra mondiale, la frazione di Rocchetta di Castelnuovo al Volturno, nell'ottobre 1943 venne rastrellata e occupata dai tedeschi in vista dei combattimenti sulla Linea Gustav, che passava per Castelnuovo al Volturno, ed evacuarono i civili verso il nord Italia. I tedeschi effettuarono requisizioni di derrate alimentari e di bestiame, e il 27 ottobre, il comando tedesco locale dispose l\u2019evacuazione di tutta l\u2019area entro cinque giorni. Dopo l\u2019ultimatum chiunque si fosse trovato in quella zona sarebbe stato passato per le armi. Accadde cos\u00ec che in due diverse occasioni, il 14 ed il 16 novembre, furono uccisi due anziani coniugi che non avevano voluto lasciare il paese, compreso nell'area interdetta ai civili.\nAl termine dei combattimenti i rimanenti collaborarono con gli Alleati che stavano combattendo nella zona, compreso il Corpo Italiano di Liberazione che con gli alpini del battaglione Piemonte combatt\u00e9 nella battaglia di Monte Marrone\nGiaime Pintor.\nNei pressi della localit\u00e0 Santa Lucia, perse la vita il primo dicembre del 1943, lo scrittore e giornalista antifascista Giaime Pintor, mentre cercava di attraversare le linee nemiche alla volta di Roma, per poter proseguire da partigiano la lotta contro il nazifascismo; a lui oggi \u00e8 dedicato un monumento nella localit\u00e0 dov'\u00e8 deceduto."}
{"id": "1509207", "revid": "729019", "url": "https://it.wikipedia.org/wiki?curid=1509207", "title": "U.S. Route 83", "text": "La U.S. Highway 83, con i suoi 3.048\u00a0km (1.894\u00a0mi) di lunghezza, \u00e8 una delle pi\u00f9 lunghe strade nord-sud statunitensi. Solo tre altre strade nord-sud sono pi\u00f9 lunghe: la U.S. Route 1, la U.S. Route 41 e la U.S. Route 87.\nIl termine settentrionale della strada \u00e8 a nord di Westhope (ND), presso il confine canadese, dove continua come Manitoba Highway 83; il suo termine meridionale \u00e8 a Brownsville (TX) al Ponte Internazionale del Veterano sul confine messicano, che lo collega all'Autostrada Federale Messicana 180."}
{"id": "1509208", "revid": "34928", "url": "https://it.wikipedia.org/wiki?curid=1509208", "title": "Ras El Hanout", "text": ""}
{"id": "1509212", "revid": "33888", "url": "https://it.wikipedia.org/wiki?curid=1509212", "title": "Pietro Paolo Trompeo", "text": "Biografia.\nDi famiglia piemontese trapiantata a Roma (il padre Eugenio fu assessore comunale sotto il sindaco Ernesto Nathan), dopo gli studi liceali al Liceo classico Ennio Quirino Visconti e al Liceo classico Terenzio Mamiani (vi ebbe come insegnante Giulio Salvadori), si laure\u00f2 in Lettere nel 1912 presso l'Universit\u00e0 \"La Sapienza\" di Roma con Cesare De Lollis.\nDal 1922 al 1957 fu docente di lingua e letteratura francese in quella stessa universit\u00e0; compose inoltre pregevoli monografie - caratterizzate da grande finezza ed erudizione - nonch\u00e9 alcuni testi scolastici.\nCollabor\u00f2, con una certa assiduit\u00e0, a varie riviste (\"Nuova Antologia\", \"Studi Romani\", \"Le Divan\", \"Letteratura\", \"Lingua nostra\", \"Primato\", ecc.) e quotidiani (\"Il Popolo di Roma\", \"Il Messaggero\", \"Il Giornale d'Italia\", \"L'Osservatore Romano\", \"La Stampa\", \"Corriere della Sera\"), segnalandosi per il garbo e l'eleganza dello stile e la franca ispirazione cristiana; fu condirettore de \"La Cultura\" (1930-1933) e direttore de \"La Fiera Letteraria\" (1948-1949)."}
{"id": "1509215", "revid": "767487", "url": "https://it.wikipedia.org/wiki?curid=1509215", "title": "Ignazio Fiore", "text": "Attivit\u00e0 scacchistica.\nNel 1925 vinse il torneo nazionale a Bologna, diventando Maestro a tavolino. \nAttivo a Palermo (1922-27), Bologna (13-27 settembre 1925; 1949), Napoli (1927), Milano (13-24 aprile 1938), Ragusa (1938; 1940), Foggia (1939-41), Ferrara (1952), Cosenza (1949-54). \nGiocatore per corrispondenza (1923; 1939-41; 1949-54), disput\u00f2 quattro finali del campionato italiano classificandosi una volta secondo, due volte terzo e una volta quinto. "}
{"id": "1509216", "revid": "819238", "url": "https://it.wikipedia.org/wiki?curid=1509216", "title": "Ferrovia Lucca-Pontedera", "text": "La ferrovia Lucca-Pontedera \u00e8 stata una linea ferroviaria non elettrificata a scartamento ordinario che collegava la stazione di Pontedera, sulla ferrovia Leopolda, a quella di Lucca, sulla ferrovia Firenze-Viareggio. Danneggiata in seguito agli eventi bellici nel 1944, la linea non fu mai ricostruita e venne definitivamente dismessa nel 1958.\nStoria.\nIl progetto.\nFino al XIX secolo gli scambi commerciali tra il Valdarno pisano e Lucca avvenivano tramite il lago di Bientina, un esteso lago situato in una depressione adiacente al Monte Pisano. Nel 1859, il granduca di Toscana Leopoldo II dispose la bonifica del lago, interrompendo di fatto la pi\u00f9 importante via di comunicazione tra Lucca e il Valdarno Inferiore; da subito si cominci\u00f2 a pensare di riconettere le due zone, ipotizzando la costruzione di una ferrovia che da Lucca raggiungesse Pontedera per poi proseguire in direzione di Volterra e Cecina, attraversando la valle del fiume Era.\nLo sviluppo industriale di Pontedera e il fiorente commercio della zona un tempo occupata dal lago di Bientina spinsero sempre di pi\u00f9 verso la creazione di una nuova ed efficiente via di comunicazione che attraversasse l'area, ma l'opposizione di Pisa e Firenze rimand\u00f2 di svariati anni la realizzazione dell'opera, di cui si torn\u00f2 a parlare solo nel XX secolo. Il 21 dicembre 1903 il Consiglio Provinciale di Pisa approv\u00f2 finalmente la realizzazione della linea; il progetto fu curato dall'ingegnere Anselmo Ciappi e venne approvato anche dal Consiglio Provinciale di Lucca, ma la scelta dell'impresa da appaltare, poi individuata nella ditta Saverio Parisi, si protrasse fino al 1914, quando lo scoppio della prima guerra mondiale sospese la costruzione di tutte le opere pubbliche.\nLa costruzione.\nAl termine del conflitto, nel 1919 l'allora ministro dei Lavori Pubblici Ivanoe Bonomi decret\u00f2 la costruzione della tratta Lucca-Pontedera. Con il Decreto Reale n. 694 dell'11 maggio 1920 furono stanziate circa 30 milioni di lire per la realizzazione dell'opera, che fu avviata due anni dopo, nel maggio 1922, sotto la direzione degli ingegneri Guido Giannotti e Sergio Sighieri. La ferrovia Lucca-Pontedera, lunga 25,3 km, fu ultimata nel 1926, mentre l'inaugurazione avvenne nel 1928; come avveniva per la maggior parte delle opere realizzate nel ventennio fascista, quale data fu scelto il giorno 28 ottobre, anniversario della Marcia su Roma.\nLa linea riscosse un buon successo soprattutto in termini di passeggeri trasportati. Il servizio era espletato con l'ausilio di treni omnibus fino al 1938, quando sulla linea iniziarono a circolare automotrici Aln 56 e Aln 556. I tempi di percorrenza dell'intero tragitto superavano i 60 minuti al momento dell'apertura della linea, ma con l'entrata in servizio delle automotrici si ridussero a 35 minuti. La ferrovia Lucca-Pontedera doveva diventare un'arteria fondamentale del trasporto su rotaia nel centro-nord Italia, ma l'idea di un prolungamento della linea fino alla stazione di Saline di Volterra, sulla ferrovia Cecina-Volterra, tramont\u00f2 definitivamente insieme all'ipotesi di proseguire la ferrovia verso nord fino a raggiungere Modena: tutto ci\u00f2 non permise alla linea di esprimere il suo pieno potenziale\nLa chiusura.\nDurante la seconda guerra mondiale la ferrovia si rivel\u00f2 uno snodo di grande rilevanza logistica per i tedeschi, tanto che per questo fu presa di mira dagli alleati e pesantemente danneggiata nel corso del 1944. All'indomani della fine della guerra la ferrovia era stata praticamente rasa al suolo: i ponti erano stati abbattuti, molte stazioni dovevano essere ricostruite e gran parte del tracciato era andato distrutto. Dapprima sembr\u00f2 che la linea fosse destinata a riprendere la sua attivit\u00e0, ma i lavori di ricostruzione, subito avviati, furono bruscamente interrotti per concentrare le risorse in altre linee ferroviarie.\nIl notevole incremento del trasporto su gomma a scapito di quello su rotaia, gi\u00e0 iniziato negli anni anteguerra, spinse infine le istituzioni a rinunciare ad investire in quello che fu considerato un \"ramo secco\". La soppressione della linea fu disposta dal ministro dei Trasporti Armando Angelini in data 14 ottobre 1958, con il decreto presidenziale n. 1037; successivamente la ferrovia Lucca-Pontedera venne smantellata. Nei primi anni Duemila la Regione Toscana, in un'ottica di sviluppo del trasporto pubblico regionale, ipotizz\u00f2 la ricostruzione della linea, poi non concretizzatasi, in alternativa al raddoppio del tratto Pistoia-Lucca della ferrovia Firenze-Viareggio, prevedendo di inaugurare una relazione Firenze-Empoli-Pontedera-Lucca, con tempi di percorrenza di circa un'ora.\nCaratteristiche.\nPercorso.\nIl tracciato della ferrovia aveva inizio presso la stazione di Lucca: dopo aver affiancato la ferrovia Firenze-Viareggio per circa un chilometro in direzione di Firenze, la linea voltava verso sud-est, attraversava la zona industriale lucchese e si dirigeva verso Pieve di Compito. Qui la ferrovia volgeva ancor pi\u00f9 verso sud e, dopo aver seguito per diversi chilometri il confine occidentale dell'antico lago di Bientina, raggiungeva la stazione di Buti-Cascine; dopodich\u00e9, la linea piegava prima verso ovest e poi di nuovo verso est, si avvicinava alla ferrovia Leopolda e la affiancava per circa 500 metri prima di immettersi nella stazione di Pontedera.\nDurante il suo tragitto la ferrovia scavalcava diversi fiumi, tra cui il Canale Imperiale e l'Arno; quest'ultimo veniva superato presso Calcinaia per mezzo di un ponte a sei archi a sesto ribassato di 21,5 metri di luce ciascuno. Degna di nota \u00e8 anche la galleria subalvea costruita nei pressi di Castelvecchio di Compito, che permetteva alla linea di sottopassare il torrente Visona. Nel suo percorso la ferrovia superava oltre 50 passaggi a livello e, poco prima di raggiungere la stazione di Pontedera, intersecava a raso la tranvia Pisa-Pontedera/Calci.\nReperti esistenti.\nNonostante l'espansione urbanistica delle citt\u00e0 un tempo attraversate dalla ferrovia (Pontedera e Bientina in primis) e la costruzione del Canale Scolmatore alle porte di Pontedera, che hanno cancellato alcuni tratti della linea, numerose opere e costruzioni ad essa collegate sono sopravvissute nel tempo e rendono tuttora riconoscibile il percorso della ferrovia. In particolare, percorrendo la viabilit\u00e0 della zona \u00e8 possibile imbattersi in edifici ed opere quali:\nLungo la linea sopravvivono ancora oggi alcuni tratti di rotaia; presso la stazione di Lucca \u00e8 tuttora visibile il binario uscente, che affianca per circa un chilometro la ferrovia Firenze-Viareggio per poi dirigersi in direzione di Pontedera. Sono altres\u00ec riconoscibili la galleria subalvea passante al di sotto del torrente Visona, perfettamente conservata, cos\u00ec come i resti del ponte sull'Arno, del quale rimangono in piedi due delle sei arcate: tali ruderi sono stati riutilizzati come appoggi per il passaggio di alcune tubature.\nIl binario uscente dal lato della stazione di Pontedera \u00e8 stato parzialmente rimosso per permettere la costruzione di un sottopasso stradale in sostituzione di un passaggio a livello sulla ferrovia Leopolda. Sopravvive un breve tratto di binario successivo a quello rimosso, che prima dei suddetti lavori veniva utilizzato per il ricovero di rotabili in attesa di dismissione o demolizione."}
{"id": "1509219", "revid": "767487", "url": "https://it.wikipedia.org/wiki?curid=1509219", "title": "Birger Sj\u00f6berg", "text": "Bench\u00e9 inizialmente giornalista, Sj\u00f6berg scrisse diverse canzoni nel suo tempo libero. La sua prima collezione, intitolata \"Fridas bok\", del 1922, divenne in breve tempo molto popolare. Dopo aver iniziato una serie di tour in concerto, si concentr\u00f2 solamente sulla poesia e sulla scrittura. Dopo la sua morte, avvenuta nel 1929, diversi suoi brani inediti vennero pubblicati postumi."}
{"id": "1509220", "revid": "88740", "url": "https://it.wikipedia.org/wiki?curid=1509220", "title": "Azmour", "text": "Azmour \u00e8 una citt\u00e0 della Tunisia, situata nella penisola di Capo Bon, a nord ovest di K\u00e9libia.\nFa parte del governatorato di Nabeul e della delegazione di K\u00e9libia. La citt\u00e0 conta 5.001 abitanti.\nIl toponimo \u00e8 berbero e significa \"le olive\".\n\u00c8 stata elevata a municipalit\u00e0 con decreto del 23 aprile 1985 con una superficie di 4.500 ettari."}
{"id": "1509221", "revid": "287204", "url": "https://it.wikipedia.org/wiki?curid=1509221", "title": "Birger Sjoberg", "text": ""}
{"id": "1509224", "revid": "979604", "url": "https://it.wikipedia.org/wiki?curid=1509224", "title": "Lingua petjo", "text": "Il Petjo (noto anche come Petjoh, Petjok, Pecok) \u00e8 una lingua creola che deriva dalla commistione di olandese, giavanese e betawi. \u00c8 la lingua propria del gruppo etnico degli Indo, individui di origine mista olandese-indonesiana. \nAttualmente le maggiori comunit\u00e0 di Indo si trovano in Indonesia, nei Paesi Bassi e negli Stati Uniti. Si teme che il petjo possa estinguersi entro la fine di questo secolo.\nIl petjo non va confuso con lo javindo, altra lingua creola basata sull'olandese usata un tempo in Indonesia ed estintasi nel corso del XX secolo."}
{"id": "1509228", "revid": "3732", "url": "https://it.wikipedia.org/wiki?curid=1509228", "title": "Alessandro di Villedieu", "text": "Biografia.\nMonaco francescano, scrisse diverse opere didattiche su grammatica e matematica. Fra queste si possono citare \"Doctrinale Puerorum\", un trattato sulla grammatica scritto in latino e che costitu\u00ec un testo di riferimento per almeno due secoli, e \"Carmen de Algorismo\", un testo sulla matematica ampiamente utilizzato all'epoca."}
{"id": "1509229", "revid": "125967828", "url": "https://it.wikipedia.org/wiki?curid=1509229", "title": "Rayman Raving Rabbids", "text": "Rayman Raving Rabbids \u00e8 un videogioco sviluppato da Ubisoft nel 2006 e pubblicato per Nintendo Wii, PlayStation 2, Xbox 360, Microsoft Windows, Nintendo DS e Game Boy Advance. Spin-off della serie \"Rayman\", le versioni per console sono un videogioco party, mentre quelle portatili sono un platform e seguono una trama differente.\nIl gioco \u00e8 stato accolto in maniera mista dalla critica, anche se gli antagonisti, i Rabbids, sono diventati nel tempo molto popolari, tanto che Ubisoft in seguito dar\u00e0 il via libera a un loro omonimo franchise. Fu seguito da \"Rayman Raving Rabbids 2\" e \"Rayman Raving Rabbids TV Party\", e successivamente da altri titoli che non videro pi\u00f9 la presenza di Rayman.\nTrama.\nVersione console.\nIl gioco inizia con Rayman mentre fa un picnic con i baby Globox locali. Il loro picnic viene interrotto improvvisamente quando i piccoli Globox affondano nel terreno, e tre Rabbids (conigli antropomorfi dalla psiche disturbata) appaiono da sottoterra al loro posto. Il loro comandante Sergue\u00ef rapisce Rayman e lo getta in un'arena. Mentre i piccoli Globox rimangono imprigionati, Rayman deve affrontare delle prove per il divertimento del pubblico, ovvero una folla di Rabbids arrabbiati e armati. Superate le prime sfide, viene portato da Sergue\u00ef in una cella e riceve una ventosa.\nRayman si ritrova cos\u00ec a dover completare numerose prove in continuazione (75 minigiochi) per ricevere delle ventose come ricompensa; decide cos\u00ec di proseguire le sfide per accumulare sempre pi\u00f9 ventose, in modo da attaccarle al muro e creare una scala per raggiungere la finestra della cella. Inizialmente i Rabbids nel pubblico lo beffano, ma man mano che Rayman completa pi\u00f9 sfide, essi dapprima si annoiano, e successivamente lo idolatrano; Rayman diventa cos\u00ec popolare tra i Rabbids, e la sua cella viene resa sempre pi\u00f9 ospitale. Alla fine, Rayman accumula una collezione di ventose sufficiente per raggiungere la finestra (e vendicarsi di un fastidioso uccello che continuava a defecare su di lui), riuscendo cos\u00ec a fuggire. Tuttavia, una volta libero, Rayman torna alla zona del picnic iniziale, rendendosi conto che i Baby Globox sono ancora prigionieri dei conigli. Decide cos\u00ec di tornare a salvarli gettandosi in uno dei tunnel nel terreno lasciati dai Rabbids a inizio gioco, ma rimane incastrato. In una scena dopo i titoli di coda, Rayman \u00e8 ancora bloccato nel buco per tutta la notte, e delle pecore vengono a mangiare gli avanzi del suo picnic.\nVersione Game Boy Advance.\nIl mondo di Rayman \u00e8 sotto attacco: giganteschi mostri meccanici fuoriescono dal sottosuolo e iniziano a devastare tutto ci\u00f2 che li circonda, e dal loro interno fuoriescono eserciti di Rabbids pronti ad assediare il pianeta. Rayman, durante un pisolino, viene sopraffatto nel sonno da alcuni Rabbids, che lo rinchiudono in una cella sotterranea e gli sottraggono le mani per evitarne che possa evadere. Rayman, per\u00f2, riesce a fuggire grazie all'ausilio di Murfy, e recupera le sue mani nascoste all'interno di un piccolo cunicolo. Successivamente deve fuggire dal sotterraneo nel quale si trova, liberando nel frattempo il Grande Minimo, alcuni Teensie e Globox imprigionati nelle segrete dei sotterranei, e sconfiggendo una grande versione meccanica di un Darktoon (un nemico del primo gioco di Rayman) creato da un Rabbid intelligente di nome Pink.\nA fare il suo ritorno in aiuto di Rayman sar\u00e0 anche Ly la fata, la quale spiega l'origine dei Rabbids. Secondo lei, erano una razza pacifica di creature che vivevano felici nella Radura dei Sogni. La loro natura gentile e docile ha portato le altre creature a prenderle in giro e approfittarne. Risentiti e sofferenti, i Rabbids fuggirono sottoterra, e solo ora sono riemersi per vendicarsi di tutti. Rayman \u00e8 ora l'unica speranza al mondo di fermarli.\nVersione Nintendo DS.\nMentre un giorno si siede sotto un melo nella foresta, Rayman viene catturato dai Rabbids, i quali hanno deciso di invadere il mondo. Ora Rayman \u00e8 il loro giocattolo, un gladiatore prigioniero per intrattenerli.\nL'unica possibilit\u00e0 di Rayman per la libert\u00e0 \u00e8 affrontare il Rabbid Droid, ma per farlo, deve vincere abbastanza trofei e combattere altri campioni. La grafica della versione si basa sulle versioni per console.\nModalit\u00e0 di gioco.\nConsole.\nIl gioco presenta due diverse modalit\u00e0 di gioco: \"Modalit\u00e0 Storia\" e \"Modalit\u00e0 Punteggio\". In modalit\u00e0 storia il gioco segue quindici giorni di prigionia di Rayman da parte dei Rabbids. Ogni giorno, Rayman deve completare almeno tre prove, seguite da una speciale \"prova boss\", come uno sparatutto ferroviario in prima persona usando pistoni, o un gioco di corse in cui il giocatore controlla un facova e usa un flyswatter come raccolto da equitazione. Completare le prove fa guadagnare a Rayman vari costumi e musica abbinata, tra cui Gangsta, Raymaninho (parodia della star del calcio Ronaldinho), Disco, Gothic, Caramba, Rock'n'Roll, Granny, DeeJay e Bunny. Al completamento del processo si guadagna anche uno stantuffo e, dopo averne accumulati abbastanza, Rayman costruisce una scala sul bordo della sua cella e fugge in libert\u00e0. In modalit\u00e0 Punteggio, il giocatore pu\u00f2 ripetere le prove passate nel tentativo di migliorare il proprio punteggio o pu\u00f2 giocare come un gioco di gruppo multiplayer.\nMinigiochi.\nCi sono circa 70 minigiochi. Rayman ne deve sbloccare almeno tre al giorno (in genere sono divisi in \"abilit\u00e0\", \"precisione\", \"azione\" e \"ballo\") per sbloccare la prova finale. Ci sono due tipi di prova: nella prima Rayman deve salvare un Globox tenuto in ostaggio dai conigli malvagi. Il nostro eroe li deve eliminare usando una pistola spara-ventose o un rampino, attaccandoli direttamente se si tratta di conigli \"normali\" o deviando razzi se lanciati da robot (esclusi gli androidi della prova \"I conigli hanno paura del buio\".) Il secondo tipo di prova consiste nel battere un determinato record di velocit\u00e0 nella corsa sui facoceri. Alla fine di ogni giornata di prove Rayman riceve una ventosa. Dopo averne attaccate 14 al muro della sua cella pu\u00f2 raggiungere la finestra e scappare, anche se si metter\u00e0 di nuovo nei guai incastrandosi in un tunnel scavato dai conigli.\nI minigiochi rientrano in una delle quattro categorie seguenti: \"Bunny Hunt\", \"Sports\", \"Challenges\" e \"Shake your Booty!\"). Bunny Hunt comprende fasi di sparatutto in prima persona, tutte apparse in modalit\u00e0 Storia come fasi \"boss\" che il giocatore pu\u00f2 giocare per punteggio, tempo o sopravvivenza con l'obiettivo di ottenere il punteggio pi\u00f9 alto possibile con una sola vita. Due giocatori possono partecipare a Co-op Bunny Hunt, ma Survival non \u00e8 disponibile per il multiplayer. I minigiochi Sport possono essere giocati per Workout, che richiede un rapido movimento del Wii Remote, e Precision, che coinvolge i comandi del telecomando. I minigiochi sportivi includono anche le fasi di corsa \"Get Going!\", tra cui quattro giochi di corse warthog e una gara di paracadutismo. Le sfide sono varie partite che si trovano in modalit\u00e0 Punteggio che devono essere giocate una dopo l'altra con l'obiettivo di un punteggio combinato alto in un Triathlon, Pentathlon Decathlon. La categoria \"Shake your Booty!\", coinvolge minigiochi a forma di danza e si trova in modalit\u00e0 Storia ogni giorno. Inoltre, ci sono minigiochi \"Abilit\u00e0\" che non rientrano in nessuna delle altre categorie. Varianti dei mini-giochi sono presenti nella versione DS. Vengono utilizzati giochi come \"Feed the bunnies\", \"Ghost hunt\", \"Bunny invasion\", \"Stop the mines\" e \"Super Rabbid\". Lo stilo \u00e8 usato per tutti i minigiochi, a differenza del resto del gameplay.\nGBA.\n\"Rayman Raving Rabbids\" per Game Boy Advance \u00e8 un videogioco platform, a differenza delle versioni per console basate su prove. Presenta personaggi ed elementi dei precedenti giochi di Rayman che non sono presenti nelle versioni console.\nIl gameplay \u00e8 a scorrimento laterale in 2D. Il gioco utilizza anche il concept del prototipo \"Rayman 4\" cancellato.\nA differenza della versione console, la versione per GBA vede la presenza di personaggi ginapparsi in titolo precedenti, come Murfy, Globox, Ly, il Grande Minimo e i Teensie. In questa avventura, Globox e i Teensie appariranno solo durante la loro liberazione da parte di Rayman, mentre Ly spiegher\u00e0 a Rayman chi sono le creature che lo hanno attaccato, il motivo del loro assedio, e lo guider\u00e0 durante il suo cammino affinch\u00e9 possa sconfiggere i potenti nemici e macchinari creati dai Rabbids per assediare il pianeta. Inoltre Rayman ha a disposizione alcuni costumi che gli doneranno diversi poteri o abilit\u00e0 in base alle situazioni.\nCellulare.\nLa versione per cellulare \u00e8 molto diversa dai tradizionali giochi Rayman in quanto il suo gameplay \u00e8 una copia quasi diretta di quella dei primi titoli di \"Sonic the Hedgehog\". Rayman attraversa i livelli a velocit\u00e0 estreme, spesso rotolando in una palla per farlo. Elementi di gioco familiari come gabbie, Purple Lums e Teensies riappaiono, ma oltre a ci\u00f2, il gioco ha poco in comune con gli altri della serie.\nNintendo DS.\nLa versione per Nintendo DS \u00e8 stata pubblicata il 6 marzo 2007. Il gioco non \u00e8 solo un platform come la versione Game Boy Advance, ma anche un gioco party come le versioni per console. Si noti che in questa versione, il suo modello di gioco \u00e8 lo stesso utilizzato in \"\". Questo gioco ha cinque mondi: Spiaggia, Foresta, Giungla, Fabbrica e Ghiaccio. Il mondo beach \u00e8 pi\u00f9 di un tutorial, e il mondo ice ha solo due livelli, ognuno a livello di boss. Quasi tutti i livelli sono impostati in questo modo: attraversa la parte platform, batti il minigioco e infine l'ultimo test di sfida. Le parti platform sono come la maggior parte degli altri giochi Rayman, dove devi seguire il percorso, battere i nemici e raccogliere oggetti.\nLa sfida finale di ogni livello \u00e8 di solito un gioco in cui Rayman sta avanzando di sua spontanea volont\u00e0. Usando i tuoi costumi di Terra, Fuoco, Ghiaccio e Vento, devi interagire con gli ostacoli per aiutare Rayman a passare vivo e fuggire dall'astronave dei conigli che lo sta inseguendo. Sulla tua strada, devi raccogliere tutti i trofei di quel livello in una volta sola. Ci sono 100 trofei nell'intero gioco.\nInoltre, ci sono tre sfide Ray Gear in cui devi evitare il fuoco dei nemici e distruggere la creatura pesce gigante. Questi sono a tempo e un timer inizier\u00e0 a contare quanto tempo ti rimane.\nPersonaggi.\nI Rabbids sono il nemico comune in questo gioco. La loro tecnologia varia da robot giganti avanzati a strumenti di combattimento ravvicinati come pistoni e spolverino di piume. I personaggi non hanno la recitazione vocale ad eccezione di alcune parole come \"Hey\" e \"Wow\", o \"Daaaaaaaaaaaaaah!\". Oltre ai Rabbids, ci sono anche altri animali (come pecore, mucche e maiali).\nLa rivista \"Play Generation\" classific\u00f2 i Rabbids al quinto posto tra i \"conigli meno conigli\" dei videogiochi usciti su PlayStation 2.\nSviluppo.\nLo sviluppo del gioco inizi\u00f2 presso lo studio di Ubisoft Montpellier. Il capo dello studio Michel Ancel abbozz\u00f2 un concept iniziale di un Rabbid, e da l\u00ec, l'idea di un'invasione di massa di coniglietti crebbe. Il team ha quindi iniziato a lavorare su un tradizionale platform d'azione, provvisoriamente intitolato \"Rayman 4\". Tuttavia, dopo aver ricevuto un kit di sviluppo da Nintendo, il team ha iniziato a concentrarsi sull'implementazione di una vasta gamma di tipi di gameplay. Un altro progetto chiamato Rayman 4 era in fase di sviluppo per le console di nuova generazione, con Michel Ancel coinvolto (a differenza di Rayman 3 dove era solo un consulente creativo). Il gioco sarebbe uscito su PS3, Xbox 360, Wii e PC, ma \u00e8 stato cancellato dall'E3 2006 in favore della serie spin-off \"Raving Rabbids\". Quando divenne chiaro che questi non erano adatti a un tradizionale gioco platform, \"Rayman Raving Rabbids\" fu alterato per diventare un gioco costituito da minigiochi e prove separate. I cambiamenti significarono che alcune delle prove e dei concetti rivelati prima dell'uscita del gioco non sarebbero stati inclusi nel gioco finale, come la capacit\u00e0 cavalcare falchi e tarantole. Mentre Ancel \u00e8 stato visto come una delle figure principali dietro il progetto prima dell'E3, ha lasciato il progetto dopo il rinnovamento, ed \u00e8 accreditato solo per il design del personaggio nel gioco finale. La versione per PC \u00e8 realizzata nello studio Ubisoft a Sofia.\nConcept originale: \"Rayman 4\".\nDue anni dopo l'uscita di ', Ubisoft aveva previsto lo sviluppo del sequel: \"Rayman 4\". Le prime fasi di sviluppo iniziarono contemporaneamente allo sviluppo del gioco ', con concept totalmente diversi e senza la presenza dei Rabbids, e vennero affidate agli studi di Phoenix Interactive. I programmatori crearono una notevole quantit\u00e0 di concept-artwork, di cui una buona parte fu gradualmente rivelata al pubblico negli anni successivi. Questi concept mostrano che il gioco avrebbe avuto livelli e caratteristiche 3D fedeli a molti ambienti del primo \"Rayman\", come i livelli \"Terra della Musica\" e \"Picture City\", cos\u00ec come un nuovo presunto ritorno di Bad Rayman. La trama vedeva Rayman partecipare a un campo di addestramento per gli eroi dei videogiochi, in cui avrebbe incontrato personaggi dal mondo di \"Prince of Persia\" e \"Beyond Good and Evil\". Dopo quattro mesi di produzione iniziale, lo sviluppo del gioco fu cancellato.\nDal progetto precedente \u00e8 stato avviato un secondo sviluppo presso lo studio di Ubisoft Montpellier, nuovamente orientato verso lo sviluppo di un gioco platform 3D progettato da Michel Ancel e conosciuto con il titolo finale di \"Rayman Raving Rabbids\". Questo nuovo titolo doveva essere una storia d'avventura in cui Rayman si alleava con il suo ex nemico Andr\u00e9 di \"Rayman 3\" per salvare il mondo da un esercito di Rabbids. Oltre ai personaggi gi\u00e0 apparsi nei titoli precedenti, ce n'erano di nuovi, tra i quali spicca una femmina anonima con caratteristiche simili a Rayman che serviva come damigella in pericolo, e un imperatore edonistico dei Rabbids chiamato Jabbit.\nMichel Ancel ha anche dichiarato che nel corso della storia lo scopo principale sarebbe consistito nel salvare, oltre alla suddetta ragazza, anche Andr\u00e9 stesso e la fidanzata di quest'ultimo. Le innovazioni di gioco includevano attaccare i nemici con pugni e calci, la capacit\u00e0 di cavalcare creature come falchi giganti, tarantole, squali, e un minigioco di fine livello in cui bisognava ipnotizzare i Rabbids ballando per poi accedere a nuove aree da giocare.\nIl progetto \u00e8 stato supportato per diversi mesi, inizialmente sviluppato per PlayStation 2 e successivamente anche per Wii, e vennero realizzati due trailer per l'E3 2006 (un teaser trailer e un altro che svelava il gameplay). Tuttavia, ricevuto il kit di sviluppo per Nintendo Wii, gli sviluppatori sperimentarono ulteriori variet\u00e0 di stili di gioco, e di conseguenza gli elementi di azione e piattaforma furono rimossi e sostituiti da minigiochi in stile party, considerati pi\u00f9 adatti per la console. Di conseguenza, la versione finale di Rayman Raving Rabbids \u00e8 un party game, ed \u00e8 stata seguita nel tempo da nuovi titoli dello stesso genere.\nTuttavia, le versioni per Game Boy Advance, Nintendo DS e telefono cellulare non sono generalmente uscite come party, ma come platform a scorrimento laterale e molto simili al gameplay della versione Game Boy Advance di \"Rayman 3\", e la trama \u00e8 una fusione dei primi due progetti.\nNel libro L\"'Histoire de Rayman\", fu rivelato che nemici dei giochi precedenti, come i Robo-Pirates e i Livingstones/Lividstones, erano previsti per tornare in \"Rayman 4\", assieme alla controparte malvagia Dark Rayman e persino Mr. Dark. \u00c8 anche presente la concept art di una giovane ragazza umana di nome \"Cielle\"; non si sa se fosse destinata a essere un personaggio giocabile o secondario."}
{"id": "1509233", "revid": "74801", "url": "https://it.wikipedia.org/wiki?curid=1509233", "title": "\u017demait\u0117", "text": "Nata in una famiglia molto povera, divenne in breve tempo una delle prime protagoniste del principale festival letterario lituano. Le sue opere riguardano soprattutto la vita quotidiana, descritta con un possente realismo letterario.\nFu l'unica donna lituana rappresentata sulla propria valuta nazionale, il lita lituano; in seguito la banconota da un lita venne trasformata in moneta."}
{"id": "1509234", "revid": "52076", "url": "https://it.wikipedia.org/wiki?curid=1509234", "title": "Julija \u017demait\u0117", "text": ""}
{"id": "1509236", "revid": "52076", "url": "https://it.wikipedia.org/wiki?curid=1509236", "title": "Julija Zemaite", "text": ""}
{"id": "1509238", "revid": "287204", "url": "https://it.wikipedia.org/wiki?curid=1509238", "title": "Zemaite", "text": ""}
{"id": "1509243", "revid": "1451528", "url": "https://it.wikipedia.org/wiki?curid=1509243", "title": "Siemens &amp; Halske", "text": "La Siemens &amp; Halske AG, o Siemens-Halske, era una societ\u00e0 di ingegneria elettrica e meccanica tedesca divenuta in seguito parte della Siemens AG.\nStoria.\nLa Siemens &amp; Halske AG venne fondata nel 1897 dalla precedente \"Telegraphen-Bauanstalt Siemens &amp; Halske\", creata da Johann Georg Halske e Werner von Siemens nel 1847, divent\u00f2 una societ\u00e0 per azioni.\nL'azienda sita a Berlino-Kreuzberg si specializz\u00f2 nella fabbricazione del telegrafo su licenza di brevetto di Charles Wheatstone del 1837. Nel 1848, realizzarono una delle prime linee telegrafiche d'Europa, quella tra Berlin e Francoforte sul Meno. Siemens &amp; Halske si espanse rapidamente nel resto d'Europa con Carl Wilhelm Siemens e Carl Heinrich von Siemens, rispettivamente a Woolwich e San Pietroburgo. Il brevetto della dinamo di Werner von Siemens del 1867 aiut\u00f2 l'espansione.\nTram elettrico.\nNel 1881, Siemens &amp; Halske costru\u00ec la Stra\u00dfenbahn Gro\u00df-Lichterfelde, la prima al mondo elettrificata, a Lichterfelde (Berlino), seguita dalla Lokalbahn M\u00f6dling\u2013Hinterbr\u00fchl di Vienna, il primo tram dell'Impero austro-ungarico. Nel 1882 vide la luce la Elektromote, primo esempio di trolley a stanga operante a Berlino-Halensee. Il nascente settore del trasporto elettrificato permise una grande espansione alla Siemens &amp; Halske.\nSiemens &amp; Halske all'epoca non fu l'unica azienda tedesca nel ramo dell'elettrotecnica. Nel 1887, Emil Rathenau fond\u00f2 la celeberrima \"Allgemeine Elektrizit\u00e4ts-Gesellschaft\" (AEG), per lungo tempo rivale.\nWerner von Siemens si ritir\u00f2 nel 1890, mentre Johann Georg Halske lasci\u00f2 l'azienda gi\u00e0 nel 1867. Il fratello di Werner, Karl Heinrich, prosegu\u00ec con i figli Arnold e Georg Wilhelm, la crescita della societ\u00e0. Il sito produttivo vicino allo Spree continu\u00f2 a espandersi fino a diventare una similcitt\u00e0 e dal 1899 divenne Siemensstadt.\nQuando, nel 1903, la Siemens &amp; Halske cominci\u00f2 una collaborazione con la Schuckert &amp; Co. fondando la Siemens-Schuckertwerke, la Siemens &amp; Halske AG si specializz\u00f2 in ingegneria delle comunicazioni.\nMotori aeronautici.\nDurante la prima guerra mondiale l'azienda si specializz\u00f2 anche nella progettazione di motori aeronautici radiali dall'inusuale ed avanzato disegno che produsse con il marchio Siemens-Halske, come gli Siemens-Halske Sh.I e Siemens-Halske Sh.III. Alla fine del conflitto la produzione riprese dagli anni venti con motori da 5 a 9 cilindri fin al periodo della seconda guerra mondiale, equipaggiando numerosi velivoli leggeri, acrobatici e da addestramento come i B\u00fccker B\u00fc 133 \"Jungmeister\", Focke-Wulf Fw 44 \"Stieglitz\" ed Heinkel He 72 \"Kadett\".\nA conferma dell'elevata qualit\u00e0 della produzione motoristica, molti di questi ultimi velivoli sono ancor oggi in condizioni di volo dotati dei motori originali.\nSiemens AG.\nSuccessivamente Siemens istitu\u00ec diverse societ\u00e0 controllate per le quali la Siemens &amp; Halske AG funzion\u00f2 come una holding fino alla sua chiusura nel 1966."}
{"id": "1509247", "revid": "131358", "url": "https://it.wikipedia.org/wiki?curid=1509247", "title": "Siemens-Halske AG", "text": ""}
{"id": "1509248", "revid": "131358", "url": "https://it.wikipedia.org/wiki?curid=1509248", "title": "Siemens-Halske", "text": ""}
{"id": "1509249", "revid": "1305772", "url": "https://it.wikipedia.org/wiki?curid=1509249", "title": "Super Princess Peach", "text": " \u00e8 un videogioco a piattaforme sviluppato dalla TOSE e pubblicato dalla Nintendo per la console Nintendo DS, nonch\u00e9 spin-off della serie di videogiochi Mario.\nModalit\u00e0 di gioco.\nQuesto \u00e8 il primo gioco dove la Principessa Peach ha il ruolo di eroe principale e il secondo (dopo \"Mario Is Missing!\") dove Mario viene rapito da Bowser. La principessa, per salvarlo, deve attraversare un mondo che Bowser ha deformato utilizzando un'arma potentissima: l'Emozioscettro. \nPer superare alcuni ostacoli, Peach deve usare le 4 emozioni a sua disposizione (di cui una, per\u00f2, serve solo a curarsi con il tempo) che sono: \"Gioia, Rabbia, Tristezza, Calma.\" Rispettivamente servono a: volare e creare un vortice intorno a Peach che le permette di eliminare alcuni batuffoli di nuvole; a creare fuoco intorno alla principessa che pu\u00f2 bruciare ponti di legno e a fare salti pesanti che fanno cadere a terra alcuni nemici; a far crescere piante e a correre molto velocemente; a curarsi. Tutti questi poteri rendono Peach invincibile (salvo dai burroni, categnacci, boss, e altri nemici) tranne la calma. Per usare queste emozioni \u00e8 necessario che l'Emozionometro si ricarichi, con delle gemme e \"mangiando\" i nemici accovacciandosi dopo averli raccolti. Peach \u00e8 accompagnata da un ombrello magico di nome Perrisol, che, alla fine di ogni scontro con un boss, ci far\u00e0 vedere un filmato mentre lui dorme e sogna il suo passato. I filmati si possono saltare e si possono rivedere nella sezione bonus. \nMinigiochi:"}
{"id": "1509251", "revid": "767487", "url": "https://it.wikipedia.org/wiki?curid=1509251", "title": "Teste di cono", "text": "Teste di cono (\"Coneheads\") \u00e8 un film statunitense del 1993 del regista Steve Barron, distribuito dalla Paramount Pictures.\nIl film \u00e8 ispirato agli sketch andati in onda nel programma televisivo \"Saturday Night Live\" nella stagione 1976/1977.\nTrama.\nDopo aver scoperto un UFO nello spazio aereo americano, la Guardia Nazionale invia aerei da combattimento per indagare e sparano sul velivolo quando non risponde. Attivando un dispositivo di occultamento troppo tardi, l'astronave si schianta nell'Oceano Atlantico, vicino a Manhattan. Gli alieni del pianeta Remulak a bordo, Beldar Clorhone e il suo \"genetomate\", Prymaat, sopravvivono e si adattano rapidamente allo stile di vita umano, nonostante si distinguano con le loro teste coniche e le voci dal suono metallico. Beldar fu incaricato dal Gran Maestro Mintot di conquistare la Terra come stazione di rifornimento protoide sotto il titolo di \"Sondaggio carburante Underlord of the Wilderness Planet alla fine della catena solare di Noctolium\". Beldar trova lavoro come riparatore di elettrodomestici e quando il suo capo riconoscente, Otto, scopre che Beldar non ha documenti, organizza una falsa identit\u00e0, che fa alzare una bandiera rossa che avverte rapidamente l'INS. Nel frattempo, dopo aver comunicato con Marlaxx, un altro alieno del loro mondo, e aver scoperto che una nave di salvataggio non arriver\u00e0 per 7 \"Zurl\" (16 anni), Prymaat informa Beldar di essere incinta. Ora devono adattarsi completamente e mimetizzarsi in modo sicuro, al fine di crescere il loro bambino tra gli umani. L'ambizioso agente dell'INS, Gorman Sneedling, e il suo assistente, Eli Turnbull, tentano di catturare Beldar e Prymaat, ma riescono a eludere i due agenti.\nMesi dopo, Beldar \u00e8 diventato un rispettato tassista e la coppia vive nel seminterrato di Khoudri, il suo capo. Dopo la nascita della loro figlia, Connie, acquistano una casa e si trasferiscono nella periferia di Paramus, nel New Jersey, adottando il cognome Conehead. Beldar inizia una nuova carriera, questa volta come istruttore di guida. Nel frattempo, Gorman ottiene una promozione e decide di lasciare il caso dei Conehead all'agente che lo sostituisce. La sua promozione, tuttavia, viene presto frenata dalle spese estreme del caso, costringendo Gorman a continuare fino alla chiusura.\nOra che \u00e8 un'adolescente, tutto ci\u00f2 che Connie Conehead vuole fare \u00e8 adattarsi ai suoi coetanei, con grande disappunto di suo padre, specialmente quando inizia a vedere Ronnie Bradford, un meccanico. Ci\u00f2 provoca tensione tra Connie e Beldar, che disapprova fortemente Ronnie, con Beldar che arriva al punto di strappare il tetto della macchina di Ronnie e minacciarlo dopo aver cercato di fare l'amore con Connie (un atto che fa arrabbiare molto Connie). Nonostante questo, Ronnie e Connie fanno pace dopo aver parlato. Nel frattempo, Beldar \u00e8 preoccupato di vincere un trofeo di golf nel suo country club, mentre Prymaat si preoccupa per l'attrattiva di Beldar per lei a causa di una delle studentesse di Beldar, Gladys Johnson, che gli sta provando.\nGorman ed Eli rintracciano i Conehead a casa loro e fingono di essere testimoni di Geova per ottenere l'ingresso nella casa di Conehead. Durante la conversazione, Prymaat scopre che il loro dispositivo di comunicazione con Remulak sta emettendo un segnale acustico e dice prontamente a Beldar che ha una telefonata dal \"Big Phone\". Ci\u00f2 induce Beldar a espellere prontamente Gorman ed Eli dalla loro casa. Beldar riceve quindi la notizia che la loro nave di salvataggio \u00e8 in viaggio.\nQuella sera, a una festa in costume, Beldar vince il trofeo di golf. Dopo che a Connie viene detto che saranno presto salvati. Disubbidisce alle sue \"unit\u00e0 genitoriali\" tornando a casa con Ronnie. Una volta l\u00ec, Connie consuma quasi la loro relazione usando gli \"anelli sensoriali\" dei suoi genitori. Beldar e Prymaat si avvicinano a loro, proprio mentre l'INS si presenta per prendere i Coneheads in custodia. Ronnie aiuta a bloccare l'INS mentre arriva la nave di soccorso. La loro nave di salvataggio arriva appena in tempo e Gorman ed Eli vengono portati a bordo con Beldar, Prymaat e Connie.\nSu Remulak, Beldar viene accolto a casa, presentando al Gran Maestro una variet\u00e0 di \"doni\" dalla Terra, inclusi Gorman ed Eli come schiavi. Mintot \u00e8 inizialmente soddisfatto di ci\u00f2 che Beldar ha realizzato durante il suo tempo sulla Terra, fino a quando non si accorge che Beldar si \u00e8 fatto tappare i denti (qualcosa che Beldar aveva fatto su consiglio di Otto come parte del mimetizzarsi). Accusa Beldar di tradimento e lo condanna a combattere il feroce Garthok (\"narful il Garthok\"), con grande angoscia di Prymaat.\nDopo che il Garthok uccide facilmente e in modo raccapricciante altri che sono stati condannati a combatterlo, Beldar usa le sue abilit\u00e0 di golfista terrestre per salvarsi, uccidendo la creatura. Per la sua vittoria, gli viene quindi concessa una richiesta: Beldar desidera tornare sulla Terra per supervisionare la sua conquista, portando con s\u00e9 Gorman come seguace. Mintot \u00e8 d'accordo ed Eli viene lasciato indietro, diventando l'assistente personale del Gran Maestro, acclimatandosi al suo nuovo ruolo piuttosto rapidamente. Beldar parte per la Terra con Prymaat, Connie e Gorman al seguito. Dimostra presto che i sentimenti di Connie sono pi\u00f9 importanti per lui della conquista planetaria fingendo rapidamente un attacco alla Terra. Beldar ordina alla sua forza di invasione di ritirarsi e procedere verso il loro obiettivo secondario in un'altra parte della galassia, facendo sembrare che la sua astronave sia stata distrutta da un'arma superiore. Per avergli risparmiato la vita, Gorman accetta di dare la Green Card di Coneheads in cambio di Beldar che dimostra di avere un talento commerciabile che nessun altro cittadino americano possiede, cosa che Beldar accetta con fiducia.\nDue anni dopo, Ronnie arriva per portare Connie al ballo. Beldar d\u00e0 a Ronnie 55 parole di consiglio, e poi usa un'enorme disposizione di lampadine flash sulla sua fotocamera Polaroid costruita in casa per documentare il lieto evento. Mentre Connie e un Ronnie ormai bruciato dal sole se ne vanno, Beldar e Prymaat guardano la foto di grandi dimensioni, dicendo: \"Ricordi, ce li godremo\".\nAccoglienza.\nIl film si \u00e8 rivelato un sonoro fiasco commerciale debuttando soltanto al sesto posto durante il primo fine settimana di programmazione e incassando sul mercato USA complessivamente soltanto 21 milioni di dollari, tanto che in molti altri Paesi (Italia compresa), il film venne distribuito direttamente in home video."}
{"id": "1509252", "revid": "1543377", "url": "https://it.wikipedia.org/wiki?curid=1509252", "title": "Frustingo", "text": "Il frustingo (o fristingo) \u00e8 un dolce natalizio tipico marchigiano a base di frutta secca e fichi; in ascolano \u00e8 detto \"fr\u00eb\u0161t\u00ecngh\u00eb\", in fermano \"frustingu\" e nel pesarese \"bostrengo\".\nStoria e preparazione.\nIl frustingo deriva dal \"panis picentinus\", un pane povero e sostanzioso, descritto dagli antichi Romani; la ricetta prevedeva di impastare l\"'alica\" (semolino composto da farro, orzo, grano duro, spelta e grano gentile marzaiolo) con il succo d'uva passita e di cuocere l'impasto ottenuto in olle di creta. Fu oggetto dell'interesse di Plinio, che descrisse come veniva consumato ammorbidito nel latte mielato.\nLa ricetta classica, che si \u00e8 lentamente e naturalmente evoluta nel tempo, sia per il variare del gusto che per ovviare alla scarsa reperibilit\u00e0 di alcuni ingredienti, prevede quale composto principale il pane raffermo tagliato finemente ed ammorbidito in una sorta di brodo di fichi secchi mescolato a mosto cotto (nelle Marche chiamato sapa) al quale vengono aggiunti frutta secca, cioccolato e spezie (senza dimenticare una spruzzatina di mistr\u00e0 all'anice, presente in numerosi dolci marchigiani).\nL'impasto si lavora a lungo, con l'aiuto di olio d\u2019oliva locale da aggiungere di tanto in tanto. Dopo un prolungato riposo e posto nelle forme, il frustingo viene quindi cotto nel forno a legna per essere finalmente gustato, magari accompagnato da un bicchiere di vino cotto. \nIl frustingo \u00e8 inserito ufficialmente fra i prodotti tradizionali della regione quale tipicit\u00e0 da salvaguardare, tutelare e promuovere.\nIngredienti di un tipico frustingo:\nfichi, uva sultanina, farina tipo \"0\" (o pi\u00f9 spesso farina di tritello), zucchero o miele, olio extra vergine, canditi, cedro, noci, mandorle, cacao, cioccolato extra-fondente, caff\u00e8 in polvere e liquido, liquori misti."}
{"id": "1509253", "revid": "486946", "url": "https://it.wikipedia.org/wiki?curid=1509253", "title": "Eletti dei Draghi", "text": ""}
{"id": "1509254", "revid": "767487", "url": "https://it.wikipedia.org/wiki?curid=1509254", "title": "Carlo Soldo", "text": "Carriera.\nGiocatore.\nCresciuto a Milano, gioc\u00f2 nelle giovanili della Folgore prima di approdare al Novara, squadra con cui esord\u00ec in Serie B nel 1960-61. Nel 1963 approd\u00f2 al , squadra con cui si mise in luce contribuendo alla promozione in Serie A del 1963-64. Con i biancorossi disput\u00f2 altre due stagioni in massima categoria.\nNel 1966 fu acquistato dall', con cui gioc\u00f2 la Coppa dei Campioni 1966-67 segnando un gol negli ottavi, contro il Vasas Budapest. A causa di alcuni contrasti con l'allenatore Helenio Herrera non fu mai schierato in campionato e a novembre dell'anno successivo fu destinato alla Lazio, in B. In biancoceleste ottenne una promozione in A nel 1968-69. La sua carriera fu bloccata per\u00f2 da un infortunio al ginocchio che lo port\u00f2 a militare con poca regolarit\u00e0 in campionati minori fino al 1974.\nIn carriera ha totalizzato complessivamente 67 presenze e 2 reti in Serie A e 86 presenze e 2 reti in Serie B.\nAllenatore.\nScelse dunque d'intraprendere la carriera di allenatore: tra i successi, una promozione in Serie C1 nel 1988-1989 con la Fidelis Andria e un'esperienza con la Nazionale di calcio iraniana Under-16, con cui vinse un campionato asiatico."}
{"id": "1509255", "revid": "1452073", "url": "https://it.wikipedia.org/wiki?curid=1509255", "title": "Big Brain Academy", "text": " \u00e8 un videogioco educativo pubblicato e sviluppato da Nintendo il 30 giugno 2005 in Giappone, il 5 giugno 2006 nel Nord America, il 5 luglio 2006 in Australia e il 7 luglio 2006 in Europa.\nIl seguito \"\" \u00e8 stato sviluppato per Wii ed \u00e8 stato commercializzato nell'aprile 2007.\nAccoglienza.\nAl 31 marzo 2008, Big Brain Academy aveva venduto 5,01 milioni di copie in tutto il mondo. Il gioco ha ricevuto un premio \"Double Platinum\" per le vendite dalla Entertainment and Leisure Software Publishers Association (ELSPA), a indicare vendite di almeno copie nel Regno Unito. Big Brain Academy ha ricevuto recensioni contrastanti da parte della critica. Jeff Gerstmann di \"GameSpot\" ha descritto positivamente il gioco, descrivendolo come \"facile da imparare ma ragionevolmente coinvolgente\". Craig Harris di IGN lo ha definito \"divertente\", sebbene ritenesse la grafica del gioco come \"un po' troppo zuccherosa e felice\". Tom Bramwell di \"Eurogamer\" ha ritenuto che il gioco fosse \"divertente in un modo innocente\", sebbene lo considerasse troppo semplice."}
{"id": "1509257", "revid": "842", "url": "https://it.wikipedia.org/wiki?curid=1509257", "title": "Mario Hoops 3-on-3", "text": ""}
{"id": "1509262", "revid": "26630", "url": "https://it.wikipedia.org/wiki?curid=1509262", "title": "Mario Isnenghi", "text": "Biografia.\nConseguita la laurea in Letteratura italiana contemporanea all'Universit\u00e0 degli Studi di Padova, ha insegnato in quella stessa citt\u00e0 Storia del giornalismo, afferendo al Dipartimento di Studi storico-politici della facolt\u00e0 di Scienze Politiche, poi a Torino ed infine a Venezia, dove \u00e8 stato direttore del Dipartimento di Studi Storici e ha tenuto la cattedra di storia contemporanea, lasciata nell'autunno 2010 a seguito del pensionamento. I suoi ambiti di ricerca spaziano dalla prima guerra mondiale al fascismo, dai conflitti fra le memorie alla soggettivit\u00e0 ed al discorso pubblico. Le sue numerose pubblicazioni sui predetti temi sono considerate punti fermi dalla storiografia contemporanea.\nNel 1962 \u00e8 stato condirettore della rivista \"Progresso veneto\" (diretta da Domenico Ceravolo) della federazione regionale del PSI, mentre dal 1984 \u00e8 direttore della rivista di storia \"Venetica\". Dal febbraio al maggio 2011 ha tenuto un ciclo di conferenze a Venezia nell'Auditorium di Santa Margherita, sulla Storia d'Italia tra Ottocento e Novecento, dal titolo \"Centocinquanta, ma non li dimostra. Divisi e uniti dentro uno stivale\". Attualmente \u00e8 presidente onorario dell'Iveser, l'Istituto veneziano per la storia della Resistenza e della societ\u00e0 contemporanea."}
{"id": "1509264", "revid": "23117", "url": "https://it.wikipedia.org/wiki?curid=1509264", "title": "Mundialito Coppa Costa del Sol", "text": ""}
{"id": "1509265", "revid": "120713720", "url": "https://it.wikipedia.org/wiki?curid=1509265", "title": "Jorma Panula", "text": "Dopo avere diretto la Orchestra Filarmonica di Turku (1963-1965), la Orchestra filarmonica di Helsinki (1965-1972) e la Aarhus Symphony (1973-1976), ha intrapreso la carriera didattica, insegnando direzione d'orchestra, fra gli altri, a Esa-Pekka Salonen, Mikko Franck, Sakari Oramo, Jukka-Pekka Saraste, Osmo V\u00e4nsk\u00e4, Pietari Inkinen, Petri Sakari e Sasha M\u00e4kil\u00e4. Ha insegnato all'Accademia Sibelius (1973-1994), al Royal College of Music di Stoccolma, all'Accademia reale danese di musica di Copenaghen, al festival di Tanglewood e in altri istituti."}
{"id": "1509278", "revid": "1543377", "url": "https://it.wikipedia.org/wiki?curid=1509278", "title": "Siemens-Halske Sh 14", "text": "Il Siemens-Halske Sh 14 era un motore aeronautico radiale a 7 cilindri raffreddato ad aria prodotto dall'azienda tedesca Siemens-Schuckertwerke dalla fine degli anni venti a tutto il periodo prebellico. Come gli altri motori della gamma l'azienda, che era controllata dalla Siemens-Halske AG, utilizzava il marchio dell'azienda madre.\nCome altri motori che presentavano la medesima configurazione, l'Sh 14 era caratterizzato dalla presenza dei cilindri posizionati su un'unica stella e dotati di un rivestimento lamellare per favorire lo smaltimento del calore, di una semplice distribuzione a valvole in testa (OHV) 2 valvole per cilindro comandate da una serie di aste e bilancieri e di un collettore di scarico toroidale posizionato sulla parte anteriore del motore.\nNella sua prima versione, introdotta nel 1928, veniva accreditato di 126 CV (93 kW) arrivando ad erogare, nello sviluppo compiuto successivamente, 160 CV (119 kW) a 2\u00a0200 giri/min alla fine degli anni trenta.\nNelle vicende che videro l'acquisizione dell'azienda da parte della Brandenburgische Motorenwerke GmbH (Bramo), confluita successivamente nella BMW AG, il motore continu\u00f2 ad essere costruito con la sigla BMW-Bramo 314, nuova denominazione imposta dal Reichsluftfahrtministerium, il quale aveva assegnato il gruppo 300-399 alla BMW-Flugmotorenwerke Brandenburg GmbH (BMW-Bramo)."}
{"id": "1509285", "revid": "1305772", "url": "https://it.wikipedia.org/wiki?curid=1509285", "title": "Colbie Caillat", "text": " Vincitrice di due Grammy Award, \u00e8 stata la prima artista premiata con il Rising Star Award ai Billboard Women in Music Award e ha ricevuto il premio per la cantautrice dell'anno ai BMI Award del 2009.\nHa raggiunto la fama grazie alla piattaforma Myspace, arrivando a firmare un contratto con la Universal Music. Ha esordito nelle classifiche internazionali con \"Bubbly\", primo singolo estratto dal suo album di debutto \"Coco\". Proseguendo con la sua carriera ha pubblicato l'album \"Breakthrough\", numero uno della Billboard 200 statunitense, in cui \u00e8 presente il duetto con Jason Mraz \"Lucky,\" riconosciuto con il Grammy Awards Best Pop Collaboration with Vocals. Successivamente pubblica \"All of You\" e l'album di musica natalizia \"Christmas in the Sand\". Dopo aver scritto e composto il brano \"We Both Know\", colonna sonora di \"Vicino a te non ho paura\" per il quale viene nominata nuovamente ai Grammy Award, rilascia il quinto album in studio \"Gypsy Heart\" (2014) e il sesto album in studio \"The Malibu Sessions\" (2016).\nDall'inizio della carriera ha venduto oltre 16 milioni di copie tra singoli e album, oltre ad aver scritto e composto brani per numerosi artisti, collaborandovi vocalmente in alcune tracce, tra cui con Taylor Swift, Toni Braxton, Hilary Duff, Trace Adkins, Blake Shelton, Common e Andy Grammer.\nBiografia.\nFiglia del produttore Ken Caillat, studia fin da piccola canto e pianoforte. All'et\u00e0 di 15 anni incontra il produttore Mikal Blue e il cantautore Jason Reeves, che iniziano a lavorare per lei; in questo periodo impara a suonare la chitarra.\nDurante il 2006 inizia a suscitare l'interesse di alcune testate musicali statunitensi (Rolling Stone, Washington Post) grazie al proprio profilo sul sito MySpace.\n\"Coco\" (2007/2008).\nA seguito della popolarit\u00e0 raggiunta su Myspace, \u00e8 messa sotto contratto e lavora al primo album Coco. Il genere musicale dell'album varia dal pop al folk e al rock. L'album debutta alla posizione numero cinque della classifica Billboard 200, vendendo pi\u00f9 di 56.000 copie negli Stati Uniti nella prima settimana di pubblicazione.\nSuccessivamente diventer\u00e0 doppio disco di platino negli Stati Uniti per aver venduto pi\u00f9 di 2.000.000 copie. Per promuovere l'album la cantante inizia un tour mondiale.\nIl successo dell'album \u00e8 scaturito dal primo singolo pubblicato, \"Bubbly\", che raggiunge alte posizioni nelle classifiche statunitensi: quinto nella Billboard Hot 100 e secondo nella classifica pop.\nIl secondo singolo pubblicato \"Realize\" ha un successo pi\u00f9 moderato: negli Stati Uniti raggiunge la posizione n. 20 della classifica Billboard Hot 100.\nIl terzo e ultimo singolo dell'album \u00e8 \"The Little Things\", una ballata pop con accenni al rock e al folk. Il singolo raggiunge solamente la posizione n. 107 della Billboard Hot 100, di fatto non entrandovi.\nDurante questo periodo la cantante collabora col cantante Jason Mraz, nel brano \"Lucky\". Quest'ultimo singolo ottiene il disco d'oro negli Stati Uniti. Grazie a questa collaborazione, Colbie, vince il suo primo Grammy Award.\n\"Breakthrough\" (2009/2010).\nAl termine del tour mondiale torna al lavoro sul proprio secondo album, \"Breakthrough\", uscito il 4 settembre 2009. Con questo album debutta alla vetta della Billboard 200, con vendite superiori alle 105.000 copie nella prima settimana di pubblicazione. Grazie al successo, la cantante \u00e8 nominata alla 52\u00aa edizione dei Grammy Award. L'album \u00e8 disco d'oro per le vendite superiori a 500.000 copie. Dopo l'uscita dell'album la cantante intraprende un secondo tour mondiale.\nIl primo singolo pubblicato \u00e8 Fallin' for You, trasmesso dal 29 giugno 2009, e che raggiunge la posizione n. 12 della Billboard Hot 100.\nCome secondo singolo pubblica I Never Told You, collocatosi alla posizione n. 48 della classifica statunitense. Come terzo singolo pubblica \"Begin Again\".\n\"All of You\" e \"Christmas in the Sand\" (2011/2012).\nNel luglio del 2011 pubblica il suo terzo album: \"All of You\", preceduto dai singoli \"I Do\" e \"Brighter Than The Sun\".\nNell'ottobre 2012 pubblica un album natalizio dal titolo \"Christmas in the Sand\", che contiene le partecipazioni di Brad Paisley, Gavin DeGraw, Justin Young e Jason Reeves.\n\"Gypsy Heart\" (2013-oggi).\nNel novembre 2013 pubblica il singolo \"Hold On\", il primo estratto dall'EP \"Gypsy Heart (Side A)\", che esce nel giugno 2014 e che contiene anche \"Try\". Il brano Try \u00e8 pubblicato insieme ad un video musicale che include svariate guest star famose, tra cui Miranda Lambert, Sara Bareilles e alcuni componenti delle Fifth Harmony.\nCollabora con Jason Reeves e Toby Gad coscrivendo il brano \"Chasing the Sun\" per Hilary Duff.\nNel settembre 2014 pubblica \"Gypsy Heart\", prodotto da Babyface e pubblicato per la Republic Records.\nNel 2016 Colbie pubblica l'album acustico \"The Malibu Sessions\" e porta avanti un tour per la sua promozione."}
{"id": "1509287", "revid": "43530", "url": "https://it.wikipedia.org/wiki?curid=1509287", "title": "Milf", "text": ""}
{"id": "1509290", "revid": "119594866", "url": "https://it.wikipedia.org/wiki?curid=1509290", "title": "Gneo Calpurnio Pisone", "text": "Biografia.\nFiglio del console omonimo del 23 a.C., fu console nel 7 a.C. con Tiberio, il futuro imperatore. Da Augusto fu poi nominato proconsole in Spagna, dove si fece odiare dalla popolazione locale per la sua crudelt\u00e0 e la sua avarizia. Successivamente fu proconsole in Africa. \nL'incarico in Siria.\nNel 17 fu nominato dall'imperatore Tiberio legato in Siria col compito, secondo gli storici, di controllare, nominandolo \"adiutor\", il generale Germanico. Che si trattasse di una mossa politica interna, tesa a un bilanciamento in Oriente o addirittura di un controllo sull'operato di Germanico, i rapporti tra i due non furono mai buoni. Pisone era infatti un anziano senatore noto per l'asprezza del suo carattere.\nI due vennero pi\u00f9 volte a contrasto e nel 19 Pisone dovette lasciare la provincia. Alla morte di Germanico, avvenuta in quello stesso anno, molti sospettarono, anche se senza reali prove, che Pisone l'avesse avvelenato. Ci\u00f2 costrinse Tiberio a ordinare delle investigazioni e a istruire un processo in Senato contro Pisone e la ricca e nobile moglie Plancina. Si uccise nel 20."}
{"id": "1509291", "revid": "1568601", "url": "https://it.wikipedia.org/wiki?curid=1509291", "title": "Serra (torrente)", "text": "Il torrente Serra \u00e8 uno dei principali affluenti del fiume Nera, nel quale si getta presso Terni dopo 16\u00a0km di percorso.\nNasce in Umbria, nei pressi della frazione di Porzano dall'intersezione del Fosso della Piantata e del Fosso Callano . La vallata nella quale scorre \u00e8 detta Valserra ed \u00e8 caratterizzata da strette gole dove gli appassionati praticano il canyoning.\nIl suo principale affluente \u00e8 il Torrente Tescino "}
{"id": "1509292", "revid": "1543377", "url": "https://it.wikipedia.org/wiki?curid=1509292", "title": "Patricio Sturlese", "text": "\u00c8 figlio di immigranti genovesi. Nel 2007 ha pubblicato il suo primo romanzo \"El inquisidor\", a met\u00e0 tra horror e thriller, che racconta la persecuzione che un testo dedicato al satanismo e alla stregoneria sub\u00ec durante il rinascimento europeo. Il libro \u00e8 stato pubblicato in Italia nel 2008, con il titolo \"Il vangelo di Satana\", dalla Sperling &amp; Kupfer. Il romanzo \u00e8 stato pubblicato in Germania con il titolo \"Das Teufels Evangelium\", e negli altri paesi di lingua spagnola con il titolo originale.\nIl suo ultimo romanzo \u00e8 stato pubblicato il 7 marzo 2019 con il titolo El jard\u00edn de los ciervos."}
{"id": "1509293", "revid": "767487", "url": "https://it.wikipedia.org/wiki?curid=1509293", "title": "Banditi a Orgosolo", "text": "Banditi a Orgosolo \u00e8 un film del 1961 diretto e prodotto da Vittorio De Seta. Con lo stesso titolo \u00e8 stato pubblicato nel 1975 un libro dell'antropologo Franco Cagnetta, prima edizione monografica del saggio apparso sulla rivista Nuovi Argomenti nel 1954 con il titolo \"Inchiesta su Orgosolo\".\n\u00c8 il primo lungometraggio del regista siciliano. Presentato in concorso alla 22\u00aa Mostra internazionale d'arte cinematografica di Venezia, ha vinto il premio \"Migliore Opera Prima\".\nIl film si svolge in Barbagia ed \u00e8 interpretato da pastori sardi, attori non professionisti. Era stato preceduto da due documentari girati da De Seta negli anni 1950: \"Un giorno in Barbagia\" e \"Pastori ad Orgosolo\".\nTrama.\nMichele, un pastore di Orgosolo, subisce un controllo dai carabinieri nel suo ovile, e viene trovato in possesso di una carcassa di maiale. I carabinieri stanno dando la caccia a dei banditi che hanno rubato dei maiali. Mentre perlustrano i pressi trovano i maiali nascosti e hanno un conflitto a fuoco con i banditi nel quale un carabiniere muore. Michele, per non perdere il proprio gregge, sapendo che la giustizia lo avrebbe interrogato e ritenuto coinvolto si da alla fuga. Infatti, \u00e8 sospettato di abigeato e dell'uccisione di un carabiniere. \u00c8 innocente ma non pensa proprio a costituirsi o a far emergere quanto realmente accaduto, anche perch\u00e9 per farlo avrebbe dovuto stare lontano dal suo gregge acquistato indebitandosi. Sceglie cos\u00ec di darsi alla latitanza in compagnia del fratello minorenne, Giuseppe.\nGrazie all'aiuto che gli viene fornito dai compaesani Gonnario e Mintonia, riesce a nascondersi tra le montagne della Barbagia, ma, inseguito dai carabinieri, finisce col perdere tutto il suo gregge. Per la disperazione da cui \u00e8 colto, braccato dalla giustizia e dai creditori, nel tentativo di recuperare ci\u00f2 che aveva perso, ruba il gregge ad un altro pastore, trasformandosi cos\u00ec da potenziale vittima di un'ingiustizia a bandito.\nGenesi e ambientazione del film.\nDurante alcuni soggiorni a Orgosolo, De Seta aveva avuto modo di conoscere gli abitanti di questo angolo della Barbagia, la vita solitaria dei pastori nel loro isolamento fra le rocce e i pendii del Supramonte, costretti dai bisogni del gregge a trascorrere lunghi periodi lontani dalla propria famiglia. Si era addentrato, per quanto un osservatore estraneo possa farlo, nella vita del paese, scoprendo le divisioni fra le classi sociali ovvero fra chi si dedica alla pastorizia ed \u00e8 costretto a pagare salati affitti per i pascoli e chi, possedendo grosse estensioni di terreno, gli affitti viceversa \u00e8 solito riscuoterli.\nL'interesse di De Seta si \u00e8 rivolto anche alla storia di chi, un tempo pastore, a causa di avvenimenti a lui estranei, per ignoranza, destino, impotenza e sfiducia nello stato e nelle sue leggi viene coinvolto in un piccolo fatto che lo travolge e, ingrossandosi sempre pi\u00f9 come una valanga, lo porta alla scelta o alla necessit\u00e0 di darsi alla macchia diventando un vero e proprio bandito.\nIncassi.\nIncasso nelle sale a tutto il 31 marzo 1964 \u00a3 132.666.510."}
{"id": "1509296", "revid": "305330", "url": "https://it.wikipedia.org/wiki?curid=1509296", "title": "Sergente Master", "text": ""}
{"id": "1509297", "revid": "43530", "url": "https://it.wikipedia.org/wiki?curid=1509297", "title": "Brigadiere generale", "text": ""}
{"id": "1509301", "revid": "486946", "url": "https://it.wikipedia.org/wiki?curid=1509301", "title": "Corpo dei Marines", "text": ""}
{"id": "1509309", "revid": "123524144", "url": "https://it.wikipedia.org/wiki?curid=1509309", "title": "Elia Rossi Passavanti", "text": "Fu podest\u00e0 della citt\u00e0 di Terni nonch\u00e9 storico locale. \u00c8 stato uno dei due soli italiani ad essere decorato di medaglia d'Oro al Valor Militare sia nella Prima che nella Seconda guerra mondiale.\nBiografia.\nAi suoi buoni auspici presso il governo fascista viene fatta risalire l'istituzione della provincia di Terni, avvenuta nel 1927. Partecip\u00f2 volontario alla Prima guerra mondiale come soldato semplice poi promosso sergente nel 4\u00ba reggimento Genova cavalleria, e quindi negli \"arditi\"; in entrambi i corpi fu protagonista di atti di eroismo e ferito gravemente due volte. Nel 1919 fu a Fiume per partecipare alla occupazione para-militare della citt\u00e0 tra i legionari di Gabriele d'Annunzio.\nFu membro della Massoneria, affiliato alla loggia \"Italia\" della Gran Loggia d'Italia.\nNel 1923 gli venne consegnata la medaglia d'oro al valore militare in seguito ai suoi eroismi durante il primo conflitto mondiale. Nel 1924 venne eletto deputato; in seguito si laure\u00f2 in giurisprudenza, lettere, scienze politiche e scrisse alcuni importanti volumi circa la storia della sua citt\u00e0. Durante la seconda guerra mondiale fu decorato con la seconda medaglia d'oro al valore militare, in Albania.\nDopo l'8 settembre 1943, fedele alla monarchia, prese parte alla guerra di liberazione arruolandosi nell'Esercito Cobelligerante Italiano. Il 29 luglio 1953 ottenne la nomina a consigliere della Corte dei Conti per meriti scientifici, ricoprendo la carica fino al 31 marzo 1954. Fond\u00f2 poi la \"Ternana Opera Educatrice\", ovvero una fondazione con lo scopo di premiare laureati meritevoli e lavoratori distintisi nella professione. Fu a lungo presidente dell'associazione nazionale arma di cavalleria. Al momento di morire decise di donare tutto il suo fornitissimo archivio documentale alla biblioteca di Terni."}
{"id": "1509310", "revid": "2091899", "url": "https://it.wikipedia.org/wiki?curid=1509310", "title": "Vore carsiche di Barbarano", "text": "Le vore di Barbarano sono due cavit\u00e0 carsiche site in provincia di Lecce. Sono ubicate appena fuori dal centro abitato di Barbarano del Capo, frazione del comune di Morciano di Leuca. Distano circa 300 m l'una dall'altra e sono conosciute con il nome di Vora Grande e Vora Piccola. La prima ha una profondit\u00e0 massima di 35 metri, l'altra si ferma invece a 25 metri. Il termine \"vora\" scaturisce dalla versione dialettale del termine \u201cvoragine\u201d. Le cavit\u00e0 sono al momento completamente recintate per motivi di sicurezza."}
{"id": "1509311", "revid": "599013", "url": "https://it.wikipedia.org/wiki?curid=1509311", "title": "Thierry Gueorgiou", "text": "Vincitore dei campionati mondiali di orientamento distanza media per due serie di 3 anni consecutivi: 2003, 2004 e 2005; 2007, 2008 e 2009. Ha vinto anche nel 2011. La stessa impresa gli \u00e8 riuscita nella lunga distanza nel triennio 2013, 2014 e 2015.\nOggi vive a Saint-\u00c9tienne, dove ha studiato biologia. Corre per la societ\u00e0 francese \"NO St-Etienne\" e per quella finlandese \"Kalevan Rasti\" e, insieme a quest'ultima, ha vinto la staffetta Jukolan viesti per 3 anni (2004, 2005 e 2007).\nFece il suo debutto internazionale nei campionati mondiali del 1997 a Grimstad, Norvegia, all'et\u00e0 di 18 anni."}
{"id": "1509314", "revid": "81895", "url": "https://it.wikipedia.org/wiki?curid=1509314", "title": "Lago di Arezzo", "text": "Il lago di Arezzo \u00e8 un piccolo bacino artificiale sito in Umbria, a 400 metri s.l.m., tra la provincia di Terni e la provincia di Perugia, tra i monti Martani, lungo la strada provinciale 418 che conduce da Acquasparta a Spoleto. \u00c8 anche conosciuto come \"lago di Firenzuola\", dal nome del paese che lo domina. Venne formato intorno agli anni sessanta dallo sbarramento del torrente Maroggia.\nIl lago \u00e8 formato grazie allo sbarramento del torrente Maroggia con la diga di Arezzo, il cui primo progetto \u00e8 stato elaborato nel 1955 con lo scopo di modularne le piene. Il progetto esecutivo \u00e8 del 1956, approvato dal ministero per i lavori pubblici nel 1958, anno in cui sono iniziati lavori ultimati poi nel 1962. La diga \u00e8 stata infine collaudata nel 1964 dopo aver richiesto una spesa complessiva di circa 500 milioni di Lire, la movimentazione di 18000 metri cubi di tera e 65000 metri cubi di calcestruzzo. Dal 1977 \u00e8 utilizzato anche come bacino irriguo, grazie ad una capienza di 6,5 milioni di metri cubi d'acqua (di cui 3,6 dedicati all'irrigazione ed il resto alla modulazione delle piene) e ad una particolare opera di presa che \u00e8 mantenuta poco sotto il livello dell'acqua cos\u00ec da garantire una temperatura tollerabile dalle colture.\nIl bacino lacustre, incastonato fra le colline, non \u00e8 facilmente raggiungibile: le due uniche vie di accesso si presentano infatti piuttosto accidentate, la prima dal cimitero di Firenzuola, l'altra dal paese di Messenano. Per questa ragione il lago non \u00e8 molto frequentato, se non da qualche pescatore che vi si reca per catturare pesci quali la carpa ed persico reale. Tra la fauna ittica vi si trova inoltre l'alborella, il cavedano, il persico trota, il luccio e la trota."}
{"id": "1509315", "revid": "1555966", "url": "https://it.wikipedia.org/wiki?curid=1509315", "title": "L'asse di equilibrio", "text": "L'asse d'equilibrio \u00e8 un album di Giorgio Gaber registrato nel 1967 e pubblicato nel febbraio del 1968.\nIl disco.\nGli arrangiamenti sono di Giorgio Casellato, autore anche di alcune musiche (anche se la sua firma non appare in copertina).\nLa canzone \"L'orologio\" venne presentata in ateprima, con alcune differenze nel testo e nella musica, nella quinta puntata del programma \"Diamoci del tu\", il 24 aprile 1967.\nLa ristampa in CD.\nL'album \u00e8 stato ristampato in CD nel 2002 con alcune bonus track.\n\"La libert\u00e0 di ridere\" era il lato B di \"E allora dai\", presentata al Festival di Sanremo 1967; \"Gulp gulp\" era la sigla della trasmissione tv \"Diamoci del tu\", condotta dallo stesso Gaber con Caterina Caselli, sul retro del relativo 45 giri compariva \"Snoopy contro il Barone Rosso\" (cover di \"Snoopy vs. the Red Baron\" dei Royal Guardsmen).\n\"Dopo la prima sera\" era apparsa, unico inedito, nell'LP antologico \"\" (1965), condiviso una facciata ciascuno con Mina; la versione di Gaber di \"Te lo leggo negli occhi\", composta da Sergio Endrigo e Sergio Bardotti originariamente per Dino, era uscita (come era stato per altri due brani sempre non originali) in una serie di 45 giri di formato ridotto, detti \"dischi tascabili\", che la RIFI allegava allora alla rivista Pop.\n\"Il sogno\", non era mai stata pubblicata in precedenza, sebbene fosse stata cantata in playback nella terza puntata del programma \"Diamoci del tu\", il 10 aprile 1967. \"Ciao ciao ciao Majorca\" era uscita in Spagna, dove Gaber proprio con questo brano aveva vinto la quarta edizione del Festival Internazionale della Canzone di Maiorca (1967).\nBrani.\nLATO A\nLATO B\nBONUS TRACKS PRESENTI NELLA RISTAMPA IN CD:"}
{"id": "1509316", "revid": "1442080", "url": "https://it.wikipedia.org/wiki?curid=1509316", "title": "Benedetto Lonza", "text": "Biografia.\nLaureatosi in Lettere e Pedagogia a Torino, insegn\u00f2 storia e filosofia nel ginnasio-liceo di Capodistria fino al 1952, svolgendo contemporaneamente la funzione di curatore del Museo della citt\u00e0 istriana e Direttore della Biblioteca Civica.\nTrasferitosi a Trieste, continu\u00f2 ad insegnare e ad assolvere importanti incarichi presso la locale Sovrintendenza alle Belle Arti e a Cividale.\nRiprese esplorazioni e scavi sul territorio triestino, studiando in modo particolare la cultura dei castellieri. Nel 1970 fond\u00f2, assieme ad alcuni amici, la Societ\u00e0 di Preistoria e Protostoria."}
{"id": "1509317", "revid": "830939", "url": "https://it.wikipedia.org/wiki?curid=1509317", "title": "Areio", "text": "Nella mitologia greca, Areio secondo una delle versioni del mito era uno dei partecipanti alla spedizione dedita al recupero del vello d'oro.\nIl mito.\nAreio rientra nell'annovero posto da Apollonio Rodio, di coloro che spinti dall'entusiasmo di Era, la moglie di Zeus, risposero all'appello degli araldi mandanti in tutta la Grecia per il recupero dell'oggetto sacro. Fu dunque uno degli argonauti, ubbid\u00ec silente al loro comandante Giasone e non si distinse nel viaggio per impresa o altro."}
{"id": "1509319", "revid": "287204", "url": "https://it.wikipedia.org/wiki?curid=1509319", "title": "Aristomene", "text": "Impegnato nella lotta con gli Spartani nella Seconda guerra messenica (685-668 a.C.), resistette sul monte Eira per undici anni. La sua figura entr\u00f2 subito nella leggenda, divenendo oggetto, in et\u00e0 ellenistica, del poema \"Messeniak\u00e0\" di Riano.\u031f\nBiografia.\nAristomene era un membro della famiglia degli Epitidi, figlio di Nicomede (o, secondo un'altra versione, di Pirro) e Nicoteleia ed ebbe una parte importante nel suscitare la rivolta contro Sparta e assicurarsi la cooperazione di Argo e dell'Arcadia.\nAsserragliatosi con i suoi, dopo numerose imprese, nella roccaforte montuosa di Eira, tenne in scacco gli spartani per undici anni. In una delle sue incursioni lui e cinquanta dei suoi compagni furono catturati e gettati nel Ceada, il baratro sul monte Taigeto in cui venivano gettati i criminali. Solo Aristomene riusc\u00ec, comunque, a salvarsi e presto riapparve a Eira: la leggenda raccontava che fosse stato aiutato nella sua caduta da un'aquila e che fosse fuggito afferrando la coda di una volpe, che lo condusse al buco nel quale era entrato.\nAlla fine Eira fu tradita dagli Spartani (nel 668 a.C. secondo Pausania, che \u00e8 l'unica fonte a parlarci dell'eroe), e dopo un'eroica resistenza Aristomene e i suoi seguaci dovettero evacuare la Messenia e cercare un rifugio temporaneo con i loro alleati dell'Arcadia. Un piano disperato per impadronirsi di Sparta fu sventato da Aristocrate, che pag\u00f2 con la vita per il suo tradimento\u02d0 allora Aristomene si ritir\u00f2 a Ialiso, sull'isola di Rodi, dove Damageto, suo genero, era re e vi mor\u00ec mentre progettava un viaggio a Sardi ed Ecbatana per cercare aiuto dai sovrani lidi e medi.\nEredit\u00e0.\nAristomene, come detto, entr\u00f2 ben presto nella leggenda, grazie alle tradizioni locali messeniche. \nIl primo a ricordarlo, stando alle nostre fonti, fu Callistene, citato da Polibio, che ai tempi del generale messenio fa risalire una stele posta nel tempio di Zeus Liceo. Anche Plutarco gli dedic\u00f2 una biografia, per noi perduta e testimoniata solo nel \"Catalogo di Lampria\" e in un breve passo dei suoi \"Moralia\".\nFu, tuttavia, in piena et\u00e0 ellenistica, con Riano, che Aristomene assurse a eroe epico. Infatti Pausania, che per noi \u00e8 praticamente l'unica fonte continuata sulle sue gesta, ricorda numerosi atti di valore, coraggio e astuzia che sottolineano le virt\u00f9 dell'eroe, assimilandolo ad un personaggio epico. In effetti, il periegeta afferma esplicitamente quanto Aristomene fosse stato \"omerizzato\", sostenendo che nei versi di Riano, che sono la sua fonte, \u00abAristomene \u00e8 celebrato non meno di quanto nell\"'Iliade\" Omero celebr\u00f2 Achille\u00bb"}
{"id": "1509320", "revid": "1745361", "url": "https://it.wikipedia.org/wiki?curid=1509320", "title": "Arpiria", "text": "Nella mitologia greca, Arpiria era una delle Arpie, creature mostruose met\u00e0 donne e met\u00e0 uccello, che tormentava gli esseri umani.\nIl mito.\nArpiria e sua sorella Erasia tormentavano Fineo ai tempi in cui gli Argonauti, un gruppo di avventurieri in cerca del vello d'oro, erano andati da lui per chiedere saggi consigli. Il re infastidito dal comportamento dei due mostri, chiese come condizione di essere liberato da loro, subito Giasone, il capo della spedizione ordin\u00f2 a due suoi alleati, Calaide e Zete di cacciarle e loro muniti di ali fecero il proprio lavoro."}
{"id": "1509321", "revid": "682976", "url": "https://it.wikipedia.org/wiki?curid=1509321", "title": "Arpalico", "text": ""}
{"id": "1509322", "revid": "767487", "url": "https://it.wikipedia.org/wiki?curid=1509322", "title": "Ion Neculce (Ia\u0219i)", "text": "Ion Neculce \u00e8 un comune della Romania di 5.637 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 6 villaggi: Buznea, D\u0103de\u0219ti, G\u0103ne\u0219ti, Ion Neculce, Prigoreni, R\u0103zboieni.\nIl comune prende nome da Ion Neculce, boiardo e storico del XVII secolo, autore di cronache sul periodo in cui visse."}
{"id": "1509323", "revid": "122711508", "url": "https://it.wikipedia.org/wiki?curid=1509323", "title": "Arneo", "text": "Nella mitologia greca, Arneo, chiamato anche Iro, era un mendicante di Itaca.\nIl mito.\nArneo, dalla sembianze simili a un piccolo gigante e di appetito superiore al loro era in realt\u00e0 un mendicante buono e onesto di Itaca, l'isola di Odisseo (Ulisse) e dei Proci. Qui era solito frequentare le mense dei ricchi per ottenere un po' di cibo.\nAl ritorno di Odisseo non riesce a riconoscerlo e inizia a schernirlo, arrivando al punto di sfidarlo a un incontro di pugilato, da cui per\u00f2 esce sconfitto."}
{"id": "1509324", "revid": "1745361", "url": "https://it.wikipedia.org/wiki?curid=1509324", "title": "Arne (mitologia)", "text": "Nella mitologia greca, Arne era il nome di una fiera donna di Atene, che trad\u00ec la sua gente in favore di Minosse.\nMitologia.\nAi tempi di Arne, i due regni abili nella guerra di terra ma anche nella guerra sui mari (Creta ed Atene), si contendevano supremazia e potere e la donna, interessata all'offerta che le fece il re di Creta, trad\u00ec il suo regno in favore di un uomo che seppe ricoprirla d'oro.\nGli dei infuriati per la sua condotta la trasformarono in una civetta, o secondo altri autori in una gazza ladra, per via del suo amore verso il denaro."}
{"id": "1509325", "revid": "110157", "url": "https://it.wikipedia.org/wiki?curid=1509325", "title": "Ipatele", "text": "Ipatele \u00e8 un comune della Romania di 2.060 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Alexe\u0219ti, B\u00e2cu, Cuza Vod\u0103, Ipatele."}
{"id": "1509326", "revid": "1745361", "url": "https://it.wikipedia.org/wiki?curid=1509326", "title": "Armonide", "text": "NellIliade\", Armonide \u00e8 il patronimico di Tettone\"', un artigiano di Troia.\nIl mito.\nTettone Armonide era padre di Fereclo, un abilissimo costruttore di navi, veloci e robuste. Una di esse fu utilizzata da Paride per rapire Elena."}
{"id": "1509327", "revid": "767487", "url": "https://it.wikipedia.org/wiki?curid=1509327", "title": "Lespezi", "text": "Lespezi \u00e8 un comune della Romania di 5.980 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 6 villaggi: Buda, Bursuc-Deal, Bursuc-Vale, Dumbrava, Heci, Lespezi."}
{"id": "1509328", "revid": "1745361", "url": "https://it.wikipedia.org/wiki?curid=1509328", "title": "Aristomaco (mitologia)", "text": "Aristomaco (), \u00e8 un personaggio della mitologia greca. Fu un Eraclide ed il protagonista del terzo tentativo della conquista di Micene.\nGenealogia.\nFiglio di Cleodeo, fu il padre di Cresfonte, Temeno e Aristodemo.\nMitologia.\nCondusse un tentativo di catturare Micene durante il regno di Tisameno, ma dopo aver frainteso ci\u00f2 che gli disse l'oracolo, fall\u00ec e mor\u00ec durante la battaglia."}
{"id": "1509329", "revid": "1745361", "url": "https://it.wikipedia.org/wiki?curid=1509329", "title": "Ascalabo", "text": "Nella mitologia greca, Ascalabo era il nome di uno dei figli di Misme\nIl mito.\nLa dea Demetra aveva perso sua figlia Persefone, per colpa di Ade, il dio dei morti, e andava alla sua ricerca in tutta la Grecia. Un giorno mentre la madre stava colmando fame e sete incontr\u00f2 per la strada Ascalabo che rise del suo goffo modo di bere e di nutrirsi. La dea gi\u00e0 nervosa per le sorti dell'amata progenie trasform\u00f2 il ragazzo in una lucertola."}
{"id": "1509331", "revid": "767487", "url": "https://it.wikipedia.org/wiki?curid=1509331", "title": "Le\u021bcani", "text": "Le\u021bcani \u00e8 un comune della Romania di 6.805 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Bogonos, Cogeasca, Cucuteni, Le\u021bcani.\nLe\u0163cani fa parte della Zona Metropolitana di Ia\u0219i.\nNel territorio di Le\u0163cani si trova la riserva naturale chiamata \"F\u00e2ne\u021bele seculare Valea lui David\", un'area protetta di circa 46 ettari.\ne una chiesa, a suo modo, unica in Europa: \"La chiesa rotonda\". Questo perch\u00e9 le sue fondamenta hanno una forma circolare con due navate: il portico e l'altare."}
{"id": "1509332", "revid": "287204", "url": "https://it.wikipedia.org/wiki?curid=1509332", "title": "Letcani", "text": ""}
{"id": "1509335", "revid": "767487", "url": "https://it.wikipedia.org/wiki?curid=1509335", "title": "Lungani", "text": "Lungani \u00e8 un comune della Romania di 5.556 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Crucea, Goe\u0219ti, Lungani, Zmeu."}
{"id": "1509336", "revid": "115373943", "url": "https://it.wikipedia.org/wiki?curid=1509336", "title": "Vico Soprammuro", "text": "Vico Sopramuro \u00e8 una delle strade pi\u00f9 note a Napoli; \u00e8 situata nel quartiere Pendino.\nTradizionalmente \u00e8 una delle mete pi\u00f9 ambite dai partenopei per l'acquisto del pesce perch\u00e9 lungo la via, che parte da Porta Nolana e termina nei pressi di piazza Guglielmo Pepe, c'\u00e8 un vivace mercato allestito dai pescivendoli della zona e da altri commercianti di generi alimentari.\nA Napoli \u00e8 comunemente chiamata 'Ncopp' 'e Mmura.\nLa strada \u00e8 situata a ridosso delle antiche mura aragonesi, da qui deriva la toponomastica di \"Sopramuro; \"alcuni resti di torri da difesa della cinta muraria urbana sono tuttora visibili. Oggi si notano prevalentemente, lungo la strada, i palazzi otto-novecenteschi che costituiscono una sorta di cinta muraria moderna abitabile; alcuni edifici sono stati costruiti intorno alle torri aragonesi, inglobandole quasi del tutto.\nLa strada, gi\u00e0 molto frequentata durante l'anno, \u00e8 particolarmente affollata la notte del 23 dicembre, in quanto \u00e8 usanza per molti cittadini napoletani di recarvisi per acquistare il pesce fresco per la Vigilia di Natale."}
{"id": "1509337", "revid": "124120692", "url": "https://it.wikipedia.org/wiki?curid=1509337", "title": "Araneus", "text": "Araneus \u00e8 un genere di ragni appartenente alla famiglia Araneidae.\nEtimologia.\nIl nome deriva dal latino \"ar\u0101neus\", \"ragno\" da confrontare col greco , \"ar\u00e1chn\u0113\", \"ragno\", come prestito oppure come derivazione da una lingua comune sconosciuta.\nCaratteristiche.\n\u00c8 il ragno per antonomasia, sia per la costruzione delle \"classiche\" ragnatele con ragno al centro, sia per le dimensioni, in genere pi\u00f9 che apprezzabili a occhio nudo; sia, infine, per la presenza delle sue specie in tutto il mondo.\nI ragni di questo genere presentano un dimorfismo sessuale molto marcato: i maschi infatti sono di dimensioni pari a o delle femmine ed \u00e8 piuttosto raro fra tutti i ragni tessitori di tele. I maschi solitamente si distinguono anche fisicamente dalle femmine avendo l'opistosoma di forma allungata, zampe pi\u00f9 allungate in proporzione al corpo e l'incapacit\u00e0 di predare e consumare prede pi\u00f9 grandi di lui.\nNelle femmine l'epigino mostra un'appendice piuttosto lunga, mentre i pedipalpi dei maschi hanno la parte terminale a forma di gancio.\nDistribuzione.\nLe 577 specie note di questo genere lo rendono cosmopolita a tutti gli effetti.\nTassonomia.\nStoria tassonomica.\nOriginariamente questo genere venne denominato \"Epeira\", termine che oggi viene segnalato come sinonimo posteriore di Araneus.\nIl termine Epeira \u00e8 stato coniato da Walckenaer nel 1805 per indicare genericamente tutti i ragni che costruiscono una tela circolare e vi si installano al centro in attesa della preda. Passati pochi anni sotto questo nome vennero a confluire una pletora di ragni in seguito appropriatamente collocati in altre famiglie e sottofamiglie (alcuni Mimetidae, Tetragnathidae, Nephilinae, Titanoecidae, Theridiidae, Theridiosomatidae e persino qualche Linyphiidae).\n\"Epeira\" nel 1815 venne posto in sinonimia con \"Aranea\" , dall'aracnologo Leach, e con \"Araneus\" da Simon nel 1904.\nPer tutto il XX secolo \"Epeira\" \u00e8 stato adoperato come genere \"che va bene per tutto\", un po' ci\u00f2 che accadde per l'ex-genere \"Attus\" che raccoglieva una quantit\u00e0 di ragni salticidi.\nSi \u00e8 comunque assistito a una diradazione col tempo di questo nome: solo alcuni autori, Franganillo (1913-1918), Hingston (1932), Ivie (1944), Kaston (1948) e Marples (1957), hanno cercato senza esito di rinverdire i fasti passati di \"Epeira\" in alcune loro pubblicazioni.\nLa denominazione Araneus \u00e8 stata validata da due circolari ICZN, la direttiva 104, e la 2224 per la designazione della specie tipo; non \u00e8 sinonimo anteriore di Alpaida a seguito di un lavoro di Levi del 1976 o di Molinaranea a seguito di un altro lavoro di Levi (1991a), contra precedenti considerazioni espresse in uno studio di Schiapelli &amp; Gerschman del 1963.\nAraneus \u00e8 ritenuto anche sinonimo anteriore di \"Cathaistela\" dall'analisi degli esemplari di \"Araneus ventricosus\" effettuata da Yaginuma (1959c); e anche di \"Amamrotypus\" , esemplari di \"Araneus mammatus\" , di \"Cambridgepeira\" , esemplari di \"Araneus detrimentosus\" , di \"Conaranea\" , esemplari di \"Araneus excelsus\" , di \"Conepeira\" , esemplari di \"Araneus miniatus\" e infine di \"Neosconella\" .\nTassonomia: Specie.\nA gennaio 2021, si compone di 577 specie:\nSpecie trasferite negli ultimi anni.\nLa quantit\u00e0 di specie prima ascritte ad Araneus \u00e8 poi trasferite ad altri generi supera abbondantemente le duecento unit\u00e0.\nDi seguito sono riportate le specie trasferite negli ultimi 12 anni:\nSpecie fossili.\nSono stati ritrovati nel corso degli anni anche un congruo numero di ragni fossili appartenenti a questo genere e in svariati luoghi di fossilizzazione:\nSinonimie recenti.\nAnche la quantit\u00e0 di sinonimie cui sono andate incontro le varie specie di Araneus sono in quantit\u00e0 pi\u00f9 che abbondante.\nDi seguito sono riportate le sinonimie riscontrate negli ultimi dieci anni:\nOmonimie riscontrate.\nA questo genere, al 2011, vanno ascritti undici casi di omonimie accertate: "}
{"id": "1509338", "revid": "767487", "url": "https://it.wikipedia.org/wiki?curid=1509338", "title": "M\u0103d\u00e2rjac", "text": "M\u0103d\u00e2rjac \u00e8 un comune della Romania di 1.532 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Bojila, Frumu\u0219ica, M\u0103d\u00e2rjac."}
{"id": "1509339", "revid": "287204", "url": "https://it.wikipedia.org/wiki?curid=1509339", "title": "Madarjac", "text": ""}
{"id": "1509345", "revid": "121777311", "url": "https://it.wikipedia.org/wiki?curid=1509345", "title": "Direct Anonymous Attestation", "text": "La Direct Anonymous Attestation (letteralmente in italiano \"Attestazione Diretta ed Anonima\") \u00e8 un protocollo crittografico che permette l'autenticazione remota di un computer che rispetta le specifiche del Trusted Computing Group, preservando l'anonimato dell'utente. Il protocollo \u00e8 stato adattato dal TCG dalla versione 1.2 delle specifiche del Trusted Platform Module in risposta alle critiche che i precedenti protocolli usati per l'attestazione remota avevano suscitato.\nFunzionamento.\nIl protocollo DAA prevede che, per un'autenticazione corretta, siano necessari tre dispositivi e due differenti fasi. I dispositivi sono un elaboratore dotato di Trusted Platform Module, l'abilitatore DAA e il verificatore DAA. L'abilitatore, nella prima fase, deve verificare che l'elaboratore dotato di TPM non sia stato compromesso; completato questo compito, fornisce le credenziali DAA a tale elaboratore, che user\u00e0 tali credenziali durante la fase di firma. Usando una prova \"zero-knowledge\" il verificatore pu\u00f2 controllare la bont\u00e0 delle credenziali senza dover venire a conoscenza dell'identit\u00e0 del possessore delle credenziali. Il DAA fornisce inoltre delle funzionalit\u00e0 di revoca dell'anonimato: precedentemente alla fase di firma, si pu\u00f2 scegliere una terza parte che successivamente, in caso di compromissione del TPM, sar\u00e0 in grado di identificare il TPM. Anche se si sceglie di non usufruire della possibilit\u00e0 di revoca dell'anonimato, usando il protocollo DAA si \u00e8 comunque in grado di identificare i TPM compromessi o inaffidabili e conseguentemente di rifiutare le loro richieste di credenziali.\nTutela della privacy.\nIl protocollo prevede diversi livelli di \"privacy\". Le interazioni tra i soggetti coinvolti sono sempre anonime, ma l'utente e il verificatore potrebbero accordarsi affinch\u00e9 tutte le interazioni tra di loro siano raggruppabili in un unico insieme. Ci\u00f2 permette la creazione di un profilo utente e/o il rifiuto da parte del verificatore di soddisfare le richieste di credenziali da parte di un computer che ne ha inviate troppe."}
{"id": "1509346", "revid": "1573940", "url": "https://it.wikipedia.org/wiki?curid=1509346", "title": "Eriophora", "text": "Eriophora \u00e8 un genere appartenente alla famiglia Araneidae.\nEtimologia.\nIl nome deriva dal greco ', \"\u00e8rion\", cio\u00e8 \"lana\" e ', \"ph\u00f2ros\", cio\u00e8 \"portatore\", per la fitta lanugine composta di peli che lo avvolge.\nDistribuzione.\nLe dieci specie oggi note di questo genere sono state rinvenute in Oceania, America, Africa subsahariana e Cina.\nTassonomia.\nConsiderato sinonimo anteriore di \"Epeirella\" , secondo l'analisi degli esemplari-tipo di \"Epeirella tucumana\" effettuata dall'aracnologo Levi nel 2002.\nLa costituzione del genere Backobourkia ha ridotto della met\u00e0 il numero di specie.\nDal 2012 non sono stati esaminati esemplari di questo genere.\nA dicembre 2013, si compone di dieci specie:"}
{"id": "1509350", "revid": "1573940", "url": "https://it.wikipedia.org/wiki?curid=1509350", "title": "Distretto di \u014cshima (Kagoshima)", "text": "Il \u00e8 l'unico distretto della Sottoprefettura di \u014cshima, che fa parte della Prefettura di Kagoshima, nel Giappone meridionale.\nAttualmente fanno parte del distretto tutti i comuni delle Isole Amami, situate nella parte centro-settentrionale dell'arcipelago delle Ry\u016bky\u016b, ad eccezione della citt\u00e0 di Amami. Nella lista che segue tali comuni sono suddivisi a seconda dell'isola in cui sono situati: "}
{"id": "1509351", "revid": "287204", "url": "https://it.wikipedia.org/wiki?curid=1509351", "title": "Distretto di Oshima", "text": ""}
{"id": "1509354", "revid": "1573940", "url": "https://it.wikipedia.org/wiki?curid=1509354", "title": "Distretto di Kagoshima", "text": "Il \u00e8 uno dei distretti della prefettura di Kagoshima, in Giappone.\nAttualmente fanno parte del distretto i comuni di Mishima e Toshima."}
{"id": "1509356", "revid": "110157", "url": "https://it.wikipedia.org/wiki?curid=1509356", "title": "Mironeasa", "text": "Mironeasa \u00e8 un comune della Romania di 4.727 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Mironeasa, Schitu Had\u00e2mbului, Ur\u0219i\u021ba."}
{"id": "1509358", "revid": "767487", "url": "https://it.wikipedia.org/wiki?curid=1509358", "title": "Distretto di Soo", "text": "Il \u00e8 uno dei distretti della prefettura di Kagoshima, in Giappone.\nAttualmente fa' parte del distretto solo il comune di \u014csaki."}
{"id": "1509359", "revid": "1573940", "url": "https://it.wikipedia.org/wiki?curid=1509359", "title": "Distretto di Satsuma", "text": "Il \u00e8 uno dei distretti della prefettura di Kagoshima, in Giappone.\nAttualmente fa parte del distretto solo il comune di Satsuma."}
{"id": "1509360", "revid": "767487", "url": "https://it.wikipedia.org/wiki?curid=1509360", "title": "Ludwig Carl Christian Koch", "text": "Studioso di zoologia, segu\u00ec e approfond\u00ec gli studi di aracnologia del padre Carl Ludwig Koch, identificando svariate decine di specie, soprattutto delle famiglie Araneidae e Lycosidae.\nNomenclatura tassonomica.\nDi fianco alla specie, il suo nome abbreviato \u00e8 indicato con \"L.Koch\", per non confonderlo con quello del padre, che \u00e8 \"C.L.Koch\".\nCollegamenti.\n Sito biografico del BEMON"}
{"id": "1509363", "revid": "1573940", "url": "https://it.wikipedia.org/wiki?curid=1509363", "title": "Distretto di Izumi", "text": "Il \u00e8 uno dei distretti della prefettura di Kagoshima, in Giappone.\nAttualmente fa parte del distretto solo il comune di Nagashima."}
{"id": "1509364", "revid": "767487", "url": "https://it.wikipedia.org/wiki?curid=1509364", "title": "Miroslove\u0219ti", "text": "Miroslove\u0219ti \u00e8 un comune della Romania di 4.848 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Miroslove\u0219ti, Mite\u0219ti, Soci, Ver\u0219eni."}
{"id": "1509365", "revid": "287204", "url": "https://it.wikipedia.org/wiki?curid=1509365", "title": "Miroslovesti", "text": ""}
{"id": "1509367", "revid": "1573940", "url": "https://it.wikipedia.org/wiki?curid=1509367", "title": "Distretto di Isa", "text": "Il era uno dei distretti della prefettura di Kagoshima, in Giappone.\nPrima della soppressione, ne faceva parte solo il comune di Hishikari. Il 1\u00ba novembre 2008, Hishikari si \u00e8 fuso con la municipalit\u00e0 di \u014ckuchi per formare la nuova citt\u00e0 di Isa ed il distretto \u00e8 stato abolito."}
{"id": "1509368", "revid": "110157", "url": "https://it.wikipedia.org/wiki?curid=1509368", "title": "Mogo\u0219e\u0219ti (Ia\u0219i)", "text": "Mogo\u0219e\u0219ti \u00e8 un comune della Romania di 5.323 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Bude\u0219ti, Had\u00e2mbu, M\u00e2nje\u0219ti, Mogo\u0219e\u0219ti."}
{"id": "1509369", "revid": "1442080", "url": "https://it.wikipedia.org/wiki?curid=1509369", "title": "Hemosonic", "text": " \nL'Hemosonic \u00e8 un apparecchio per il monitoraggio emodinamico non invasivo.\nModalit\u00e0 di funzionamento.\nL'apparecchio si basa sul rilevamento contemporaneo del flusso ematico aortico e del diametro della aorta toracica battito-battito. Il rilevamento viene eseguito in tempo reale da un doppio trasduttore ecografico e doppler inserito in esofago. Lo strumento nasce sostanzialmente come apparecchio per l'impiego in sala operatoria per la conduzione di anestesia generale in pazienti critici. Esso si affianca ad una nutrita schiera di strumenti che rispetto allo storico catetere di Swan-Ganz presenta una scarsa invasivit\u00e0, una facilit\u00e0 di uso superiore ed un basso rischio iatrogeno."}
{"id": "1509370", "revid": "1543377", "url": "https://it.wikipedia.org/wiki?curid=1509370", "title": "Tosno", "text": "Tosno () \u00e8 una citt\u00e0 della Russia, che si trova nell'Oblast' di Leningrado, a circa 50 chilometri a sud di San Pietroburgo, sulle riva del fiume Tosna.\nRisalgono al 1500 le prime notizie su questa localit\u00e0, che ha ottenuto lo status di citt\u00e0 nel 1963.\nNella cittadina \u00e8 nata Marija Stepanova, cestista."}
{"id": "1509371", "revid": "767487", "url": "https://it.wikipedia.org/wiki?curid=1509371", "title": "Mogo\u0219e\u0219ti-Siret", "text": "Mogo\u0219e\u0219ti-Siret \u00e8 un comune della Romania di 4.049 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Mogo\u0219e\u0219ti-Siret, Muncelu de Sus, Tudor Vladimirescu."}
{"id": "1509372", "revid": "287204", "url": "https://it.wikipedia.org/wiki?curid=1509372", "title": "Mogosesti-Siret", "text": ""}
{"id": "1509373", "revid": "647919", "url": "https://it.wikipedia.org/wiki?curid=1509373", "title": "Mogosesti Siret", "text": ""}
{"id": "1509374", "revid": "128096", "url": "https://it.wikipedia.org/wiki?curid=1509374", "title": "Eruzione solare", "text": ""}
{"id": "1509375", "revid": "1776051", "url": "https://it.wikipedia.org/wiki?curid=1509375", "title": "Mo\u0219na (Ia\u0219i)", "text": "Mo\u0219na \u00e8 un comune della Romania di 1.935 abitanti, ubicato nel distretto di Ia\u0219i, nella regione storica della Moldavia.\nLa zona di Mo\u0219na \u00e8 stata abitata fin dal Neolitico e sono state trovate tracce di un insediamento risalente alla cosiddetta \"Cultura di Cucuceni\"."}
{"id": "1509377", "revid": "984922", "url": "https://it.wikipedia.org/wiki?curid=1509377", "title": "Tosna", "text": "Il Tosna \u00e8 un fiume dell'Oblast' di Leningrado, affluente di sinistra della Neva, sulle cui rive sorgono le cittadine di Tosno e Nikol'skoe."}
{"id": "1509378", "revid": "115533", "url": "https://it.wikipedia.org/wiki?curid=1509378", "title": "Sikorsky S64F", "text": ""}
{"id": "1509379", "revid": "1305772", "url": "https://it.wikipedia.org/wiki?curid=1509379", "title": "Mo\u021bca", "text": "Mo\u021bca \u00e8 un comune della Romania di 5.185 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 2 villaggi: Boureni e Mo\u021bca."}
{"id": "1509380", "revid": "287204", "url": "https://it.wikipedia.org/wiki?curid=1509380", "title": "Motca", "text": ""}
{"id": "1509381", "revid": "28592", "url": "https://it.wikipedia.org/wiki?curid=1509381", "title": "Navigabile", "text": ""}
{"id": "1509384", "revid": "767487", "url": "https://it.wikipedia.org/wiki?curid=1509384", "title": "Movileni (Ia\u0219i)", "text": "Movileni \u00e8 un comune della Romania di 3.190 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 2 villaggi: Boureni e Mo\u021bca."}
{"id": "1509385", "revid": "1543377", "url": "https://it.wikipedia.org/wiki?curid=1509385", "title": "World Series of Poker 1985", "text": "Le World Series of Poker 1985 furono la sedicesima edizione della manifestazione. Si tennero dal 4 al 21 maggio presso il casin\u00f2 Binion's Horseshoe di Las Vegas.\nIl vincitore del Main Event fu (giocatore di poker).\nMain Event.\nI partecipanti al Main Event furono 141. Ciascuno di essi pag\u00f2 un buy-in di 10.000 dollari."}
{"id": "1509386", "revid": "767487", "url": "https://it.wikipedia.org/wiki?curid=1509386", "title": "O\u021beleni", "text": "O\u021beleni \u00e8 un comune della Romania di 3.773 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 2 villaggi: H\u00e2ndre\u0219ti e O\u021beleni."}
{"id": "1509387", "revid": "287204", "url": "https://it.wikipedia.org/wiki?curid=1509387", "title": "Oteleni", "text": ""}
{"id": "1509388", "revid": "35804", "url": "https://it.wikipedia.org/wiki?curid=1509388", "title": "Schlisselburg", "text": ""}
{"id": "1509389", "revid": "767487", "url": "https://it.wikipedia.org/wiki?curid=1509389", "title": "Heima", "text": "Heima (\"A casa\") \u00e8 un documentario ed un doppio DVD sul tour in Islanda dei Sigur R\u00f3s svoltosi nell'estate del 2006. Durante questo tour la band ha suonato in due grandi concerti all'aperto a Miklat\u00fan - Reykjav\u00edk (30 luglio) e a \u00c1sbyrgi (4 agosto) ed in altre piccole sessioni a \u00d3lafsv\u00edk (24 luglio), \u00cdsafj\u00f6r\u00f0ur (26 luglio), Dj\u00fapav\u00edk (27 luglio), H\u00e1ls, \u00d6xnadalur (28 luglio) e Sey\u00f0isfj\u00f6r\u00f0ur (3 agosto) oltre ad un concerto di protesta a Sn\u00e6fellssk\u00e1la (3 agosto). Il documentario, inoltre, comprende un concerto acustico, suonato per la famiglia e gli amici, al Gamla Borg, un piccolo caf\u00e9, nella piccola cittadina di Borg, svoltosi il 22 aprile 2007.\nIl documentario \u00e8 stato premiato in Islanda al Reykjav\u00edk International Film Festival il 27 settembre 2007. \"Heima\" \u00e8 stato pubblicato il 5 novembre 2007 (il 4 dicembre in Nord America) in due edizioni: una delle quali include delle foto da atmosfera che documentano il tour.\nElenco delle tracce.\nIl primo DVD contiene il documentario con il commento audio opzionale del manager della band; il secondo DVD propone le versioni complete delle canzoni.\nDVD 1\nDVD 2"}
{"id": "1509391", "revid": "287204", "url": "https://it.wikipedia.org/wiki?curid=1509391", "title": "Kirovsk (regione)", "text": ""}
{"id": "1509393", "revid": "28592", "url": "https://it.wikipedia.org/wiki?curid=1509393", "title": "Ghiacciato", "text": ""}
{"id": "1509396", "revid": "28592", "url": "https://it.wikipedia.org/wiki?curid=1509396", "title": "Ortodossi russi", "text": ""}
{"id": "1509397", "revid": "899609", "url": "https://it.wikipedia.org/wiki?curid=1509397", "title": "Yrsa", "text": "Compare in molte opere che parlano di suo marito, il semi-leggendario re svedese Eadgils, e/o del suo padre e amante Halga e il loro figlio Hro\u00f0ulf. \u00c8 opinione condivisa che le persone intorno a Yrsa nella tradizione scandinava siano le stesse che si trovano nel \"Beowulf\", e l'ipotesi degli studiosi del \"Beowulf\" che Hro\u00f0ulf sia figlio di Halga \u00e8 supportata dalle leggende su Yrsa. Alcuni traduttori (come Burton Raffel) e studiosi hanno corretto mettendoci il suo nome un verso cancellato (62) del manoscritto del \"Beowulf\", anche se il fatto che l\u00ec ci fosse il nome di Yrsa \u00e8 solo una congettura.\nNella \"Saga degli Ynglingar\", Snorri Sturluson descrive la sua personalit\u00e0 cos\u00ec:\nIl \"Chronicon Lethrense\" e gli \"Annales Lundenses\".\nIl \"Chronicon Lethrense\", e gli \"Annales Lundenses\" che lo contengono, dicono che un giorno il re danese Helghe giunse in Halland/Lolland e giacque con Thore, figlia di uno dei contadini di Ro; dall'unione nacque Yrse. Molto pi\u00f9 tardi, Helghe incontr\u00f2 Yrse e, ignaro del fatto che fosse sua figlia, la mise incinta di Rolf Krage. Alla fine scopr\u00ec che Yrse era la sua stessa figlia, and\u00f2 all'est e si suicid\u00f2.\nRo \u00e8 lo stesso Hro\u00f0gar, colui che ricevette Beowulf a Heorot. Helghe, che regnava insieme a lui, \u00e8 il fratello di Hro\u00f0gar, Halga, e Rolf Krage \u00e8 il nipote di Hro\u00f0gar, Hro\u00f0ulf. Tuttavia, nel \"Beowulf\" non viene mai chiarito di chi sia figlio Hro\u00f0ulf.\nLe \"Gesta Danorum\".\nLe \"Gesta Danorum\" (Libro 2) riportano che Helgo era il fratello del re danese Ro, ma mentre Ro era re della terra danese Helgo aveva ereditato il suo mare. Un giorno durante il suo errare in mare, giunse a Thur\u00f8, dove rap\u00ec e violent\u00f2 la giovane Thora, che rimase incinta di Urse. Quando Helgo dopo molti anni torn\u00f2 a Thur\u00f8, Thora si vendic\u00f2 per la perduta verginit\u00e0 mandandogli Urse che, ignaro che fosse sua figlia, Helgo stupr\u00f2; ella gener\u00f2 poi Roluo Kraki.\nDurante un'invasione svedese, Ro fu ucciso da Hothbrodd, re di Svezia. Helgo vendic\u00f2 la morte di suo fratello e costrinse gli Svedesi a pagargli un tributo. Tuttavia scelse di suicidarsi per la vergogna dopo aver scoperto la sua parentela con Urse, e il loro figlio Roluo Kraki gli succedette. Athislus, il nuovo re di Svezia, pens\u00f2 che il tributo da pagare ai Daner sarebbe stato meno oneroso se avesse sposato la madre del re danese, perci\u00f2 prese Urse in moglie. Ma dopo un po' di tempo Urse rimase cos\u00ec sconvolta dall'avidit\u00e0 del re svedese che elabor\u00f2 un piano per scappare da lui e contemporaneamente liberarlo dalle sue ricchezze. Cos\u00ec incit\u00f2 Athislus a ribellarsi a Roluo, e fece in modo che Roluo fosse invitato a corte e gli fossero promesse ricchezze in dono.\nMentre il banchetto durava gi\u00e0 da tre giorni, Urse e Roluo scapparono da Uppsala, al mattino presto su carri dove avevano ammassato tutti i tesori del re di Svezia. Per alleggerire il loro peso, e per tenere occupato qualunque guerriero li stesse seguendo, seminarono oro lungo il tragitto, sebbene si dica che semin\u00f2 solamente rame dorato. Quando Athislus, che stava inseguendo i fuggitivi, vide un anello prezioso giacere sul terreno, si chin\u00f2 a raccogliero. Roluo fu lieto di vedere il re di Svezia inchinato e scapp\u00f2 sulle navi con sua madre.\nQuesto racconto \u00e8 pi\u00f9 elaborato di quello del \"Chronicon Lethrense\" e degli \"Annales Lundenses\". I personaggi sono gli stessi: Helgo \u00e8 Helghe/Halga; suo fratello, il re danese Ro, \u00e8 Hro\u00f0gar; Roluo \u00e8 Hro\u00f0ulf/Rolf Krage; il re svedese Athislus \u00e8 Eadgils, il re svedese presente nel \"Beowulf\". Yrse qui \u00e8 chiamata Urse, e la storia di suo figlio che fugge dal re di Svezia con tutti i suoi tesori \u00e8 riportata anche in altre fonti. \u00c8 da notare che tutte e tre le fonti danesi, \"Chronicon Lethrense\", \"Annales Lundenses\" e \"Gesta Danorum\", discordano sul luogo in cui Halga avrebbe trovato Yrsa, ma tutte e tre la dicono danese. Le fonti islandesi la dicono invece sassone.\nLa \"Hr\u00f3lfs saga kraka ok kappa hans\".\nNella \"Hr\u00f3lfs saga kraka ok kappa hans\", Helgi (Halga) and\u00f2 dai Sassoni con l'intenzione di sposare la loro bellicosa regina Oluf. Tuttavia lei non era interessata e umili\u00f2 Helgi rasandolo e coprendolo di pece mentre dormiva e rispedendolo in quello stato alla sua nave. Pi\u00f9 tardi Helgi torn\u00f2 e con uno stratagemma rap\u00ec la regina per un po' di tempo, durante il quale la mise incinta.\nTornata al suo regno, la regina partor\u00ec una figlia che chiam\u00f2 Yrsa dal nome del suo cane. Yrsa fu cresciuta come pastorella finch\u00e9 non ebbe 12 anni, quando incontr\u00f2 suo padre Helgi che si innamor\u00f2 di lei, ignorando che fosse sua figlia. Oluf non disse niente riguardo alla parentela e vide come la sua vendetta il matrimonio di Helgi con la sua stessa figlia. Helgi e Yrsa ebbero poi un figlio, Hr\u00f3lfr Kraki (Hro\u00f0ulf).\nApprendendo che Helgi e Yrsa vivevano felici insieme, la regina Oluf and\u00f2 in Danimarca a dire a sua figlia la verit\u00e0. Yrsa rimase sconvolta e anche se Helgi voleva che la loro relazione rimanesse com'era prima, lei insist\u00e9 che si separassero. Pi\u00f9 tardi fu presa in moglie dal re svedese A\u00f0ils (Eadgils), il che rese Helgi ancora pi\u00f9 infelice.\nPoich\u00e9 gli mancava Yrsa, Helgi si rec\u00f2 ad Uppsala per riprendersela, ma fu ucciso da A\u00f0ils in battaglia. Yrsa fu sconvolta del fatto che l'uomo a cui era pi\u00f9 legata fosse stato ucciso da suo marito, e promise ad A\u00f0ils che avrebbe fatto di tutto perch\u00e9 i suoi berserkr fossero uccisi. Non era pi\u00f9 felice in compagnia del re e non era pi\u00f9 interessata a stargli vicino. Pi\u00f9 tardi, quando un giovane guerriero svedese di nome Svipdag giunse a testare le sue capacit\u00e0, lo aiut\u00f2 enormemente nelle sue battaglie con i berserkr che alla fine furono tutti uccisi. Svipdag decise di non rimanere con re A\u00f0ils e invece prese servizio sotto il figlio di Yrsa, Hr\u00f3lfr, succeduto a Helgi come re di Danimarca.\nDopo un po' di tempo, quando A\u00f0ils si rifiut\u00f2 di dare a Hr\u00f3lfr non solo l'oro che aveva preso da Helgi nella battaglia, ma anche il tributo per il suo aiuto contro re \u00c1li (Onela nel \"Beowulf\") nella Battaglia sul Ghiaccio del Lago V\u00e4nern, Hr\u00f3lfr si rec\u00f2 ad Uppsala per ricevere il suo tributo. A\u00f0ils fece del suo meglio per fermare Hr\u00f3lfr con diversi stratagemmi, ma dovette andarsene per chiedere rinforzi. Mentre il re svedese era via, Yrsa diede al figlio pi\u00f9 oro di quanto gliene fosse dovuto. Poi diede a Hr\u00f3lfr e ai suoi uomini 12 dei migliori cavalli del re (A\u00f0ils era famoso per i suoi magnifici destrieri) e tutte le armi e le provviste di cui avevano bisogno.\nHr\u00f3lfr si conged\u00f2 da sua madre e part\u00ec sul Fyrisvellir. Quando videro A\u00f0ils e i suoi guerrieri che li inseguivano, seminarono oro dietro di loro. A\u00f0ils vide il suo prezioso Sv\u00edagris sul terreno e si ferm\u00f2 a prenderlo con la lancia, cos\u00ec Hr\u00f3lfr gli trafisse il sedere con la spada e url\u00f2 trionfante che aveva piegato il fondoschiena dell'uomo pi\u00f9 potente di Svezia.\nPi\u00f9 tardi, Hr\u00f3lfr fu ucciso da suo cognato Hj\u00f6rvar\u00f0r (l'Heoroweard del \"Beowulf\") con un inganno e quando la battaglia fu terminata la sorella mezzelfa di Hr\u00f3lfr, Skuld, govern\u00f2 sulla Danimarca. Yrsa ottenne vendetta mandandole un grande esercito svedese guidato da Vogg, che fece prigioniera Skuld prima che potesse raccogliere i suoi guerrieri. Skuld fu torturata fino alla morte e le figlie di Hr\u00f3lfr ottennero il governo della Danimarca.\nQuesto racconto concorda con quello delle \"Gesta Danorum\", ma \u00e8 pi\u00f9 ricco. Una differenza notevole \u00e8 il fatto che Yrsa non \u00e8 pi\u00f9 danese ma sassone, e che Yrsa rimase in Svezia quando suo figlio Hro\u00f0ulf scapp\u00f2 da Eadgils con il suo oro.\nLa \"Saga degli Skj\u00f6ldungar\".\nLa \"Saga degli Skj\u00f6ldungar\" racconta che Helgo (Halga) era re di Danimarca insieme a suo fratello Roas (Hro\u00f0gar). Helgo rap\u00ec Olava, regina dei Sassoni, e lei diede alla luce una figlia chiamata Yrsa. La ragazza pi\u00f9 tardi spos\u00f2 Adillus (Eadgils), re di Svezia, con cui ebbe una figlia, Scullda.\nAlcuni anni dopo, Helgo attacc\u00f2 la Svezia e cattur\u00f2 Yrsa, ignorando che fosse sua figlia. La violent\u00f2 e la port\u00f2 in Danimarca, dove diede alla luce Rolfo (Hr\u00f3lfr Kraki). Alcuni anni dopo, la madre di Yrsa, la regina Olava, and\u00f2 a farle visita e le raccont\u00f2 che Helgo era il suo stesso padre. Sconvolta, Yrsa torn\u00f2 da Adillus, lasciando dietro di s\u00e9 il figlio. Helgo mor\u00ec quando Rolfo aveva otto anni, e Rolfo gli succedette governando insieme allo zio Roas. Non molto tempo dopo Roas fu ucciso dai suoi fratellastri R\u00e6recus e Frodo, cos\u00ec Rolfo divenne l'unico re di Danimarca.\nIn Svezia, Yrsa e Adillus diedero Scullda in sposa al re di \u00d6land, Hi\u00f8rvardus (anche chiamato \"Hiorvardus\" e \"Hevardus\", e che corrisponde all'Heoroweard del \"Beowulf\"). Poich\u00e9 Rolfo, suo fratellastro, non era stato consultato, si infuri\u00f2 molto e attacc\u00f2 \u00d6land, rendendo Hi\u00f8rvardus e il suo regno tributari della Danimarca.\nQualche tempo dopo Adillus richiese l'aiuto di Rolfo contro re Ale (Onela) di Oppland, e Rolfo mand\u00f2 i suoi berserkr. Adillus vinse la guerra, per\u00f2 si rifiut\u00f2 di pagare il compenso pattuito per l'aiuto, cos\u00ec Rolfo si rec\u00f2 ad Uppsala a reclamare la sua ricompensa. Scampate alcune trappole, Rolfo riusc\u00ec a scappare con l'oro di Adillus, aiutato da sua madre Yrsa, e lo \"semin\u00f2\" sul Fyrisvellir.\nQuesto racconto contrasta con la \"Hr\u00f3lfs saga kraka ok kappa hans\" nel dire Yrsa prima felicemente sposata con Eadgils e poi rapita da Halga, che la violent\u00f2 e la mise incinta di Hro\u00f0ulf. Nella \"Hr\u00f3lfs saga kraka ok kappa hans\", prima lei fu rapita da Halga con cui concep\u00ec Hro\u00f0ulf; poi, venendo a sapere che Halga era suo padre, torn\u00f2 in Sassonia dove Eadgils la prese e ne fece sua moglie. Inoltre, nella \"Hr\u00f3lfs saga kraka ok kappa hans\", Helgi muore cercando di salvarla da Eadgils, mentre la \"Saga degli Skj\u00f6ldungar\" presenta il matrimonio tra Yrsa e Eadgils come un matrimonio felice e Halga muore in una diversa spedizione di guerra.\nLa \"Saga degli Ynglingar\".\nLa \"Saga degli Skj\u00f6ldungar\" fu usata da Snorri Sturluson come fonte quando raccont\u00f2 la storia di A\u00f0ils (Eadgils) e Yrsa nella sua \"Saga degli Ynglingar\", una parte dell'\"Heimskringla\". Quel che ci rimane della \"Saga degli Skj\u00f6ldungar\" \u00e8 un riassunto latino di Arngr\u00edmur J\u00f3nsson, perci\u00f2 le due fonti sono praticamente le stesse, con la differenza che la versione di Arngr\u00edmur \u00e8 pi\u00f9 concisa.\nSnorri racconta che A\u00f0ils and\u00f2 a saccheggiare i Sassoni, il cui re era Geir\u00fej\u00f3fr e la cui regina era Alof la Grande. Re e regina non erano in casa, perci\u00f2 A\u00f0ils e i suoi uomini depredarono la loro reggia facilmente portando bottino e prigionieri sulle loro navi. Una dei prigionieri era una bellissima ragazza di nome Yrsa, e Snorri scrive che tutti presto rimasero impressionati da quella ragazza beneducata, attraente e intelligente. Il pi\u00f9 impressionato fu A\u00f0ils, che ne fece sua moglie.\nAlcuni anni dopo, Helgi (Halga), che governava a Lejre, attacc\u00f2 la Svezia e rap\u00ec Yrsa; la violent\u00f2 e la port\u00f2 con s\u00e9 a Lejre, dove lei partor\u00ec Hr\u00f3lfr (Hro\u00f0ulf). Quando il bimbo ebbe tre anni, la madre di Yrsa, la regina Alof di Sassonia, venne a farle visita e le rivel\u00f2 che suo marito Helgi era anche suo padre. Orripilata, Yrsa torn\u00f2 da A\u00f0ils, lasciandosi dietro il figlio, e rimase in Svezia per il resto della vita. Quando Hr\u00f3lfr ebbe otto anni, Helgi mor\u00ec in una spedizione di guerra e Hr\u00f3lfr fu proclamato re.\nSnorri termina il racconto dicendo brevemente che la \"Saga degli Skj\u00f6ldungar\" conteneva una dettagliata narrazione di come Hr\u00f3lfr si rec\u00f2 ad Uppsala e semin\u00f2 oro sul Fyrisvellir.\nLo \"Sk\u00e1ldskaparm\u00e1l\".\nNello \"Sk\u00e1ldskaparm\u00e1l\", il marito di Yrsa, re A\u00f0ils (Eadgils), chiese l'aiuto del figlio di lei, Hr\u00f3lfr, contro il re norvegese \u00c1li (Onela). Hr\u00f3lfr era impegnato a combattere i Sassoni, ma invi\u00f2 i suoi berserkr.\nQuando Hr\u00f3lfr venne a sapere che A\u00f0ils aveva rifiutato di pagarlo, si rec\u00f2 ad Uppsala. Condusse le navi al fiume Fyris e cavalc\u00f2 direttamente alla reggia del re svedese ad Uppsala con i suoi dodici berserkr. Yrsa li accolse e li condusse ai loro alloggi. Fuochi erano stati preparati per loro e ricevettero da bere. Tuttavia, cos\u00ec tanta legna era stata messa nei camini che i loro vestiti cominciarono a bruciare; Hr\u00f3lfr e i suoi uomini si arrabbiarono e scagliarono i cortigiani nel fuoco. Yrsa torn\u00f2 e diede loro parecchio oro, l'annelo Sv\u00edagris e consigli\u00f2 loro di andarsene. Mentre stavano cavalcando sul Fyrisvellir, videro A\u00f0ils e i suoi uomini che li seguivano. I fuggitivi gettarono il loro oro lungo la strada cosicch\u00e9 gli inseguitori si fermassero per raccoglierlo; tuttavia A\u00f0ils continu\u00f2 a star loro dietro sul suo cavallo Sl\u00f6ngvir. Hr\u00f3lfr allora gett\u00f2 lo Sv\u00edagris e osserv\u00f2 A\u00f0ils curvarsi per prenderlo con la lancia. Hr\u00f3lfr esclam\u00f2 che aveva visto l'uomo pi\u00f9 potente di Svezia inchinarsi.\nIl \"Gr\u00f3ttas\u00f6ngr\".\nIl \"Gr\u00f3ttas\u00f6ngr\" contiene una strofa (la n\u00b0 22) cantata dalle gigantesse Fenja e Menja. Semplicemente si nomina Yrsa e si accenna al fatto che suo figlio e fratello (Hro\u00f0ulf) si vendicher\u00e0 di Fr\u00f3di (Froda):\nQuesto passo non pu\u00f2 riferirsi alla \"Hr\u00f3lfs saga kraka ok kappa hans\" dove Froda era fratellastro di Healfdene perch\u00e9 questo Froda fu ucciso da Hro\u00f0gar. Invece concorda con la \"Saga degli Skj\u00f6ldungar\", nella quale Hro\u00f0gar, zio di Hro\u00f0ulf, venne ucciso dal fratellastro Froda.\nIl \"Beowulf\".\nNel poema \"Beowulf\" si legge che Halfd\u00e1n ebbe quattro figli:\nNel verso 62 il nome di una figlia di Halfdan \u00e8 stato cancellato, una figlia che era moglie di qualcuno il cui nome finisce in \"-ela\" e che era uno Scylfing, cio\u00e8 appartenente alla dinastia reale di Svezia. Probabilmente un amanuense ad un certo punto della copiatura del poema non riusc\u00ec a riprodurre l'esatta scrittura di questi nomi e lasci\u00f2 perci\u00f2 uno spazio bianco in quel punto per riempirlo in seguito. Non fu pi\u00f9 riempito, e perci\u00f2 i nomi andarono perduti nelle copie successive.\nDalle regole dell'allitterazione sappiamo che il nome della figlia deve forzatamente iniziare per vocale. La scelta spesso verte su Yrs o Yrse, poich\u00e9 le tradizioni scandinave parlano molto di un'Yrsa nipote di Halfdan e moglie di Adils re di Svezia. Quest'interpretazione fa acquistare un gran valore a nomi e ruoli, poich\u00e9 Adils corrisponde all'Eadgils del Beowulf, nemico di Onela. Molti editori e traduttori preferiscono semplicemente far notare che il verso \u00e8 incompleto, piuttosto che completarlo. Altri come Burton Raffel completano lo spazio bianco con Yrs, e talvolta vi sono riferimenti al matrimonio di Onela e Yrsa, senza specificare che si tratta solo di una dubbia congettura.\nFilm.\nYrsa \u00e8 interpretata da Leslie Harter Zemeckis (la moglie di Robert Zemeckis) nel film \"La leggenda di Beowulf\", dove \u00e8 la sorella di Hro\u00f0gar e non la figlia di Halga (concordando cos\u00ec con le congetture di Raffel sul verso 62 del \"Beowulf\")."}
{"id": "1509399", "revid": "28592", "url": "https://it.wikipedia.org/wiki?curid=1509399", "title": "Kievan Rus'", "text": ""}
{"id": "1509400", "revid": "114325", "url": "https://it.wikipedia.org/wiki?curid=1509400", "title": "Yrse", "text": ""}
{"id": "1509401", "revid": "599013", "url": "https://it.wikipedia.org/wiki?curid=1509401", "title": "N\u00f6teborg", "text": ""}
{"id": "1509402", "revid": "114325", "url": "https://it.wikipedia.org/wiki?curid=1509402", "title": "Urse", "text": ""}
{"id": "1509404", "revid": "72396", "url": "https://it.wikipedia.org/wiki?curid=1509404", "title": "Jordi Hurtado", "text": "Biografia.\nVive a Barcellona ed ha due figlie."}
{"id": "1509405", "revid": "28592", "url": "https://it.wikipedia.org/wiki?curid=1509405", "title": "Lingua ingriana", "text": ""}
{"id": "1509406", "revid": "1875018", "url": "https://it.wikipedia.org/wiki?curid=1509406", "title": "Culsu", "text": "Nella mitologia etrusca, Culsu \u00e8 una furia alata e bifronte che vigila sulla porta di ingresso dell'oltretomba. I suoi attributi principali erano una torcia e un oggetto che viene spesso identificato con un paio di forbici. Il nome di Culsu si ritrova su due iscrizioni, una delle quali attesta l'esistenza di un culto specifico dedicato alla divinit\u00e0. Il nome Culsu \u00e8 etimologicamente correlato a quello di Culsans, in questo caso divinit\u00e0 maschile, equivalente etrusco del dio Giano (anch'esso bifronte come Culsu)."}
{"id": "1509407", "revid": "49981", "url": "https://it.wikipedia.org/wiki?curid=1509407", "title": "Maria Grazia Scuccimarra", "text": ""}
{"id": "1509408", "revid": "287204", "url": "https://it.wikipedia.org/wiki?curid=1509408", "title": "Era vichinga", "text": ""}
{"id": "1509410", "revid": "109469275", "url": "https://it.wikipedia.org/wiki?curid=1509410", "title": "Mountain (rodiggio)", "text": "Il termine mountain indica il tipo di rodiggio di una locomotiva a vapore con due assi portanti, seguiti da quattro assi motori accoppiati, e infine da un asse portante (Bissel) sotto la parte posteriore della caldaia. \nSecondo la notazione di Whyte per la classificazione delle locomotive \u00e8 indicato come 4-8-2.\nAltre classificazioni equivalenti:\nTale rodiggio poteva avere due origini diverse: \nLa distinzione fra le origini delle due tipologie la si poteva riconoscere dall'accoppiamento della biella motrice: se era sul secondo asse, la macchina era nata come evoluzione di una \"Pacific\", se era sul terzo asse era nata come una \"Mikado\".\nIn Europa fu molto usato in Francia negli anni '30, evoluzione delle Pacific che avevano raggiunto il loro limite evolutivo sulle linee leggermente acclivi che caratterizzano la rete francese.\nViceversa negli Stati Uniti le \"Mountain\" furono fra le macchine pi\u00f9 versatili, adatte sia al traino dei treni passeggeri che dei convogli merci. Generalmente erano derivate dalle \"Mikado\", o come accadde negli anni 'Trenta, trasformazione di macchine 2-8-2 pi\u00f9 vecchie che necessitavano del carrello anteriore per acquisire stabilit\u00e0 a velocit\u00e0 superiori i 120 km/h. Soprattutto durante la Seconda Guerra Mondiale molte compagnie ferroviarie rimodernarono le \"Mikado\", trasformandole nelle pi\u00f9 prestanti \"Mountain\"."}
{"id": "1509412", "revid": "212348", "url": "https://it.wikipedia.org/wiki?curid=1509412", "title": "Regno di Svezia", "text": ""}
{"id": "1509414", "revid": "13461115", "url": "https://it.wikipedia.org/wiki?curid=1509414", "title": "Weston, Vermont", "text": ""}
{"id": "1509415", "revid": "60848", "url": "https://it.wikipedia.org/wiki?curid=1509415", "title": "Medea in Corinto (Mayr)", "text": "Medea in Corinto \u00e8 un'opera lirica di Simon Mayr su libretto di Felice Romani.\nCommissionata dal Teatro San Carlo di Napoli, debutt\u00f2 sulla scena il 28 novembre 1813.\nFortuna dell'opera.\nAvendo riscosso grande successo, negli anni seguenti fu rappresentata in numerosi teatri italiani ed europei (\u00e8 attestata una seconda versione rappresentata al Teatro Sociale di Bergamo con Elisabetta Manfredini nel ruolo del titolo), soprattutto grazie all'interpretazione che ne diede Giuditta Pasta tra gli anni '20 e '30 del secolo, ma in seguito scomparve dai cartelloni dei teatri. Per una riscoperta in tempi moderni, si deve attendere fino al 1977, con Leyla Gencer protagonista a Napoli. Nel 1994 l'etichetta Opera Rara incise l'opera con protagonisti Jane Eaglen, Bruce Ford e Ra\u00fal Gim\u00e9nez. Infine, nel 2010 fu nuovamente rappresentata a Monaco di Baviera nel Nationaltheater con la direzione musicale di Ivor Bolton, protagonisti Nadja Michael e Ram\u00f3n Vargas.Nel 2015 \u00e8 stata rappresentata al Festival della Valle d'Itria di Martina Franca. Nel novembre 2021 \u00e8 tornata in scena al Teatro Sociale di Bergamo nella seconda versione approntata proprio da Mayr per quel teatro in occasione del Festival Donizetti Opera.\nAtto 1.\nIl regno di Corinto esulta per le prossime nozze tra il principe Giasone e Creusa, figlia del re locale Creonte. La felicit\u00e0 generale viene per\u00f2 funestata dalla presenza di Medea, moglie abbandonata di Giasone, famosa e temuta maga, e di Egeo, principe di Atene, pretendente alla mano di Creusa ma sprezzato da Creonte. Nel momento del matrimonio, Medea rovescia l'altare sacro, interrompendo il rito e profanando il tempio, mentre Egeo guida un manipolo di suoi uomini per impossessarsi di Creusa.\nAtto 2.\nIl colpo di Egeo \u00e8 fallito: il principe ateniese \u00e8 in prigione, e il popolo si appresta a festeggiare e riprendere le interrotte nozze. Medea, intanto, medita una vendetta pi\u00f9 tremenda: fingendo di chiedere perdono a Creonte, manda i suoi figli per offrire in regalo a Creusa la sua veste nuziale, intrisa di un potente veleno mortale (non prima di aver liberato dal carcere Egeo). Appena Creusa la indossa, muore tra atroci dolori: Giasone e Creonte, infuriati, corrono verso la casa della maga per vendicare la fanciulla. Ma Medea afferma di dover essere punita di una colpa ben pi\u00f9 grave: non ancora esauritasi la sua sete di vendetta, per far soffrire ancora di pi\u00f9 Giasone, ha ucciso i figli che ha avuto da lui. Dopo aver maledetto l'infedele, Medea fugge verso Atene con Egeo, mentre il regno di Corinto viene sconvolto dalle sue magie."}
{"id": "1509417", "revid": "123484128", "url": "https://it.wikipedia.org/wiki?curid=1509417", "title": "Luigi II d'Assia", "text": "Biografia.\nLuigi era il figlio maggiore del granduca Luigi I d'Assia (1753-1830) e di sua moglie Luisa d'Assia-Darmstadt (1761-1829), figlia del principe Giorgio Guglielmo d'Assia-Darmstadt.\nInizi\u00f2 i propri studi a Lipsia, ove rimase sino al 1795.\nTornato in patria, spos\u00f2 Guglielmina di Baden, figlia del principe ereditario Carlo Luigi di Baden, il 19 giugno 1804 a Karlsruhe. In quello stesso anno presenzi\u00f2, su invito, all'incoronazione di Napoleone I ad imperatore a Parigi. Dopo la nomina a granduca del padre nel 1806, Luigi ottenne il titolo di granduca ereditario e partecip\u00f2 ai concordati di Erfurt e al Congresso di Vienna. Partecip\u00f2 quindi all'incoronazione di Luigi XVIII di Francia, restaurato al governo dello stato francese dopo l'esperienza napoleonica.\nIl principe venne ufficialmente incoronato il 6 aprile 1830 a Darmstadt. Si preoccup\u00f2 come prima cosa di saldare i propri debiti, che non era stato possibile risolvere in precedenza a causa dei continui conflitti. D'accordo con il primo ministro Karl du Thil, continu\u00f2 l'opera di riforma dello stato iniziata dal padre.\nCon la rivoluzione del 5 marzo 1848 venne costretto a nominare suo figlio Luigi co-reggente e successivamente a cedergli il trono. Mor\u00ec per\u00f2 il 16 giugno di quello stesso anno e Luigi III pot\u00e9 assurgere al trono ufficialmente."}
{"id": "1509419", "revid": "198277", "url": "https://it.wikipedia.org/wiki?curid=1509419", "title": "Massimo Brambati", "text": "Biografia.\n\u00c8 stato sposato per sei anni con la modella e attrice rumena Catrinel Menghia. Aveva gi\u00e0 una figlia, Benedetta, avuta con Paola Cardinale nel 1999.\nCarriera.\nGiocatore.\nCresciuto a Niguarda nelle giovanili della \"Frassati\", dai Pulcini fino agli Allievi, la sua squadra fu acquistata dal direttore sportivo Giorgio Ghezzi dell'A.C. Bovisio Masciago che doveva schierare una squadra Allievi Provinciali nel campionato provinciale monzese.\nMassimo fa la trafila nelle giovanili del Bovisio fino ad esordire nel campionato di Prima Categoria 1982-1983 e poi in Promozione lombarda 1983-1984 quando, arrivato a Bovisio un osservatore granata per visionare un altro ragazzo, decide di prendere entrambi per schierarli nel campionato Primavera.\nAl primo anno a Torino vince il campionato Primavera 1984-1985.\nArrivato in prima squadra non trov\u00f2 posto e venne subito ceduto in prestito all'Empoli. Tornato al , ottenne risultati migliori rispetto alla prima stagione, ma nel 1989 and\u00f2 al , dove rimase per 4 stagioni.\nIn seguito milit\u00f2 nel , nella , nella e nel . Ha fatto parte della di Cesare Maldini e della spedizione a Seul con la Nazionale Olimpica partecipando all'Olimpiade del 1988.\nDopo il ritiro.\n\u00c8 opinionista su Italia 7 Gold per la trasmissione \"Diretta Stadio\".\nConsulente della Gea World fino allo scandalo di Calciopoli del 2006, \u00e8 stato procuratore, tra gli altri, di Bogdani e Mutu. \u00c8 stato anche collaboratore di Ariedo Braida, e di Luciano Moggi, suo dirigente ai tempi del Torino."}
{"id": "1509423", "revid": "123484204", "url": "https://it.wikipedia.org/wiki?curid=1509423", "title": "Luigi III d'Assia", "text": "Biografia.\nLuigi era il figlio maggiore del granduca Luigi II d'Assia e di sua moglie, la principessa Guglielmina di Baden (1788-1836), figlia del principe ereditario Carlo Luigi di Baden. Il piccolo Luigi venne educato assieme al fratello minore Carlo, ricevendo un'impronta tipicamente militare, che gli consent\u00ec anche di studiare per due anni all'Universit\u00e0 di Lipsia. A partire dal 1827 Luigi inizi\u00f2 il proprio viaggio culturale, toccando tappe come Francia, Inghilterra, Austria, Italia e Belgio.\nIl 26 dicembre 1833 spos\u00f2 a Monaco di Baviera la principessa Matilde Carolina di Baviera (1813-1862), figlia di re Luigi I di Baviera ed il giorno stesso del suo matrimonio venne creato Luogotenente Generale e Ispettore della fanteria assiana. Il matrimonio non diede eredi.\nCon idee ideologicamente meno chiuse del padre, Luigi fu aperto al liberalismo durante la rivoluzione del 1848. Il 5 marzo 1848 venne nominato coreggente, dopo che il padre di fatto aveva rinunciato al trono. Alla morte di suo padre licenzi\u00f2 il primo ministro Karl du Thil e nomin\u00f2 al suo posto Heinrich von Gagern, lasciandogli anche grande rilevanza nelle operazioni di governo. A partire dal 1850 la politica del granducato fu affidata al pi\u00f9 reazionario primo ministro Reinhard Carl Friedrich von Dalwigk. Dopo la sconfitta del 1866, la separazione dell'Alta Assia a favore dell'integrazione con i domini prussiani fu impedita solo grazie all'intervento del cognato di Luigi III, lo zar Alessandro II di Russia.\nDopo la morte della prima moglie, Luigi si spos\u00f2 il 20 giugno 1868 a Darmstadt, con un matrimonio morganatico, con Anna Magdalena Appel, che in quell'occasione venne nobilitata col predicato di von Hochst\u00e4tten.\nCon la seconda moglie, Luigi III visse ritirato nel castello di Braunshardt. Dal 1871, con il completamento dell'unificazione della Germania sotto il governo della Prussia, il ruolo effettivo di governo divenne solo formale; alla sua morte, avvenuta nel 1877, gli succedette il nipote Luigi IV."}
{"id": "1509424", "revid": "767487", "url": "https://it.wikipedia.org/wiki?curid=1509424", "title": "Claudia Conserva", "text": "Biografia.\nHa studiato il balletto e lavorato nella pubblicit\u00e0 e in programmi della TV quando era una bambina.\nNel 1990 ha vinto Miss 17.\nHa conosciuto il suo attuale marito Juan Carlos Valdivia in \"J\u00f3venes extra\" (Chilevisi\u00f3n). Hanno due bambini."}
{"id": "1509425", "revid": "767487", "url": "https://it.wikipedia.org/wiki?curid=1509425", "title": "Singapore Sevens", "text": "Il Singapore Sevens \u00e8 un torneo annuale di rugby a 7 che si svolge allo Stadio nazionale di Singapore a Singapore.\nInaugurato nel 2002 come torneo facente parte delle IRB Sevens World Series, \u00e8 stato inizialmente disputato fino al 2006 per essere poi rimpiazzato dall'Adelaide Sevens a partire dalla stagione 2006-07. Era sponsorizzato dalla Standard Chartered Bank.\nA distanza di sette anni, nel 2013, si \u00e8 tenuta una nuova edizione all'interno delle Asian Sevens Series. Nel 2015 \u00e8 stato annunciato il nuovo inserimento del Singapore Sevens nelle Sevens World Series, dopo la firma di un accordo valevole per quattro anni."}
{"id": "1509432", "revid": "171091", "url": "https://it.wikipedia.org/wiki?curid=1509432", "title": "Punte Patr\u00ec", "text": "Le Punte Patr\u00ec (\"Pointes de Patri\" in francese) (3.561 e 3.581 m s.l.m.) sono due montagne del Massiccio del Gran Paradiso nelle Alpi Graie e appartenenti alla \"catena degli Apostoli\".\nDescrizione.\nLa punta meridionale (3.581 m) \u00e8 la pi\u00f9 alta mentre quella settentrionale raggiunge i 3.561 m.\nSi trovano lungo la cresta che divide la Valnontey dalla Valeille, entrambi laterali della Val di Cogne. La cresta inizia dalla Torre del Gran San Pietro, passa per la Torre di Sant'Andrea, la Torre di Sant'Orso, le Punte Patr\u00ec e poi si abbassa alla Punta Tsissetta (3.419 m) per terminare alla Punta F\u00e9niliaz (3.053 m).\nLe punte non sono distinguibili dall'abitato di Cogne (1534\u00a0m) e dalla bassa Valnontey (1666\u00a0m). Sono per\u00f2 ben visibili durante la salita ai casolari dell'Herb\u00e9tet (2435\u00a0m) e dal rifugio Vittorio Sella (2584\u00a0m), dove le si possono ammirare in tutta la loro bellezza (le Punte Patr\u00ec si trovano di fronte al Gran Paradiso).\nAi loro piedi si adagia il ghiacciaio di Patr\u00ec. Dalle due vette si gode un panorama eccezionale.\nPrime ascensioni.\nLa prima ascensione della Punta Meridionale (3.581\u00a0m) fu compiuta il 7 agosto 1881 da A., C., A. e G. Sella con le guide Jean-Joseph Maquignaz e J.B. Bich.\nLa prima salita in vetta della Punta Settentrionale (3.561\u00a0m) fu realizzata il 16 agosto 1910 da G.P. Baker e George Yeld con le guide B. e E. Pession.\nSalita alla vetta.\nOggi si pu\u00f2 salire sulla vette partendo dal bivacco del Money. Dal bivacco si risale l'evidente canalino posto a monte del bivacco stesso e poi per sfasciumi e per nevai si arriva alla parte alta del ghiacciaio di Patr\u00ec. Si supera il ghiacciaio in lieve ascesa sino ad arrivare alla cresta sud della punta meridionale che la si percorre sul filo evitando un risalto nei pressi della vetta abbassandosi di qualche metro sul versante della Valnontey.\nLa salita alla vetta \u00e8 classificata F+."}
{"id": "1509433", "revid": "28592", "url": "https://it.wikipedia.org/wiki?curid=1509433", "title": "Kingiseppa", "text": ""}
{"id": "1509438", "revid": "124247781", "url": "https://it.wikipedia.org/wiki?curid=1509438", "title": "Viktor Kingissepp", "text": "Biografia.\nAttivo nel movimento rivoluzionario dal 1905, oper\u00f2 tra Pietroburgo e Tallinn e fu tra gli organizzatori del bolscevismo in Estonia. Nel 1917 divenne vicepresidente del comitato militare-rivoluzionario estone. Dal marzo 1918 lavor\u00f2 anche in Russia e venne eletto nel Comitato esecutivo centrale panrusso. A novembre dello stesso anno assunse la guida del Partito Comunista dell'Estonia. Il 3 maggio venne arrestato dalla polizia politica estone e fu ucciso dopo processo sommario la notte stessa a Tallinn.\nIn suo onore le autorit\u00e0 sovietiche rinominarono la localit\u00e0 russa di Jamburg, che ancora oggi si chiama Kingisepp, mentre la citt\u00e0 di Kuressaare a Saaremaa (l'isola natale di Kingisepp) ebbe la denominazione di Kingissepa dal 1952 al 1988."}
{"id": "1509442", "revid": "124225134", "url": "https://it.wikipedia.org/wiki?curid=1509442", "title": "Slavi\u0161a Jokanovi\u0107", "text": "Carriera.\nGiocatore.\nInizia la carriera professionistica nel , con cui debutta nella massima serie del campionato jugoslavo nel 1986. Due anni dopo passa ai vicini del , con cui vince il campionato nel 1988-1989, annata in cui segna 4 gol in 24 presenze in massima serie. Trasferitosi nel 1990 al , trascorre tre anni a Belgrado, vincendo la Coppa di Jugoslavia nel 1991-1992 e il campionato nel 1992-1993, stagione in cui segna 13 dei 103 gol messi a segno dalla sua squadra in 36 partite.\nDopo cinque anni nel campionato jugoslavo, nel 1993 si trasferisce al , nella Primera Divisi\u00f3n spagnola. In squadra trova i connazionali Janko Jankovi\u0107, Nikola Jerkan e Robert Prosine\u010dki. Nell'estate del 1995 \u00e8 prelevato dal , dove resta quattro anni e si mette in luce in maniera definitiva sia in campionato che nelle coppe europee, attirando l'interesse di grandi squadre, come il , che se lo aggiudicher\u00e0 nel 1999. Con la squadra di La Coru\u00f1a vince il campionato spagnolo nel 1999-2000.\nDopo una sola stagione in Galizia, nel 2000 firma per il , dove rimane due anni disputando 38 partite, senza mettere a segno alcun gol. Nel 2003 decide di tornare in Spagna, al Ciudad de Murcia, dove chiude la carriera.\nAllenatore.\nIl 26 dicembre 2007 diventa l'allenatore del , nonostante non abbia mai ricoperto questo ruolo (\u00e8 stato solo un dirigente della squadra di Belgrado). Il 5 settembre 2009 viene sollevato dall'incarico.\nNel 2012 ritorna ad allenare una squadra di calcio, nella fattispecie i thailandesi del Muangthong United. Dopo altre esperienze in Bulgaria (con il Levski Sofia) e in Spagna (con l'H\u00e9rcules), il 7 ottobre 2014 assume la guida del Watford Football Club., con cui lo stesso anno conquista la promozione in Premier League con una giornata d'anticipo, 9 anni dopo l'ultima promozione. Dopo essere stato sostituito da Quique S\u00e1nchez Flores sulla panchina del club inglese, il 16 giugno 2015 diventa il nuovo allenatore del Maccabi Tel Aviv. Rassegna le dimissioni nel gennaio 2016 e in primavera viene ingaggiato per subentrare nella panchina del Fulham, nella seconda serie inglese. Dopo alcuni tentativi riesce a riportare la squadra londinese in Premier League, ottenendo la promozione dopo aver vinto la finale dei play-off contro l' il 26 maggio 2018. Il 14 novembre seguente, dopo aver ottenuto solo una sola vittoria e due pareggi e subito nove sconfitte in dodici giornate, con la squadra all'ultimo posto in classifica, viene esonerato e rimpiazzato da Claudio Ranieri.\nStatistiche.\nAllenatore.\nClub.\nPAGINA IN MANUTENZIONE\nStatistiche aggiornate al 14 novembre 2018."}
{"id": "1509446", "revid": "484362", "url": "https://it.wikipedia.org/wiki?curid=1509446", "title": "Governo sovietico", "text": ""}
{"id": "1509454", "revid": "287204", "url": "https://it.wikipedia.org/wiki?curid=1509454", "title": "Slavisa Jokanovic", "text": ""}
{"id": "1509455", "revid": "998692", "url": "https://it.wikipedia.org/wiki?curid=1509455", "title": "Paris Sevens", "text": "Il Paris Sevens \u00e8 un torneo annuale di rugby a 7 che si svolge allo stadio Stadio Jean Bouin di Parigi, in Francia, come parte delle World Rugby Sevens Series.\nInaugurato nel 1996, venne inizialmente disputato per 5 edizioni fino al 2000. Torn\u00f2 per tre stagioni a partire dal 2004, per essere poi rimpiazzato dall'Edinburgh Sevens fino alla stagione 2014-15. Nel 2016, a distanza di dieci anni, \u00e8 stato nuovamente incluso all'interno del circuito delle \"Series\"."}
{"id": "1509456", "revid": "486946", "url": "https://it.wikipedia.org/wiki?curid=1509456", "title": "Viktor Eduardovich Kingisepp", "text": ""}
{"id": "1509461", "revid": "1782831", "url": "https://it.wikipedia.org/wiki?curid=1509461", "title": "Luigi IV d'Assia", "text": " Il suo nome completo era Federico Guglielmo Luigi IV Carlo d'Assia e del Reno (in tedesco: \"Friedrich Wilhelm Ludwig IV. Karl von Hessen und bei Rhein\"). Per matrimonio, era legato alle casate reali del Regno Unito, di Russia ed a molte altre in Europa.\nBiografia.\nLuigi nacque a Darmstadt, nel Granducato d'Assia e del Reno, ed era figlio del principe Carlo d'Assia e della principessa Elisabetta di Prussia, nipote di re Federico Guglielmo II di Prussia. Suo padre era inoltre fratello minore del granduca Luigi III, che aveva designato suo erede e successore al trono proprio il nipote, dal momento che egli non aveva avuto figli ed il principe Carlo si era rifiutato di accedere al trono per motivi di salute.\nInsieme al fratello pi\u00f9 giovane Enrico, dal 1854 inizi\u00f2 il suo addestramento militare che dur\u00f2 due anni, dopo i quali iniziarono entrambi a studiare alle universit\u00e0 di Gottinga e di Giessen. Fu per\u00f2 sua madre a volere che i due perseguissero una carriera essenzialmente militare e per questo li destin\u00f2 a prestare servizio nell'esercito prussiano, che all'epoca era il migliore della Germania ed uno dei pi\u00f9 rilevanti a livello europeo. Fu in questi anni che conobbe il principe ereditario Federico di Prussia, con il quale nel 1869 intraprese un viaggio per l'apertura dell'estensione del canale di Suez verso oriente.\nDurante la guerra Austro-prussiana del 1866 Luigi comand\u00f2 la cavalleria dell'Assia in supporto all'Esercito austriaco. Tra il 1870 ed il 1871, nell'ambito della guerra Franco-prussiana, Luigi comand\u00f2 un contingente armato dell'Assia, che entr\u00f2 a far parte della Confederazione Germanica del Nord. Durante la guerra Franco-prussiana Luigi combatt\u00e9 a Gravelotte, a Metz e ad Orl\u00e9ans come comandante della Divisione dell'Assia.\nIl 13 giugno 1877 succedette allo zio quale granduca d'Assia e del Reno, assumendo il nome di Luigi IV, ma da subito il suo regno fu funestato da una serie tragici eventi: ad appena un anno dalla sua ascesa al trono mor\u00ec la moglie, la granduchessa consorte Alice e quattro settimane dopo la figlia pi\u00f9 piccola Marie, tutte a causa di una epidemia di difterite diffusasi nel granducato. Luigi IV rimase per sempre molto scioccato da questi eventi ed affid\u00f2 al primo ministro Julius Rinck von Starck la guida degli affari di stato; questi resse il governo con un atteggiamento liberale, accogliendo anche molte delle istanze di maggiore apertura che il granduca aveva a sua volta mutuato dal carattere inglese della moglie, in contrasto con il conservatorismo dei governi precedenti.\nIl granduca Luigi IV mor\u00ec il 13 marzo 1892 e gli successe il figlio Ernesto Luigi. Le sue spoglie riposano a Rosenh\u00f6he, il mausoleo della casa granducale d'Assia, appena fuori Darmstadt.\nMatrimoni ed eredi.\nIl 1\u00ba luglio 1862 Luigi spos\u00f2 la principessa Alice, terza figlia della regina Vittoria del Regno Unito, a Osborne House sull'Isola di Wight. Il giorno del matrimonio la regina gli confer\u00ec il titolo di Altezza Reale. Questo titolo aveva per\u00f2 valore solo nel Regno Unito, ma non nella Confederazione Germanica, dove il principe Luigi era riconosciuto come Altezza Granducale. Successivamente, la Regina lo nomin\u00f2 Cavaliere dell'Ordine della Giarrettiera.\nDal matrimonio con Alice ebbe i seguenti figli:\nA seguito della morte nel 1878 della principessa Alice, Luigi IV contrasse un matrimonio morganatico il 30 aprile 1884 con Alessandrina Hutten-Czapska (3 settembre 1854-8 maggio 1941), gi\u00e0 moglie di Alessandro Kol\u00e9mine, ambasciatore russo a Darmstadt. Alla sua seconda moglie concesse il titolo di contessa di Romrod. Il matrimonio, che caus\u00f2 gravi scompigli nella sua famiglia, venne annullato dopo pochi mesi."}
{"id": "1509463", "revid": "1005847", "url": "https://it.wikipedia.org/wiki?curid=1509463", "title": "Jamburg", "text": ""}
{"id": "1509470", "revid": "1305772", "url": "https://it.wikipedia.org/wiki?curid=1509470", "title": "Bar (Ucraina)", "text": "Bar (, in polacco: \"Bar\") \u00e8 una citt\u00e0 situata sul fiume Riv nell'oblast' di Vinnycja, provincia dell'Ucraina occidentale. Capoluogo dell'omonimo distretto, appartiene alla regione storica della Podolia.\nNel 2005 la popolazione ammonta a persone.\nStoria.\nLa citt\u00e0 fu in origine un avamposto commerciale chiamato Row. Nel XVI secolo, la regina di Polonia Bona Sforza fond\u00f2 una fortezza sulla roccia sopra il fiume e la chiam\u00f2 Bar, come la citt\u00e0 di Bari in Italia. Nel 1540 il Re polacco Sigismondo I concesse alla citt\u00e0 il diritto di Magdeburgo. La fortezza fu assediata diverse volte nella storia e fu considerata inespugnabile. Tuttavia, durante la rivolta di Chmielnicki nel 1648, fu conquistata dai cosacchi di Bohdan Chmielnicki e fu gravemente danneggiata. A seguito di questo episodio, la citt\u00e0 si spopol\u00f2.\nNel 1672 fu conquistata dall'Impero Ottomano e divenne sede dell'amministrazione locale. Il 12 novembre 1674 la citt\u00e0 e la fortezza furono riconquistate dalle forze di Giovanni III di Polonia dopo quattro giorni di assedio. Il 29 febbraio 1768, nella stessa fortezza, fu fondata la Confederazione di Bar. Dopo la seconda spartizione della Polonia, la citt\u00e0 cadde sotto dominio russo e divenne parte della guberniya della Podillia. Un famoso matematico del XIX secolo, Viktor Bunyakovsky, nacque nella citt\u00e0 nel 1804. Dopo il 1922 Bar divenne parte della RSS Ucraina, e dal 1991 fa parte dell'Ucraina."}
{"id": "1509472", "revid": "767487", "url": "https://it.wikipedia.org/wiki?curid=1509472", "title": "Jamburg (Circondario autonomo Jamalo-Nenec)", "text": "Jamburg \u00e8 una localit\u00e0 che si trova nel Circondario autonomo Jamalo-Nenec, nell'Oblast' di Tjumen', nel nord della Siberia, sulla riva destra del golfo dell'Ob', 148 chilometri a nord del Circolo Polare Artico.\nVi sono circa 5.000 - 6.000 abitanti, che variano durante l'anno, in base ai turni nelle aziende minerarie della Gazprom.\nInfrastrutture e trasporti.\nLa localit\u00e0 \u00e8 servita dall'Aeroporto di Jamburg, uno scalo della compagnia aerea russa Gazpromavia, da un porto fluviale e dalla stazione finale della ferrovia che la collega con Novyj Urengoj."}
{"id": "1509475", "revid": "28592", "url": "https://it.wikipedia.org/wiki?curid=1509475", "title": "Yamburg", "text": ""}
{"id": "1509482", "revid": "819238", "url": "https://it.wikipedia.org/wiki?curid=1509482", "title": "Scalo", "text": "Uno scalo \u00e8 un luogo di traffico marittimo, aereo o ferroviario. In un aeroporto, in una stazione ferroviaria, in un porto \u00e8 una zona deputata ad una determinata funzione (scalo passeggeri, scalo merci). \nNel caso degli scali ferroviari, spesso in Italia la parola \"scalo\" entra a comporre toponimi dei luoghi ove si trovano le frazioni di un centro abitato in cui \u00e8 situata la stazione del centro principale. Esempi ne sono: Chieti scalo, Latina Scalo, Orte Scalo, Monterotondo Scalo \nIn particolare, nei porti si usano i seguenti termini: "}
{"id": "1509490", "revid": "324143", "url": "https://it.wikipedia.org/wiki?curid=1509490", "title": "Club Atl\u00e9tico Bucaramanga", "text": "Il Club Atl\u00e9tico Bucaramanga, conosciuto semplicemente come Atl\u00e9tico Bucaramanga, \u00e8 una societ\u00e0 calcistica colombiana di Bucaramanga, nel dipartimento di Santander.\nStoria.\nL'Atl\u00e9tico Bucaramanga nasce nel 1945 su iniziativa di Rafael Chaberman sostenuto da Don Vicente Diaz Romero, Antonio Duran e Luis Alba. Il primo allenatore fu Francisco \"Pacho\" Carvajal. Viene promosso in prima divisione l'anno successivo. Da allora partecipa stabilmente alla massima serie del Campionato di calcio colombiano fino alla retrocessione del 1995. Nel 1996 vince il Primera B e torna in Primera A. Nel 1997 si classifica secondo e conquista la partecipazione alla Coppa Libertadores 1998.\nOrganico.\nRosa 2020.\nAggiornata al 27 gennaio 2020."}
{"id": "1509492", "revid": "123483757", "url": "https://it.wikipedia.org/wiki?curid=1509492", "title": "Quadro europeo delle qualifiche", "text": "Il quadro europeo delle qualifiche (QEQ; in inglese: \"European Qualifications Framework, EQF\"; in francese: \"Cadre europ\u00e9en des certifications, CEC)\" \u00e8 un sistema che permette di confrontare le qualifiche professionali dei cittadini dei paesi europei. Per \"qualifica\" si intende una certificazione formale rilasciata da un'autorit\u00e0 competente a conclusione di un percorso di formazione come attestazione di aver acquisito delle competenze compatibili agli standard stabiliti dal sistema educativo nazionale.\nA partire dal 14 febbraio 2008 per ogni qualifica rilasciata in Europa pu\u00f2 essere identificato il corrispondente livello di EQF e questo permette di confrontare qualifiche acquisite in diversi paesi.\nL'EQF adotta un sistema basato sui risultati di apprendimento ottenuti alla fine del percorso di formazione.\nI risultati di apprendimento sono definiti in termini di \"Conoscenze\", \"Abilit\u00e0\" e \"Competenze\".\nIl risultato complessivo \u00e8 un indice, compreso tra 1 ed 8, che si propone di identificare in modo veloce ed univoco il livello di approfondimento raggiunto in un certo ambito.\nGli Stati Membri hanno messo in relazione le loro qualifiche nazionali con il sistema EQF entro il 2010 ed indicato la corrispondente qualifica EQF nei loro corsi entro il 2012."}
{"id": "1509493", "revid": "599013", "url": "https://it.wikipedia.org/wiki?curid=1509493", "title": "Jean-Jo\u00ebl Perrier-Doumb\u00e9", "text": "Carriera.\nHa iniziato la sua carriera professionistica nell', giocando pi\u00f9 di 50 partite tra campionato e coppe. In questi anni, vince una Coppa di Francia nel 2003. Si trasferisce al Rennes nel 2004, dove rimarr\u00e0 fino al 2007.\nNel 2007, si trasferisce in prestito al , e verr\u00e0 acquistato dalla squadra di Glasgow durante l'estate.\nA causa di un grave infortunio che lo costringe a stare a lungo lontano dai campi di gioco riesce a disputare solo pochi incontri con la maglia biancoverde e per la maggior parte delle volte viene aggregato alla squadra delle riserve.\nIl suo contratto viene consensualmente rescisso durante il mercato estivo del 2009. Ad ottobre 2009 viene ingaggiato dal Tolosa."}
{"id": "1509494", "revid": "767487", "url": "https://it.wikipedia.org/wiki?curid=1509494", "title": "Ana Garc\u00eda-Si\u00f1eriz", "text": "Ha studiato il giornalismo nell'Universit\u00e0 Complutense di Madrid (master Radio Nacional de Espa\u00f1a) \u00c8 madre di due figli: Mateo (1998) e Chloe (2000)."}
{"id": "1509510", "revid": "767487", "url": "https://it.wikipedia.org/wiki?curid=1509510", "title": "Radio Killer 2 - Fine della corsa", "text": "Radio Killer 2 - Fine della corsa (\"Joy Ride 2: Dead Ahead\") \u00e8 un film del 2008 diretto da Louis Morneau, sequel del film \"Radio Killer\" (\"Joy Ride\") del 2001.\nTrama.\nIn un'area di servizio autostradale, un uomo si ferma a prendere delle sigarette. Quando esce, viene seguito da una prostituta, che l\u00ec bazzica, a caccia di clienti. L'uomo, che si scopre essere un camionista, non accorgendosi subito di lei, sale a bordo del suo tir. Poco dopo, la donna lo raggiunge, sale a bordo del camion e, dopo un breve scambio di parole, lo sprona per avere un rapporto con lei. L'uomo per\u00f2 le fa una richiesta insolita (bagnarsi per lui sotto la pioggia), al che lei, irritata, decide di volersene andare, accorgendosi per\u00f2 subito che lo sconosciuto ha bloccato le porte del mezzo pesante. Lui allora le intima di scendere dal finestrino rimasto aperto, ma mentre lei prova a sgusciare fuori, il camionista lo tira su, intrappolandola fuori con la parte superiore del corpo. Poi parte, passando vicino ad un camion parcheggiato dietro la strada che la decapita, uccidendola.\nMelissa e Kayla sono due sorelle che s'incontrano dopo molto tempo. Sono in viaggio verso Las Vegas assieme al fidanzato di Melissa, Bobby, con il quale la giovane convive, con progetti di matrimonio. I tre viaggiano su una macchina appartenuta alla nonna delle due ragazze e, ad un certo punto, si fermano in un'area di sosta per fare benzina. Una volta giunti sul luogo, incontrano un ragazzo che domanda loro se desiderano fare il pieno, poi bacia Kayla con aria sfacciata. Melissa e Bobby scoprono cos\u00ec che Kayla ha conosciuto il ragazzo su MySpace e che si sono messi d'accordo d'incontrarsi l\u00ec per conoscersi di persona. Dopo una breve discussione fra le due sorelle, i quattro partono tutti assieme. Ma nel bel mezzo di una zona disabitata, la loro auto ha un problema e la compagnia rimane appiedata. Si avviano dunque verso il luogo cui la strada li stava portando, scoprendo una casa nel bel mezzo del nulla. Nick, rompendo un vetro, riesce ad entrare. Dopo un giro per l'abitazione vuota e polverosa, i quattro entrano nel box antistante, dove trovano un'auto. Decidono quindi di prenderla in prestito per raggiungere la citt\u00e0 e Melissa lascia sulla porta della casa il suo numero di cellulare, per evitare che gli inquilini, al loro ritorno, chiamino la polizia, pensando ad un furto.\nStrada facendo, Melissa, Kayla, Bobby e Nick si fermano a mangiare in un ristorante frequentato da camionisti. Dopo un diverbio fra Bobby e Nick sui modi rozzi che quest'ultimo tiene nei confronti degli autotrasportatori, Bobby si alza, va in bagno e non fa pi\u00f9 ritorno. Dopo qualche minuto, il cellulare di Melissa squilla: \u00e8 il proprietario dell'auto che hanno preso in prestito. Dapprima cordiale, la voce la mette presto al corrente di avere rapito il suo ragazzo. L'uomo \u00e8 Chiodo Arrugginito, il sadico camionista gi\u00e0 incontrato nel precedente film. La voce gli intima di fare tutto quello che vuole, pena la morte di Bobby. Melissa, spaventata, avverte gli altri e accetta. La prima richiesta del rapitore \u00e8 un dito di Kayla, precisamente quello che lei gli aveva fatto vedere quando, appena scesi dalla macchina vicino al ristorante, lui era passato con il camion ad un passo da loro, suonando il clackson. I ragazzi fingono d'accettare. Si recano invece in un obitorio, dove tagliano un dito ad un cadavere che fanno poi recapitare al camionista. Lui per\u00f2 si accorge di avere subito un imbroglio e, a sua volta, mentre tiene distratti i ragazzi, taglia un dito al fidanzato di Melissa e glielo fa ritrovare a bordo dell'auto.\nSuccessivamente, Chiodo Arrugginito si ferma in un'area di servizio per prendere delle sigarette. Qui, Bobby, mentre \u00e8 solo sul camion, vedendo uscire fuori dal locale un uomo intento a fumare, cerca di richiamare la sua attenzione urlando e facendo i fari. L'uomo lo vede, s'avvicina con l'intenzione d'aiutarlo, ma Chiodo Arrugginito lo sorprende alle spalle e lo uccide sotto i suoi occhi. Sale poi a bordo del camion e chiama Melissa e la sua compagnia, dicendogli che vuole della droga. Manda i tre ad una festa di camionisti organizzata in un campo dove sa che si spaccia Speed ed intima alle ragazze di vestire Nick da prostituta (trovano infatti gli abiti della donna uccisa dal camionista all'inizio del film nel bagagliaio) e di lasciarlo andare fuori solo per procurargli la roba. Dopo una breve ma inutile protesta da parte di quest'ultimo, il ragazzo cede, ma poco dopo che \u00e8 sceso dall'auto e che si \u00e8 infilato in mezzo alla festa, a causa dei tacchi alti, inciampa. Chiodo Arrugginito, che seguiva la scena da distante, si avvicina perci\u00f2 a lui senza che se ne accorga e lo rapisce, con Melissa e Kayla impotenti all'intervenire per aiutarlo. Fra le due sorelle ed il camionista, allora, nasce un inseguimento senza respiro, che termina con Chiodo Arrugginito che fa fare un incidente alle ragazze, dal quale solo Melissa riesce a salvarsi.\nChiodo Arrugginito porta Bobby e Nick a casa sua. Una volta fatti sedere di forza fronte a fronte su un tavolo nel box da dove i ragazzi avevano preso l'auto, fa fare loro un sadico gioco con i dadi: a seconda del numero che esce, i due subiscono svariate torture. Ad un certo punto, nel tirare i dadi, Bobby fa uscire il numero due: \u00e8 il numero della morte e Chiodo Arrugginito uccide Nick trafiggendolo con una sbarra di ferro. Nel frattempo, Melissa, che si \u00e8 messa sulle loro tracce, riesce a rubare una moto della polizia, dirigendosi poi verso la casa del folle. Quando arriva, lascia la moto con i lampeggianti accesi in bella vista di Chiodo Arrugginito e corre a nascondersi. L'uomo, accorgendosi di ci\u00f2, prende Bobby, lo carica con violenza sul rimorchio del camion, gli lega al collo un cappio e gli mette il telecomando che regola la stretta della corda sotto i piedi. Scende poi dal camion, chiude il rimorchio, ma Melissa lo sorprende alle spalle e lo stordisce. Bobby allora la chiama per chiederle aiuto. Melissa sale sul camion e lo mette in moto, convinta che il rimorchio sia attaccato, con l'intenzione di fuggire. Purtroppo il rimorchio rimane dov'\u00e8, perci\u00f2 lei si ritrova a guidare la sola motrice. D'improvviso, mentre \u00e8 nei pressi del dirupo dietro la casa di Chiodo Arrugginito, il camionista l'assale alle spalle. Fra i due ne nasce un'accesa lotta, ma qualche metro prima del burrone Melissa si butta fuori dal camion. La motrice, con Chiodo Arrugginito a bordo, cade nel dirupo e prende fuoco. Mentre Melissa lo guarda bruciare, viene raggiunta da Bobby. Insieme guardano per un altro po' le fiamme, poi si allontanano, per cercare soccorso.\nQualche tempo dopo, una ragazza \u00e8 in strada con l'auto ferma. Passa un camion che subito procede, ma poi si ferma e fa retromarcia, chiedendole se le serve un passaggio...\nLa storia non \u00e8 finita..."}
{"id": "1509511", "revid": "6340", "url": "https://it.wikipedia.org/wiki?curid=1509511", "title": "Chronicon Roskildense", "text": ""}
{"id": "1509518", "revid": "765341", "url": "https://it.wikipedia.org/wiki?curid=1509518", "title": "Lord protettore", "text": "Lord protettore (in inglese: \"Lord Protector\") \u00e8 un titolo inglese. \u00c8 stato il titolo equivalente a quello di capo di Stato, con due differenti funzioni in due differenti periodi storici.\nReggenti in epoca feudale.\nOriginariamente il titolo di \"Lord Protector\" era attribuito a principi del sangue o ad altri aristocratici vicini alla famiglia reale. La sua funzione era quella di esercitare la reggenza sul Paese, qualora il re non fosse stato pienamente in grado di governare, per et\u00e0 o per impedimento fisico o psichico.\nCasi illustri di reggenza:\nLa repubblica del Commonwealth di Oliver Cromwell.\nDopo la decapitazione di Carlo I, Oliver Cromwell assunse la carica di Lord Protector of the Commonwealth of England, Scotland and Ireland, che gli confer\u00ec pieni poteri di governo nella nuova repubblica inglese dal 1653 al 1658. Dopo la morte di Cromwell il potere pass\u00f2 nelle mani del figlio, Richard Cromwell. \nIl titolo in termini moderni potrebbe essere assimilato a una sorta di presidenza a tempo indeterminato. Di fatto i Cromwell esercitarono poteri di dittatore."}
{"id": "1509525", "revid": "6923", "url": "https://it.wikipedia.org/wiki?curid=1509525", "title": "Quello che sento (Carmen Consoli)", "text": "Quello che sento \u00e8 il singolo d'esordio della cantautrice catanese Carmen Consoli. Il singolo pubblicato nell'inverno del 1995, pass\u00f2 quasi del tutto inosservato, anche se, presentato a Sanremo Giovani 1995, permise alla Consoli di accedere al Festival di Sanremo 1996, dove interpret\u00f2 \"Amore di plastica\".\nIn seguito al successo dell'album \"Due parole\", pubblicato dopo la manifestazione e contenente anche \"Quello che sento\", il singolo \u00e8 stato riproposto in una versione inedita. Il disco, oltre a presentare una copertina pi\u00f9 in linea con la linea grafica dei lavori della Consoli (colori acidi, scritte essenziali), presenta tracce diverse ed il titolo di lancio \"Quello che sento: The remixes\".\nIl titolo del brano \u00e8 stato utilizzato anche per la biografia della cantante, scritta da Federico Guglielmi e pubblicata nel 2001."}
{"id": "1509529", "revid": "119878900", "url": "https://it.wikipedia.org/wiki?curid=1509529", "title": "Golfo di San Lorenzo", "text": "Il golfo di San Lorenzo (inglese: \"Gulf of Saint Lawrence\"; francese: \"golfe du Saint-Laurent\") \u00e8 situato nell'oceano Atlantico, in corrispondenza della costa canadese, e mette in comunicazione l'oceano e i Grandi Laghi tramite il fiume San Lorenzo che sfocia nel golfo.\nGeografia.\nIl golfo \u00e8 delimitato a nord dalla penisola del Labrador, ad est dall'isola di Terranova, a sud dall'isola di Capo Bretone e dalla penisola della Nuova Scozia e ad ovest dalla costa del Nuovo Brunswick e dalla penisola di Gasp\u00e9. Comunica con l'Oceano Atlantico a nord tramite lo stretto di Belle Isle, a est tramite lo stretto di Caboto e a sud tramite lo stretto di Canso. Vi affiorano varie isole. \nLa maggiore \u00e8 l'isola d'Anticosti posta all'ingresso dell'estuario del San Lorenzo. A sud vi affiora l'isola del Principe Edoardo che \u00e8 separata dalla terraferma dallo stretto di Northumberland. Altre isole minori sono l'arcipelago delle isole della Maddalena, poste nell'area centrale, e le isole Shippegan e Miscou poste all'imbocco della baia di Chaleur nell'area occidentale. Il golfo ricopre una superficie di circa 259.000\u00a0km\u00b2. La navigazione \u00e8 particolarmente difficile nei mesi invernali a causa dei ghiacci e delle nebbie.\nImmissari.\nIl fiume San Lorenzo, prima di sfociare nel golfo, forma un amplissimo estuario. Altri fiumi che sfociano nel golfo sono: da occidente il fiume Miramichi, che sfocia nella baia omonima, ed il fiume Restigouche in corrispondenza della baia di Chaleur, cosiccome il Cascap\u00e9dia; da nord i fiumi principali che vi sfociano sono il Natashquan e il Little Mecatina.\nStoria.\nI pescatori baschi, all'incirca nel 1372, inseguendo le balene nelle lontane acque del nord, furono probabilmente i primi europei a raggiungere il golfo. Il primo navigatore europeo che raggiunse il golfo con un viaggio documentato fu Jacques Cartier con il suo viaggio del 1534.\nTra il 1942 e il 1944 i sottomarini tedeschi penetrarono ripetutamente nel golfo e affondarono 23 navi alleate."}
{"id": "1509532", "revid": "22475", "url": "https://it.wikipedia.org/wiki?curid=1509532", "title": "Pok\u00e9mon 3", "text": ""}
{"id": "1509533", "revid": "287204", "url": "https://it.wikipedia.org/wiki?curid=1509533", "title": "Storia di Solarino", "text": "La storia di Solarino comprende quella dei primi insediamenti abitativi preistorici nell'area circostante il comune della provincia di Siracusa. Le prime notizie ufficiali su Solarino si hanno a partire dal 1296; il borgo nacque nel XVIII secolo.\nLe origini.\nInsediamenti preistorici ed ellenici.\nLa prima forma d'insediamento umano nella zona, risale al Paleolitico superiore (III millennio a.C.), come attesta il ritrovamento, ad opera di Paolo Orsi agli inizi del Novecento di una necropoli in localit\u00e0 \"Cava del Rivettazzo\", a 4\u00a0km (1\u00a0km in linea d'aria) circa, a nord dell'odierno centro urbano; il primo nucleo abitativo di cui si ha traccia, invece, \u00e8 molto pi\u00f9 recente e riguarda il periodo greco che va dal IV al III secolo a.C., come risulta dagli scavi archeologici effettuati, a pochi chilometri pi\u00f9 ad Est del paese, in localit\u00e0 Cozzo Collura, nel sito denominato \"Pozzo della Chiesa\", zona pianeggiante in passato infestata dalla malaria.\nLe prime documentazioni ufficiali su Solarino.\nLe prime notizie ufficiali su Solarino si hanno soltanto a partire dal 1296 anno in cui compare, nel ruolo dei feudatari sintetizzato dal De Spucches, come feudo baronale del siracusano Gutierre de Nava. Dopo vari passaggi di propriet\u00e0, il 15 dicembre 1656, fu investita del feudo la nobile famiglia catalana dei Requesens o Requisenz, giunta in Sicilia nel 1453 con le truppe di Alfonso V d'Aragona.Il 25 aprile 1760, Don Giuseppe Antonio Requisenz, \"Principe di Pantelleria, Conte di Buscemi e Barone del feudo di Solarino\", ottenne la \"licentia populandi,\" fondando la nuova \"Terra di San Paolo\" che popol\u00f2 con coloni provenienti da localit\u00e0 vicine (Floridia, Siracusa, Canicattini, Buscemi) nonch\u00e9 dal Piemonte, dalla Liguria e da Malta.Le autorizzazioni a popolare i feudi avvenivano mediante concessioni Regie che avevano lo scopo, mediante l'istituzione di nuovi comuni rurali, di assicurare alla nobilt\u00e0 feudale, da una parte, la conservazione - di fatto - del proprio dominio sulle terre e, dall'altra, di creare pi\u00f9 benessere per la popolazione, ma nel contempo, anche di aumentare i censi, le gabelle ed i proventi di dazi e dogane.La Terra di San Paolo Solarino, fu costituita come \"comunello\" (termine usato nella burocrazia borbonica per indicare l'odierna frazione) del comune capovalle di Siracusa.\nDall'autonomia comunale alla seconda guerra mondiale.\nSuccessivamente alla sua costituzione, il Comunello ebbe un grosso incremento demografico dovuto, come gi\u00e0 detto, soprattutto all'affluenza di coloni fatti provenire oltre che da diversi luoghi della Sicilia, anche dal Genovesato, dal Piemonte e soprattutto da Malta.\nNon mancavano poi, tra i primi abitanti, anche famiglie provenienti dal Marocco (\"\u00abMaronitii\u00bb\") e dai Castelli Romani (\"\u00abTerrae Collium prope Romam habitatores\u00bb\"), come si desume dal Registro Parrocchiale dei Battesimi della Chiesa Madre.\nNel 1766, come si evince dal \"Rivelo delle anime e dei beni\" ritrovato dallo storico Orazio Sudano presso l'Archivio di Stato di Palermo, la \"Terra di S. Paolo\" contava gi\u00e0 235 abitanti, numero quasi triplicato dopo poco pi\u00f9 di vent'anni; e, nel 1820 il fondatore chiese al Re di Napoli il permesso di \u00ab\"elevare San Paolo Solarino al rango di Comune autonomo\"\u00bb.\nCon Regio decreto n. 1687 del 20 dicembre 1827, Francesco I Re delle Due Sicilie, concesse al \"Comunello\" di San Paolo Solarino di separarsi da Siracusa, per costituirsi in \"Comune particolare\" (vale a dire, indipendente) avente la medesima denominazione, sancendone cos\u00ec l'autonomia amministrativa.Tale autonomia, per\u00f2, non fu immediata, dal momento che dapprima dovettero risolversi gli inevitabili problemi economici, logistici ed amministrativi legati alla ripartizione del territorio tra il Comune Capo-valle di Siracusa ed il neonato \"comunello\". La decisione si ebbe il 14 luglio 1828, ma la copia del verbale fu inviata al sindaco soltanto il 29 luglio 1830, per cui fino a quella data, Solarino era di fatto riunito ancora a Siracusa. L'Archivio Storico del Comune, erroneamente ritenuto distrutto da un incendio nel 1944, custodisce i verbali delle delibere decurionali che iniziano a datare dal 1\u00ba gennaio 1832 e che portano la denominazione del comune \"sic et simpliciter\" \"Solarino\".La popolazione era prevalentemente rurale e costituita per la maggior parte da piccoli possidenti terrieri, e per la rimanente da braccianti agricoli, artigiani e piccoli commercianti; conseguentemente, le attivit\u00e0 pi\u00f9 praticate erano l'agricoltura e la pastorizia. Tale assetto economico-sociale, che sopravvisse fino alla prima guerra mondiale, si rispecchiava perfettamente nella struttura urbana del paese.Fino agli inizi del secolo scorso, infatti, la maggior parte delle abitazioni, eccezion fatta per pochi palazzetti, era costituita da povere case a pian terreno, con una o due stanze, prive dei pi\u00f9 elementari servizi igienici.Dopo la met\u00e0 dell'Ottocento fu introdotta l'illuminazione pubblica mediante lampioni a petrolio; ma bisogner\u00e0 aspettare il 1922 per l'elettrificazione della stessa. Nel 1925 iniziarono i lavori per l'incanalizzazione delle acque piovane e la costruzione dell'impianto idrico.Agli inizi del Novecento, un considerevole il tasso di emigrazione riguard\u00f2 soprattutto gli Stati Uniti d'America e l'Australia, dove sorsero numerose comunit\u00e0 solarinesi (a New Britain nel Connecticut, a Paterson nel New Jersey e nel sobborgo di Melbourne, Moreland, in Australia) ma anche l'America Latina, l'Europa centrale (Svizzera e Germania) e le Regioni dell'Italia settentrionale; che non riusc\u00ec ad essere bilanciato dall'immigrazione dei 4.000 profughi friulani giunti nel siracusano nel corso della prima guerra mondiale, alcuni dei quali si stanziarono a Solarino.\nDi particolare rilevanza fu il ruolo di Solarino durante la seconda guerra mondiale. Gi\u00e0 tra settembre ed ottobre nel 1939, le campagne intorno all'Ospedale Vasquez furono scelte per effettuarvi un campo d'addestramento del I e del IV battaglione del 75\u00ba Reggimento Fanteria; allo scoppio delle ostilit\u00e0, il comune fu interessato dalla presenza di oltre 1300 sfollati provenienti soprattutto da Siracusa, Augusta e dai cosiddetti \"Territori d'oltre mare\", vale a dire dalle ex colonie africane; nel maggio del 1943, poi, Umberto di Savoia, allora generale del Gruppo Armate Sud vi pass\u00f2 in rassegna le truppe provenienti da Palazzolo, Buccheri, Vizzini e Grammichele che erano state schierate lungo la strada per Floridia; infine, tra l'11 ed il 13 luglio dello stesso anno, nei pressi del paese si combatt\u00e9 una delle pi\u00f9 cruente battaglie che interessarono il territorio siracusano.Alla fine degli scontri, l'abitato, fortunatamente non si present\u00f2 particolarmente danneggiato. Erano crollati i tetti di qualche abitazione e c'erano delle buche causate dallo scoppio delle granate, ma nel complesso erano rimasti integri sia la chiesa che il Palazzo Municipale. Nel 1944, per\u00f2, proprio quest'ultimo venne dato alle fiamme da un gruppo di giovani renitenti alla leva, con la conseguente distruzione dell'anagrafe comunale.\nLa Battaglia di Solarino (11-13 luglio 1943).\nIl 10 luglio 1943, dopo essere partito da Palazzolo Acreide alla volta di Siracusa, nell'intento di contrastare l'avanzata degli inglesi, il 75\u00ba Reggimento Fanteria, con a capo il colonnello Francesco Ronco, si rifugi\u00f2 a Solarino - centro abitato pi\u00f9 vicino - dopo essere incappato negli aerei inglesi che iniziarono a bombardare le truppe in marcia.Raggiunta la compagnia ciclisti, di stanza proprio in quest'ultimo comune, il colonnello Ronco ordin\u00f2 alla stessa compagnia di proseguire verso Floridia, ma nell'attraversamento del ponte \"Mulinello\", l'automezzo che precedeva i ciclisti fu preso di mira dai tiratori alleati posizionati sulle alture oltre il ponte e cos\u00ec si ripieg\u00f2 su Solarino, dove nel frattempo erano giunti gli uomini del \"gruppo mobile D\" provenienti da Misterbianco.\nLa mattina successiva giunse la notizia che i reparti motorizzati britannici avevano gi\u00e0 occupato Floridia. L'11 luglio, in rinforzo alla colonna del 75\u00ba Fanteria venne inviato anche il battaglione mortai della divisione \u201cNapoli\u201d..\nAlle ore 6, la colonna attestata fra Solarino e Floridia, riprese la marcia verso Siracusa, mentre i reparti corazzati britannici le andavano incontro e quasi mezz'ora dopo, iniziarono i combattimenti. Aumentando la pressione inglese, per evitare di essere circondato, il colonnello Ronco ordin\u00f2 il ripiegamento sulle alture di Cugno Randazzo, che meglio di prestavano per la difesa.\nIl 12 luglio, vennero fatti convergere su Floridia alcuni reparti britannici ritirati dal fronte di Priolo Gargallo; mentre altre truppe alleate provenienti da Noto ed Avola avevano gi\u00e0 oltrepassato Palazzolo, erano gi\u00e0 giunti presso le case dell'ex feudo Melilli (a 7\u00a0km da Solarino) e la \"colonna Ronco\" dovette affrontare l'avversario su due fronti. Alle 4 del mattino del 13 luglio inizi\u00f2 il definitivo attacco nemico: le infiltrazioni sui fianchi furono cos\u00ec profonde da minacciare il collegamento fra le posizioni della fanteria ed il gruppo d'artiglieria, per cui il ripiegamento fu d'obbligo. Verso le 13 tutta la zona di Cugno Randazzo fu invasa dal fuoco d'artiglieria e la reazione italiana and\u00f2 via via scemando, fino a cessare completamente circa due ore dopo. Durante le ultime fasi del combattimento perse la vita il sottotenente d'artiglieria Antonio Santangelo Fulci, al quale, nel 1949 sarebbe stata concessa la medaglia d'oro al valor militare \"\u00abper spiccate prove d'abilit\u00e0 militare\u00bb\" (Decreto della Corte dei Conti del 07/09/1949); mentre al colonnello Ronco che riusc\u00ec a mettere in salvo la bandiera di combattimento del 75\u00ba Reggimento Fanteria (che adesso \u00e8 conservata nel sacrario del Vittoriano, a Roma), cos\u00ec come ai pochi superstiti dello stesso reggimento venne concessa la medaglia d'argento al valor militare.\nA cinquant'anni da quell'evento, il 13 luglio 1993, alla presenza delle associazioni dei combattenti, dei reduci solarinesi, delle autorit\u00e0 civili e di un drappello d'onore della Divisione di Fanteria \"Aosta\", vennero deposte due corone d'alloro, una presso il Monumento ai Caduti e l'altra, ai piedi di un ulivo secolare, in contrada Cugno Randazzo. Sempre in tale localit\u00e0, in prossimit\u00e0 della cappella dedicata alla Madonna del Carmelo, sul margine della strada statale 124, venne scoperta una lapide il cui testo fu dettato dal dott. Orazio Sudano, collocata a cura dell'Amministrazione Comunale a ricordo di tali accadimenti. Nella medesima manifestazione, fu conferita la cittadinanza onoraria \"ad memoriam\", al generale Francesco Ronco, deceduto nel 1978.\nDal Secondo Dopoguerra ai giorni nostri.\nFino alla fine del secondo conflitto mondiale, Solarino era uno dei tanti paesi agricoli della provincia di Siracusa con un'attivit\u00e0 artigianale appena bastevole per i consumi locali.Tale situazione perdur\u00f2 fino agli anni sessanta, quando con la nascita del polo petrolchimico siracusano nel tratto di costa compreso tra Targia ed Augusta, gran parte delle campagne furono abbandonate e Solarino, grazie alla propria posizione geografica, equidistante sia dagli agglomerati industriali che dal capoluogo di Provincia, conobbe il fenomeno dell'immigrazione con un conseguente incremento demografico, che l'ha portato ad essere, attualmente, il terzo maggior centro urbano della Provincia (dopo Siracusa e Floridia) per densit\u00e0 abitativa (566 ab./km\u00b2).\nTra gli anni ottanta e novanta, tutta la provincia di Siracusa fu colpita da una recrudescenza delle estorsioni che non risparmi\u00f2 nemmeno Solarino. Cos\u00ec, nel 1995 venne costituita, tra i vari commercianti, l'Associazione antiracket e, tre anni dopo, venne firmato un protocollo d'intesa tra l'associazione stessa ed il Comune, per la concessione da parte di quest'ultimo di locali interni al Palazzo Comunale da destinare a sportello antiracket. Infine, nel 1999, per commemorare l'evento, il Comune adott\u00f2 un'iniziativa senza precedenti in Italia: ad ogni ingresso dell'abitato fu apposto un cartello segnaletico che riportava sotto al nome del paese la dicitura \u00abcomune che ha detto no al racket\u00bb.\nAltra data da ricordare nella recente storia solarinese \u00e8 stata il 17 settembre 2003. Per tre giorni, la provincia di Siracusa fu messa in ginocchio da una violenta alluvione abbattutasi sulla Sicilia orientale, ma i danni pi\u00f9 ingenti si ebbero proprio a Solarino. Soltanto nella prima giornata, vennero travolte cinquanta autovetture, molti edifici subirono dei crolli, tra cui la scuola elementare ed alcune famiglie dovettero rifugiarsi sui tetti delle case a causa dell'alto livello dell'acqua\u00bb.\nAlla fine dell'evento meteorologico risult\u00f2 danneggiato l'80% della rete viaria, venne distrutto il 70% della rete fognaria e di quella idrica e per giorni il paese rimase isolato dai Comuni limitrofi, per l'inagibilit\u00e0 del ponte Diddino e della statale per Siracusa e Palazzolo, nonch\u00e9 per l'interruzioni della linea elettrica e telefonica.\nSempre nel 2003, sulla scorta degli incentivi disposti dalla legge regionale n. 30/2000 (cosiddetta \"legge Ortisi\") \u00e8 stata avanzata l'ipotesi della nascita dell'Unione dei Comuni tra Solarino e la vicina Floridia, al fine di una gestione collettiva dei servizi (tra i quali, polizia municipale, ambiente, trasporti pubblici, refezione scolastica), ferma restando l'autonomia amministrativa dei due enti locali. Ipotesi che si \u00e8 concretizzata nel 2010, anno in cui i consigli comunali dei due paesi hanno approvato l'atto costitutivo e lo statuto dell'Unione dei Comuni - Monti Climiti."}
{"id": "1509537", "revid": "183694", "url": "https://it.wikipedia.org/wiki?curid=1509537", "title": "Eleonora Vincenti", "text": "Biografia.\nSi laure\u00f2 con Ferdinando Neri e fu poi assistente di Filologia romanza con Gianfranco Contini all'Universit\u00e0 di Firenze e quindi all'Universit\u00e0 di Torino; divenne infine Ordinaria di Filologia italiana all'Universit\u00e0 di Torino nel 1974. Cess\u00f2 l'attivit\u00e0 accademica nel 2000.\nTra i suoi allievi si ricordano Concetto Del Popolo (professore associato di Filologia italiana presso la stessa universit\u00e0, fino al 31 ottobre 2016), Paolo Divizia (professore associato di Filologia italiana presso l'Universit\u00e0 di Brno) e Marco Bernardi.\nBibliografia.\nTra le sue pubblicazioni pi\u00f9 rilevanti:\nHa collaborato alla stesura di:"}
