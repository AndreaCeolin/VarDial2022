{"id": "1487167", "revid": "1543377", "url": "https://it.wikipedia.org/wiki?curid=1487167", "title": "\u010cernivci", "text": "\u010cernivci (, , \"\u010cernovcy\", in yiddish \u05d8\u05e9\u05e2\u05e8\u05e0\u05d0\u05b8\u05d5\u05d5\u05d9\u05e5, \"Tshernovits\", , in romeno \"Cern\u0103u\u021bi\", in tedesco \"Czernowitz\" o \"Tschernowitz\", in italiano storico \"Cernovizza\") \u00e8 una citt\u00e0 dell'Ucraina, capoluogo dell'oblast' omonima, nella Bucovina del Nord, nella regione occidentale del Paese.\nChiamata anche la \"Piccola Vienna\" per via del passato austro-ungarico, \u00e8 un centro di abitanti, con un ricco mercato agricolo e zootecnico, dedito anche alle industrie del legno, alimentari, del tessile e della chimica. Grande centro culturale e sede di una prestigiosa universit\u00e0 ospitata nella residenza dei metropoliti bucovini e dalmati, sito patrimonio dell'umanit\u00e0, la citt\u00e0 \u00e8 nota anche nel mondo dello sport (basket, calcio, pallavolo, judo, karate) e nel mondo dell'arte.\nGeografia fisica.\n\u010cernivci \u00e8 collocata nella regione storica della Bucovina del nord, nell'Ucraina occidentale. La citt\u00e0, a sul livello del mare \u00e8 contornata da foreste e campi ed \u00e8 attraversata dal fiume Prut.\nStoria.\nTra il 1359 e il 1775, la citt\u00e0 e i suoi dintorni facevano parte del Principato di Moldavia, una delle province storiche della Romania; la citt\u00e0 era il centro amministrativo dell'omonimo \u021binut (contea). Il nome Cern\u0103u\u021bi / \u010cernivci \u00e8 attestato per la prima volta in un documento di Alexandru cel Bun nell'8 ottobre 1408. Nelle fonti ottomane, la citt\u00e0 era menzionata come \"\u00c7ernovi\".\nNel 1775, la parte nord-occidentale del territorio della Moldavia fu annessa all'Impero asburgico; questa regione divenne nota come Bucovina. La citt\u00e0 divenne capitale della regione, che nel 1849 fu innalzata di grado e divenne nota come il Ducato di Bucovina, terra appartenente alla corona austriaca. La citt\u00e0 ricevette i diritti di Magdeburgo. La citt\u00e0 cominci\u00f2 a svilupparsi notevolmente dal 1778 quando il cavaliere Karl von Enzenberg fu nominato capo dell'amministrazione militare della zona. Durante il XIX e l'inizio del XX secolo, \u010cernivci divenne centro di movimenti nazionali sia rumeni sia ucraini. Nel 1908, fu il sito della prima conferenza in lingua yiddish, la \"Conferenza di Czernowitz\", coordinata da Nathan Birnbaum. Quando l'Impero austro-ungarico cess\u00f2 di esistere nel 1918, la citt\u00e0 e l'area circostante divennero parte del Regno di Romania.\nNel 1940, l'Armata Rossa occup\u00f2 la citt\u00e0; con il circostante oblast' di \u010cernivci fu assegnata alla RSS ucraina dall'Unione Sovietica. Una gran parte gli intellettuali romeni della citt\u00e0 trov\u00f2 rifugio in Romania; mentre i tedeschi della Bucovina furono \"rimpatriati\" secondo un accordo sovietico-nazista. Sotto il regime del dittatore Ion Antonescu, la Romania era passata dall'alleanza con la Francia e la Gran Bretagna a quella con la Germania nazista; successivamente, nel luglio 1941, l'esercito romeno riprese la citt\u00e0 come parte dell'attacco dell'Asse all'Unione Sovietica. Nell'agosto 1941, Antonescu ordin\u00f2 la creazione di un ghetto nella parte bassa della citt\u00e0, dove furono stipati ebrei, due terzi dei quali sarebbero stati deportati nell'ottobre 1941 e all'inizio del 1942 in Transnistria, dove perse la vita la maggioranza. Il sindaco rumeno della citt\u00e0 di allora, Traian Popovici, riusc\u00ec a convincere Antonescu a lasciare in citt\u00e0 ebrei al posto dei 200 come programmato all'inizio.\nNel 1944, quando le forze dell'Asse furono cacciate dall'Armata Rossa, la citt\u00e0 fu reincorporata nella RSS ucraina. Negli anni seguenti, la maggior parte degli ebrei part\u00ec per Israele; la citt\u00e0 era un nodo importante della Berihah. I polacchi della Bucovina furono anch'essi \"rimpatriati\" dai sovietici dopo la seconda guerra mondiale. La citt\u00e0 divenne alla fine prevalentemente ucraina. Dal 1991 \u010cernivci fa parte dell'Ucraina indipendente. Nel maggio del 1999 la Romania ha aperto un consolato generale nella citt\u00e0.\nSociet\u00e0.\nEvoluzione demografica.\nSecondo il censimento della popolazione ucraina nel 2001, la popolazione di \u010cernivci era di circa persone di 65 diverse nazionalit\u00e0. Tra questi, (79,8%) erano ucraini; (11,3%) russi; (4,4%) romeni; (1,6%) moldavi; (0,6%) polacchi; (0,6%) ebrei; (1,2%) altre nazionalit\u00e0. \nLa citt\u00e0 ha conosciuto notevoli cambiamenti nella composizione etnica; nel 1930, dei abitanti si dichiaravano ebrei, romeni, tedeschi, ucraini, polacchi, russi e 568 ungheresi. In seguito al Patto Molotov-Ribbentrop e quindi all'occupazione sovietica della citt\u00e0, molti romeni emigrarono verso la Romania o verso altre zone dell'URSS. Durante la Seconda Guerra Mondiale, quando la citt\u00e0 rientr\u00f2 nell'amministrazione del Regno di Romania, che era alleata della Germania, molti ebrei furono deportati ai campi di concentramento, e ben pochi di loro tornarono. Un ulteriore diminuzione della popolazione ebraica si ebbe dopo l'indipendenza dell'Ucraina dall'Unione Sovietica nel 1991, quando molti membri della comunit\u00e0 emigrarono verso Israele e gli Stati Uniti."}
{"id": "1487179", "revid": "466539", "url": "https://it.wikipedia.org/wiki?curid=1487179", "title": "Dmitrij Medvedev", "text": "Dal 7 maggio 2008 al 7 maggio 2012 ha ricoperto la carica di presidente della Federazione Russa. Dall'8 maggio 2012 al 16 gennaio 2020 \u00e8 stato Primo ministro.\nNato in una famiglia di accademici, Medvedev si \u00e8 laureato all'Universit\u00e0 di Stato di Leningrado in legge nel 1987. Medvedev lavor\u00f2 quindi come docente nella sua \"alma mater\" dal 1990 quando venne rinominata Universit\u00e0 Statale di San Pietroburgo dove insegn\u00f2 diritto civile e romano sino al 2004. La carriera politica di Medvedev ebbe inizio come manager per la campagna elettorale del sindaco di San Pietroburgo, Anatolij Sob\u010dak, periodo durante il quale strinse anche un saldo legame di amicizia con Vladimir Putin.\nNel novembre del 1999, Medvedev venne convocato per la prima volta nello staff presidenziale russo e diresse nel 2000 la campagna elettorale di Putin.\nIl 14 novembre 2005 Medvedev venne nominato Vice Primo ministro rimanendo in carica sino al 2008. Il 10 dicembre 2007 venne informalmente investito della carica di candidato alle presidenziali russe successive per quattro partiti diversi: Russia Unita, Lontana Russia, Partito Agrario Russo e Potere Civile, ottenendo la nomina ufficiale il 17 dicembre 2007 dal Partito della Russia Unita. La candidatura di Medvedev venne annunciata personalmente dal presidente Putin dando grande popolarit\u00e0 a questo gesto. Le elezioni presidenziali tenutesi il 2 marzo 2008 videro Medvedev vincere con il 70,28% dei voti.\nMedvedev decise di non ricandidarsi per un secondo mandato, ma venne nominato Primo ministro dal successivo presidente Vladimir Putin, che vinse quelle del 2012. Il 26 maggio 2012, Medvedev venne nominato leader del Partito della Russia Unita.\nRitenuto ancora pi\u00f9 liberale del suo predecessore, ai primi punti della sua agenda presidenziale Medvedev mise un programma di modernizzazione dell'economia e della societ\u00e0 russa, in particolare staccandola dalla tradizionale dipendenza dal commercio di petrolio e gas naturale. Durante la presidenza di Medvedev, la Russia risult\u00f2 vittoriosa nella Guerra russo-georgiana e si riprese dalla Grande Recessione. Riconoscendo un alto tasso di corruzione in tutta la Russia, Medvedev lanci\u00f2 la prima grande campagna anti-corruzione nazionale con un sostanziale rafforzamento delle leggi in materia.\nIn politica estera, i successi di Medvedev si sono concretizzati nella firma del New START, un \"reset\" per le relazioni russo-americane, pesantemente danneggiate dalla guerra della Russia con la Georgia, incrementando cos\u00ec la cooperazione della Russia con gli altri paesi della NATO e permettendole di entrare nella Organizzazione mondiale del commercio (OMC) nel 2011.\nBiografia.\nI primi anni.\nDmitrij Anatol'evi\u010d Medvedev nacque a Leningrado il 14 settembre 1965, unico figlio di Anatolij Afanas'evi\u010d Medvedev e Julija Veniaminovna Medvedeva, nata \u0160apo\u0161nikova. Suo padre era ingegnere chimico insegnante all'Istituto di Stato di Tecnologia di Leningrado, mentre sua madre aveva studiato lingue all'Universit\u00e0 statale di Vorone\u017e e insegnava russo all'Universit\u00e0 pedagogica statale di Russia Herzen, venendo successivamente assunta come guida turistica alla Reggia di Pavlovsk. I Medvedev vivevano in un appartamento di 40 m\u00b2 al n. 6 di Via Bela Kun nel distretto di Kup\u010dino di Leningrado. I suoi nonni erano invece di origini ucraine, della regione di Belgorod.\nAncora bambino, Medvedev manifest\u00f2 gi\u00e0 il proprio interesse per i libri e una straordinaria propensione allo studio, o come ebbe a descriverlo la sua stessa insegnante elementare Vera Smirnova \"curioso e desideroso di conoscenza\". Interessatosi da sempre alle scienze naturali, manifest\u00f2 sin dalla scuola primaria un certo interesse per la paleontologia giungendo poi a interessarsi di chimica durante l'adolescenza, incontrando tra l'altro proprio a scuola la sua futura moglie, Svetlana Linnik.\nGli studi e la carriera accademica.\nMedvedev nel 1982 si iscrisse alla facolt\u00e0 di giurisprudenza dell'Universit\u00e0 di Leningrado dove si laure\u00f2 e dove nel 1987 insieme con Il'ja Eliseev, Anton Aleksandrovi\u010d Ivanov, Nikolaj Vinni\u010denko e Konstantin \u010cuj\u010denko, e nel 1990 consegu\u00ec un dottorato in diritto privato con una tesi \"Problemi di realizzazione del diritto civile nella personalit\u00e0 dell'impresa di stato\". Proprio durante gli anni dell'universit\u00e0, quando pure aveva considerato di intraprendere un percorso di studi nell'ambito delle lingue, Medvedev incominci\u00f2 a interessarsi di costumi internazionali e soprattutto di musica, divenendo un grande fan delle principali band rock inglesi dell'epoca tra cui i Black Sabbath, Led Zeppelin e i Deep Purple, oltre a dedicarsi attivamente allo sport, in particolare al sollevamento pesi.\nParallelamente alla carriera universitaria, Medvedev incominci\u00f2 a interessarsi di problemi sociali e politica seguendo la figura di Anatolij Sob\u010dak, uno dei principali politici democratici in Russia tra gli anni '80 e '90 nonch\u00e9 uno dei suoi professori all'universit\u00e0. Nel 1988 Medvedev entr\u00f2 nel team di democratici di Sob\u010dak e prest\u00f2 servizio \"de facto\" come capo della sua campagna per ottenere un seggio nel parlamento dell'URSS.\nDopo l'avvenuta elezione di Sob\u010dak, Medvedev continu\u00f2 la sua carriera accademica come docente nella sua \"alma mater\", ora rinominata Universit\u00e0 di Stato di San Pietroburgo. Qui insegn\u00f2 diritto civile e romano dal 1991 sino al 1999. Secondo i suoi studenti, Medvedev era un insegnante molto popolare, \"esigente ma non duro\". Durante questo periodo, Medvedev fu coautore di tre volumi sul diritto civile che divennero molto popolari vendendo milioni di copie. Medvedev collabor\u00f2 anche a una raccolta di firme con i suoi amici Il'ja Eliseev e Anton Ivanov, per aumentare il salario dei professori accademici.\nNel 1990 lavor\u00f2 all'agenzia municipale sovietica per il petrolio di Leningrado. Dal 1991 al 1996 fu tra gli esperti del comitato per le relazioni esterne dell'ufficio del sindaco di San Pietroburgo organo presieduto da Vladimir Putin.\nNel novembre del 1993 Medvedev venne assegnato alla gestione dell'ufficio legale della Ilim Pulp, societ\u00e0 con sede a San Pietroburgo. Nel 1998 venne eletto membro del Consiglio di amministrazione della cartiera Bratskij LPK.\nCarriera politica.\nNel novembre del 1999 \u00e8 diventato uno dei tanti amministratori di San Pietroburgo portati ai vertici dello Stato da Vladimir Putin. A dicembre dello stesso anno \u00e8 stato nominato capo delegato dello staff presidenziale. Dmitrij Medvedev \u00e8 diventato uno dei politici pi\u00f9 vicini al presidente Putin durante le elezioni del 2000, quando \u00e8 stato posto a capo del quartier generale della campagna elettorale. Dal 2000 al 2001, e poi nuovamente dal giugno 2002 all'ottobre 2003 ha presieduto il consiglio di amministrazione di Gazprom, mantenendo l\u2019incarico fino alla sua elezione a presidente della Federazione Russa, nel 2008. Nell'ottobre del 2003 \u00e8 stato nominato capo dello staff presidenziale prendendo il posto di Aleksandr Volo\u0161in.\nNel novembre 2005 \u00e8 stato nominato da Putin Vice-Primo ministro, presidente del Consiglio per lo sviluppo dei progetti prioritari nazionali e presidente del Presidio del Consiglio.\nPresidente della Russia (2008-2012).\nDopo essere stato scelto come candidato alle elezioni presidenziali in Russia del 2008 dal partito del precedente presidente Putin, Russia Unita, \u00e8 stato eletto come successore di quest'ultimo, sostenuto indirettamente anche da altre forze politiche, entrando in carica il 7 maggio.\nInsediamento.\nIl 7 maggio 2008, Dmitrij Medvedev tenne il suo giuramento come terzo presidente della Federazione Russa in una cerimonia svoltasi al Cremlino di Mosca. Dopo il giuramento e la ricezione del collare d'oro dell'Ordine di Sant'Andrea, egli dichiar\u00f2:\n La sua cerimonia d'installazione coincise incidentalmente con le celebrazioni del Giorno della Vittoria il 9 maggio successivo. Egli prese pertanto regolarmente parte alla parata militare sulla Piazza Rossa e firm\u00f2 un decreto presidenziale per fornire una sede all'associazione dei veterani di guerra.\nNomine personali.\nL'8 maggio 2008, Dmitrij Medvedev nomin\u00f2 Vladimir Putin quale nuovo Primo ministro di Russia come aveva promesso di fare durante la campagna elettorale. Questa nomina venne approvata dalla Duma con una netta maggioranza di 392 voti contro 56, con la sola opposizione del partito comunista.\nIl 12 maggio 2008, Putin propose una lista di nomi per il suo nuovo gabinetto di governo che Medvedev approv\u00f2. Gran parte del personale della presidenza Putin rimase lo stesso al governo, ma vi furono anche dei cambiamenti di alto profilo. Il ministro della giustizia, Vladimir Ustinov, venne rimpiazzato con Aleksandr Konovalov; il ministro dell'energia, Viktor Christenko, venne rimpiazzato con Sergej \u0160matko; il ministro delle comunicazioni, Leonid Reiman venne rimpiazzato con Igor' \u0160\u010d\u00ebgolev e Vitalij Mutko ricevette la nuova posizione di ministro dello sport, del turismo e delle politiche giovanili.\nL'amministrazione presidenziale Medvedev rimpiazz\u00f2 Sergej Sobjanin con Sergej Nary\u0161kin al ruolo di capo dell'amministrativo. Il capo del Servizio di Sicurezza Federale russo, Nikolaj Patru\u0161ev, venne rimpiazzato con Aleksandr Bortnikov. Il consigliere economico di Medvedev, Arkadij Dvorkovi\u010d, e la sua addetta stampa Natal'ja Timakova divennero parte del team presidenziale. Il vecchio compagno di classe di Medvedev, Konstantin \u010cuj\u010denko, divenne suo assistente personale.\nMedvedev rimase comunque molto cauto nel non sbilanciare il delicato equilibrio delle differenti fazioni del governo. Ad ogni modo, l'influenza dei potenti siloviki si indebol\u00ec dopo la presa della presidenza e i primi 20 giorni. Al loro posto Medvedev port\u00f2 i cosiddetti civiliki.\nIl \"governo tandem\".\nDall'inizio della presidenza Medvedev, la natura stessa del suo governo e i suoi legami con Vladimir Putin furono oggetto di notevoli speculazioni mediatiche. In una situazione unica per la storia della politica della Federazione Russa, il presidente, costituzionalmente molto potente, era fiancheggiato da un altrettanto influente Primo ministro (Putin), il quale rimase comunque il pi\u00f9 popolare politico russo. I precedenti Primi ministri avevano per lo pi\u00f9 dato prova di essere subordinati alla figura del presidente e di non aver mai goduto di una popolarit\u00e0 particolarmente vasta, ma con la presidenza precedente di Putin (1999-2000) come Primo ministro sotto il governo di Boris El'cin questo gi\u00e0 aveva rappresentato un'eccezione. I giornalisti marchiarono questo nuovo sistema definendolo un \"governo tandem\" o \"tandemocrazia\", con Medvedev e Putin definiti i \"gestori del tandem\".\nDaniel Treisman ha suggerito che durante i primi periodi della presidenza Medvedev, Putin quasi sembr\u00f2 intenzionato a mettersi in secondo piano, ma durante il primo anno della nuova presidenza due eventi particolarmente importanti (la crisi finanziaria e la guerra nell'Ossezia meridionale) richiesero a Putin di riprendere una posizione pi\u00f9 forte nella gestione della politica russa.\nPrincipali eventi di politica estera.\nLa seconda guerra in Ossezia del Sud.\nIl conflitto di lunga data tra Georgia e le regioni separatiste dell'Ossezia del Sud e dell'Abcasia, supportate entrambe dalla Russia, raggiunse il proprio azimuth nell'estate del 2008. Nella notte tra il 7 e l'8 agosto, infatti, la Georgia lanci\u00f2 un attacco a sorpresa col nome in codice di \"Operazione Campo Pulito\", contro l'Ossezia del Sud con 10.000-11.000 soldati e 75 carri armati. Molti pacificatori russi furono uccisi nell'attacco, cos\u00ec come molti civili con cittadinanza russa.\nAl momento dell'attacco, Medvedev era in vacanza e Putin era a Pechino per presenziare alla cerimonia d'apertura dei giochi olimpici. Alla 1:00 dell'8 agosto, Medvedev ebbe una conversazione telefonica col ministro della difesa in carica, Anatolij Serdjukov. Durante questa conversazione, Medvedev autorizz\u00f2 l'uso della forza contro la Georgia. Il giorno successivo, Medvedev rilasci\u00f2 un'intervista nella quale dichiar\u00f2:\nNelle prime ore dell'8 agosto, le forze militari russe lanciarono una controffensiva contro le truppe georgiane. Dopo cinque giorni di pesanti combattimenti, tutte le forze georgiane si ritirarono dall'Ossezia del Sud e dall'Abcasia. Il 12 agosto, Medvedev annunci\u00f2 la fine delle operazioni militari russe. In quello stesso giorno venne siglato un accordo di termine delle operazioni col presidente francese Nicolas Sarkozy, alleato dei russi. Il 26 agosto, dopo essere stato unanimemente approvato dalla Duma, Medvedev sigl\u00f2 un decreto che riconosceva l'Ossezia del Sud e l'Abcasia come stati indipendenti. Cinque giorni di conflitto costarono la vita a 48 soldati russi, tra cui 10 pacificatori, mentre la Georgia perse 170 militari e 14 poliziotti.\nL'opinione popolare russa circa l'intervento militare fu largamente positiva, non solo tra i sostenitori del governo, ma anche in tutto lo spettro politico nazionale. La popolarit\u00e0 di Medvedev crebbe del 10% giungendo cos\u00ec al 70%, avendo dato prova di coinvolgimento diretto negli sforzi bellici. Anche Putin ebbe un ruolo di risalto nel conflitto, lasciando immediatamente le celebrazioni a Pechino per portarsi nelle zone del conflitto ed assistere i rifugiati.\nLa crisi economica del 2008-09.\nNel settembre del 2008, la Russia venne colpita dalle prime ripercussioni della crisi finanziaria globale. Prima che si verificasse tale fatto, gli ufficiali di governo come il ministro delle finanze Aleksej Kudrin avevano dichiarato che la Russia sarebbe stata immune da queste considerazioni per la sua situazione macroeconomica stabile e per le sostanziali riserve accumulate durante i suoi anni di crescita. Malgrado ci\u00f2, la recessione diede prova di essere la peggiore nella storia della Russia ed l'indebitamento nazionale pass\u00f2 a pi\u00f9 dell'8% nel 2009. La risposta del governo fu l'uso di pi\u00f9 di un trilione di rubli (pi\u00f9 di 40 miliardi di dollari statunitensi) per venire in aiuto alle banche ed evitare dissesti, oltre ad iniziare un programma di stimolo su vasta scala, prestando il corrispondente di 50 miliardi di dollari alle aziende. Nessuna delle principali banche del paese collass\u00f2 e la situazione economica venne ristabilita gi\u00e0 dal 2009, ma la crescita sostanziale venne ripresa solo dal 2010.\nSecondo alcuni esperti nel campo, la crisi economica, assieme alla Seconda guerra in Ossezia del Sud ritardarono il programma di riforme liberali di Medvedev. Al posto di lanciare le tanto attese riforme, infatti, il governo e la presidenza dovettero concentrarsi sulle misure anti-crisi e sulla politica estera per le implicazioni della guerra.\nPolitica interna.\nEconomia.\nNella sfera economica, Medvedev lanci\u00f2 un programma di modernizzazione teso a modernizzare l'economia della Russia e la sua societ\u00e0, diminuendo la dipendenza del paese dall'esportazione del petrolio e del gas naturale e creando un'economia diversificata basata sull'alta tecnologia e l'innovazione. Il programma era basato su cinque priorit\u00e0 principali per lo sviluppo tecnologico del paese: \nNel novembre del 2010, nel suo discorso annuale all'Assemblea Federale, Medvedev propose un programma per privatizzare le dipendenze statali non pi\u00f9 necessarie anche a livello regionale e locale, col piano di incamerare 32 miliardi di dollari entro tre anni. Tale somma, nell'ottica del presidente, doveva essere utilizzata per modernizzare l'economia locale.\nMedvedev fece dell'innovazione tecnologica uno dei suoi punti chiave nella presidenza. Nel maggio del 2009, Medvedev istitu\u00ec una Commissione Presidenziale per l'Innovazione da lui personalmente presieduta e convocata una volta al mese. La commissione comprendeva l'intero governo russo e alcune tra le migliori menti del mondo accademico e del business russo. Medvedev riusc\u00ec inoltre a prevedere la privatizzazione delle gigantesche corporazioni statali.\nNel giugno del 2010, visit\u00f2 la sede di Twitter nella Silicon Valley dichiarando la missione di voler portare pi\u00f9 tecnologia ed investimenti nel proprio paese.\nRiforma della polizia.\nMedvedev fece diversi sforzi per migliorare la legislazione russa, prendendo spunto dall'episodio dell'uccisione di un poliziotto in un supermercato russo nell'aprile del 2009. Medvedev inizi\u00f2 le prime riforme alla fine del 2009, emanando un decreto presidenziale il 24 dicembre coi cardini della nuova riforma. All'inizio dell'agosto del 2010 una bozza di legge venne presentata su internet all'indirizzo https://web.archive.org/web/20191026231014/http://zakonoproekt2010.ru/ per una discussione pubblica. Il sito, particolarmente popolare, raccolse in 24 ore pi\u00f9 di 2000 commenti. Basandosi sul feedback dei cittadini, vennero apportate delle modifiche alla bozza. Il 27 ottobre 2010, il presidente Medvedev sottopose la bozza alla camera dell Duma. Il decreto venne approvato il 28 gennaio 2011, ed il Consiglio Federale lo approv\u00f2 a sua volta il 2 febbraio successivo. Il 7 febbraio 2011, Medvedev sigl\u00f2 personalmente la legge. Entr\u00f2 in vigore il 1\u00ba marzo 2011.\nSulla base di questa riforma, i salari degli ufficiali di polizia russi vennero incrementati del 30%, il ministero dell'interno avrebbe apportato dei tagli al proprio personale amministrativo e la polizia sarebbe stata centralizzata. Circa 217.000.000.000 di rubli (7.000.000.000 di dollari) sono stati disposti per aumentare il budget federale della polizia nel 2012\u20132013.\nLa campagna anti-corruzione.\nCon l'intento di combattere la corruzione ormai dilagante in tutto il Paese, Medvedev il 19 maggio 2008 sigl\u00f2 un decreto con misure valide per contrastare tale fenomeno ed istitu\u00ec un Consiglio Anti-Corruzione. Nel primo incontro del Consiglio il 30 settembre 2008, Medvedev disse:\nNel luglio del 2008, il piano anti-corruzione di Medvedev venne pubblicato sulla \"Rossijskaja Gazeta\". Esso prevedeva l'inasprimento delle sanzioni in caso di corruzione, con particolare attenzione agli ufficiali di legge ed agli amministratori municipali. La proposta divenne legge il 25 dicembre 2008 col n. N 273-FZ. Secondo il professor Richard Sakwa, \"La Russia possiede ora una vera e propria legislazione contro la corruzione il che pu\u00f2 ritenersi un passo avanti, anche se i risultati preliminari sono stati scarsi.\"\nIl 13 aprile 2010, Medvedev sigl\u00f2 il decreto presidenziale n. 460 che introduceva la \"strategia nazionale anti-corruzione\" come politica di governo a medio termine in due anni. La nuova strategia aument\u00f2 ulteriormente le multe in caso di corruzione. Secondo Georgij Satarov, presidente di Indem, quest'ultimo decreto \"probabilmente riflette la frustrazione di Medvedev nell'essere riuscito ad ottenere ben poco dal 2008.\"\nNel gennaio 2011, il presidente Medvedev venne costretto ad ammettere la sua sconfitta nel progetto anti-corruzione.\nIl 4 maggio 2011, Medvedev annunci\u00f2 comunque di voler continuare i propri sforzi in questa direzione. Un nuovo decreto legge aument\u00f2 di 100 volte l'ammontare delle sanzioni in caso di corruzione, portando la multa massima a 500.000.000 di rubli (18.300.000 dollari statunitensi).\nSviluppo del sistema politico.\nLe elezioni regionali tenutesi il 1\u00ba marzo 2009 vennero seguite da accuse di aver posto delle risorse amministrative a disposizione dei candidati del partito di Medvedev, con in testa soprattutto il capo del partito Russia Giusta, Sergej Mironov, il quale si dimostr\u00f2 particolarmente critico nei confronti di quelle elezioni. In risposta a questo, Medvedev incontr\u00f2 il responsabile della commissione elezioni, Vladimir \u010curov, e gli chiese comunque una moderazione nell'uso delle risorse amministrative. Nell'agosto 2009, Medvedev promise di diminuire volontariamente la posizione troppo predominante del partito Russia Unita nelle legislature regionali, ritenendo che \"nuovi tempi democratici\" fossero maturi. Le successive elezioni regionali tenutesi l'11 ottobre 2009 vennero vinte dal partito Russia Unita con il 66% dei voti. Le elezioni vennero ancora duramente contestate per l'uso di risorse amministrative a favore dei candidati di Russia Unita. Il partito comunista russo, il partito liberal-democratico e Russia Giusta si rivoltarono ancora una volta compatti. Il professor Richard Sakwa disse che sebbene Medvedev avesse promesso un maggior pluralismo politico, dopo le elezioni del 2009, si \u00e8 formato un crepaccio crescente tra le parole di Medvedev e la situazione che andava peggiorando, con la domanda derivante \"se Medvedev avesse il desiderio o la capacit\u00e0 di rinnovare il sistema politico russo.\"\nIl 26 ottobre 2009, il primo capo dello staff presidenziale, Vladislav Surkov, si espresse dicendo che una maggiore apertura apparentemente democratica avrebbe potuto portare solo a una maggiore instabilit\u00e0 di governo e spezzare ulteriormente la Russia. Il 6 novembre 2010, Medvedev pose il proprio veto sulla legge per le restrizioni delle dimostrazioni anti-governative per calmare i toni. Il decreto, passato il 22 ottobre, prevedeva infatti a chiunque di organizzare manifestazioni di piazza non precedentemente debitamente segnalate alle autorit\u00e0.\nNel suo primo discorso al Parlamento russo il 5 novembre 2008, Medvedev propose di cambiare la Costituzione di modo da aumentare i termini di incarico del presidente e della Duma da quattro a sei e cinque anni rispettivamente.\nL'8 maggio 2009, propose alla legislatura un vero e proprio decreto ed il 2 giugno controfirm\u00f2 la legge, compreso l'emendamento che prevedeva che i membri della Corte Costituzionale russa fossero proposti al Parlamento dal Presidente anzich\u00e9 eletti tra i giudici come si era fatto fino a quel punto.\nNel maggio del 2009, Medvedev ormai deciso a difendersi dagli attacchi provenienti soprattutto dal mondo della politica ai suoi tentativi di riforma stabil\u00ec una commissione presidenziale con lo scopo di contrattaccare gli errori e le falsificazioni storiche diffuse contro di lui e contro il suo governo. Nell'agosto di quello stesso anno, si rifiut\u00f2 di equalizzare le vittime dello stalinismo e del nazismo. Difendendo lo stalinismo, Medvedev neg\u00f2 il coinvolgimento dell'Unione Sovietica nella permissione dell'invasione della Polonia del 1939 che avvi\u00f2 la Seconda Guerra mondiale, fatti che sia l'Unione Europea che l'OSCE si rifiutarono di riconoscere come veritieri. Secondo le dichiarazioni di Dmitrij Medvedev, fu Joseph Stalin che \"de facto\" \"salv\u00f2 l'Europa all'ultimo\".\nIn un discorso del 15 settembre 2009, Medvedev disse che nel 2004 vot\u00f2 a favore dell'abolizione dell'elezione diretta dei presidenti delle regioni russe a favore della loro nomina diretta da parte del Cremlino.\nRiforma Elettorale.\nNel 2009, Medvedev propose un emendamento alla legge elettorale che avrebbe portato la soglia di elezione di un partito alla Duma dal 7% al 5%. L'emendamento divenne legge nella primavera di quello stesso anno. Ai partiti che avessero ricevuto pi\u00f9 del 5% ma meno del 6% sarebbe stato garantito un seggio in parlamento, mentre i partiti che avessero ricevuto pi\u00f9 del 6% ma meno del 7% avrebbero ricevuto due seggi. I restanti seggi sarebbero poi stati divisi proporzionalmente tra tutti i partiti che avessero ricevuto pi\u00f9 del 7%. La legge elettorale russa prevede infatti, ancora oggi, che solo i partiti con rappresentanza alla Duma possano avere voce in capitolo nella politica nazionale (attualmente questi sono Russia Unita, Partito Comunista Russo, Partito Liberal-Democratico e Russia Giusta).\nPolitica estera.\nIn agosto, durante il terzo mese della presidenza Medvedev, la Russia prese parte alla Seconda guerra in Ossezia del Sud contro la Georgia, che port\u00f2 a tensioni nelle relazioni russo-americane a valori mai cos\u00ec elevati dalla fine della Guerra Fredda. Il 26 agosto, dopo il voto unanime dell'Assemblea Federale, Medvedev emise un decreto presidenziale per riconoscere l'Abcasia e l'Ossezia del Sud come stati indipendenti, un'azione condannata dal G7.\nIl 31 agosto 2008, Medvedev annunci\u00f2 lo spostamento delle relazioni internazionali della Russia sotto il suo diretto controllo, ricostruite sulla base di cinque nuovi principi:\nNel suo discorso al Parlamento il 5 novembre 2008, egli promise inoltre di depositare un missile Iskander presso l'Oblast di Kaliningrad per contrastare il sistema missilistico statunitense impiantato in difesa in Europa orientale. Dopo l'annuncio del presidente statunitense Barack Obama il 17 settembre 2009 di non voler impiegare il deposito di missili nell'area della Repubblica Ceca e della Polonia, Medvedev si convinse a ritirare la propria decisione.\nIl 21 novembre 2011, Medvedev disse che la guerra in Georgia aveva impedito ulteriori espansioni della NATO.\nSempre nel 2011, durante il Forum Politico Globale a Jaroslavl', il presidente Medvedev ha dichiarato che le dottrine di Karl Marx sulla lotta di classe sono da ritenersi per suo conto estremiste e pericolose per la nazione. La progressiva stratificazione economica porta infatti ad acuire i conflitti tra ricchi e poveri, in particolare durante i periodi di crisi.\nDurante la visita ufficiale in Armenia tenutasi il 7 aprile 2016, il Primo ministro Dmitrij Medvedev ha visitato il Complesso del Memoriale di Tsitsernakaberd per rendere omaggio alle vittime del genocidio armeno commesso dai Giovani Turchi e dai nazionalisti turchi guidati da Mustafa Kemal Atat\u00fcrk (1915\u20131923). Medvedev ha deposto una corona di fiori sul Fuoco Eterno e ha commemorato le vittime con un minuto di silenzio in accordo con il riconoscimento di quel crimine da parte della Russia gi\u00e0 dal 1995.\nPrimo ministro della Russia (2012-2020).\nL'8 maggio 2012, il neo presidente della Federazione Russa Vladimir Putin ha nominato Medvedev Primo ministro. Il decreto di nomina \u00e8 arrivato dopo l'approvazione della Duma (il ramo del Parlamento russo che ha il potere di eleggere il Primo ministro), che ha eletto Medvedev con 299 s\u00ec e 144 no su 450 deputati. L'ex presidente \u00e8 stato appoggiato da due partiti, Russia Unita e il partito Liberal-democratico.\n\u00c8 la seconda volta dopo Putin che un ex presidente ricopre anche la carica di capo del governo.\nIl primo anno.\nMedvedev ottenne l'incarico di primo ministro di Russia dall'8 maggio 2012, dopo che il presidente Vladimir Putin ebbe siglato la formalizzazione della sua designazione a quel ruolo.\nIl 19 maggio 2012 Dmitrij Medvedev prese parte al G-8 tenutosi a Camp David, negli Stati Uniti, rimpiazzando il presidente Putin, che decise di non rappresentare direttamente la Russia al summit. Medvedev fu il primo primo ministro russo a rappresentare la Russia in quel frangente. Il 21 maggio 2012 il suo gabinetto venne approvato dal presidente. Il 26 maggio, venne nominato leader del partito Russia Unita, formazione di maggioranza. Gi\u00e0 in precedenza Medvedev era entrato a far parte del partito e pertanto era divenuto il primo primo ministro russo ad aver avuto una qualche affiliazione ad un partito politico specifico.\nDurante il suo primo anno come primo ministro, Medvedev ha presentato delle proposte di legge contro il fumo in luoghi pubblici in Russia, l'aumento del prezzo degli alcolici per combattere il fenomeno della dipendenza dall'alcool, e l'inasprimento delle pene in caso di omicidio stradale causato da eccesso di alcool.\nLa questione della Crimea.\nCol risveglio della Rivoluzione ucraina del 2014, le forze militari russe hanno preso il controllo della penisola della Crimea. Il 31 marzo 2014 Medvedev fu il primo leader russo a visitare la Crimea da quando essa \u00e8 divenuta parte occupata della Russia (18 marzo di quell'anno). Durante la visita egli annunci\u00f2 formalmente l'istituzione di un Ministero Federale per gli Affari della Crimea.\nVita privata.\nMedvedev \u00e8 sposato ed ha un figlio, Il'ja Dmitrevi\u010d Medvedev (n. 1995). Con sua moglie, Svetlana Vladimirovna Medvedeva, si fidanz\u00f2 ai tempi della scuola e si spos\u00f2 nel 1989.\nMedvedev \u00e8 ancora oggi un grande fan personale delle band inglesi hard rock come i Led Zeppelin, i Black Sabbath, i Pink Floyd e i Deep Purple, di cui \u00e8 anche un collezionista di dischi originali in vinile. Da giovane, con una propria band, realizz\u00f2 delle cover di canzoni di questi gruppi anche se all'epoca esse erano nella lista nera dell'Unione Sovietica (si era in piena Guerra Fredda). Nel febbraio del 2008, Medvedev e Sergej Ivanov presero parte insieme al concerto dei Deep Purple a Mosca.\nDurante una sua visita in Serbia, Medvedev ha ricevuto la pi\u00f9 alta onorificenza della chiesa ortodossa serba, l'Ordine di San Sava per i \"suoi contributi all'unit\u00e0 del mondo ortodosso e per il suo amore per il popolo serbo\".\nMalgrado la ricca agenda quotidiana, Medvedev si riserva sempre un'ora alla mattina per nuotare (1500 m al giorno) e fare sollevamento pesi. Appassionato sportivo, fa jogging, pratica yoga e gioca a scacchi. Tra i suoi hobby ama leggere le opere di Michail Afanas'evi\u010d Bulgakov ed \u00e8 anche fan della saga di \"Harry Potter\", fatto che lo ha spinto a chiedere a J. K. Rowling un autografo in occasione del G-20 di Londra nell'aprile del 2009. Appassionato di calcio, \u00e8 tifoso del Futbol'nyj Klub Zenit Sankt-Peterburg.\nMedvedev \u00e8 un fotografo amatoriale. Nel gennaio del 2010, una delle sue fotografie \u00e8 stata battuta all'asta per beneficenza 51.000.000 di rubli (1.750.000 di dollari), rendendola una delle pi\u00f9 costose mai vendute. La foto venne acquistata da Michail Zingarevi\u010d, cofondatore e membro del Gruppo Ilim al quale Medvedev collabor\u00f2 negli anni '90.\nMedvedev ha nel suo ufficio anche un acquario di cui si prende personalmente cura. Medvedev ama molto anche i gatti e dal 2004 sino al 2014 ha posseduto un esemplare di Gatto siberiano di nome Dorofei, noto per il carattere particolarmente conflittuale che lo metteva spesso in conflitto col gatto del vicino della famiglia Medvedev, Michail Gorba\u010d\u00ebv.\nMedvedev ha dichiarato, nel 2007, un reddito annuo di 80.000 dollari, mentre sua moglie non ha reddito. La coppia vive di norma in un appartamento nel quartiere \"Zolotye Klju\u010di\" di Mosca.\nMedvedev parla inglese oltre al russo che \u00e8 la sua lingua madre, ma durante alcune interviste in lingua ha comunque preferito parlare in russo.\nPubblicazioni.\nMedvedev scrisse in giovent\u00f9 due brevi articoli sulle sue dissertazioni dottorali su riviste specifiche di giurisprudenza. Egli \u00e8 inoltre uno degli autori del libro di testo di diritto civile per le universit\u00e0 pubblicato nella prima edizione nel 1991 (nel 2007 ne \u00e8 stata fatta la settima ristampa). \u00c8 inoltre autore di testi universitari come \"Domande sullo sviluppo nazionale della Russia\" (2007) sul ruolo dello stato russo nella politica sociale e nello sviluppo economico. Egli \u00e8 inoltre coautore di un commentario legislativo dal titolo \"Commentario alla Legge Federale\". Tra le sue opere spiccano quelle sulla legge federale e sul servizio civile, che l'hanno portato a spaziare in diversi campi dall'universit\u00e0, alla giurisprudenza, al campo pratico.\nNell'ottobre del 2008, il presidente Medvedev ha iniziato a postare dei videoblog sul sito presidenziale. I suoi videoblog sono presenti anche sul suo LiveJournal ufficiale \"blog_medvedev\" dal 21 aprile 2009 ad opera dell'amministrazione del Cremlino. Nel giugno del 2011 Medvedev ha partecipato al lancio del progetto \"Eternal Values\" di RIA Novosti con il consiglio della Wikimedia Foundation russa."}
{"id": "1487183", "revid": "767487", "url": "https://it.wikipedia.org/wiki?curid=1487183", "title": "Indelebile (Irene Grandi)", "text": "Indelebile \u00e8 un album della cantante italiana Irene Grandi, pubblicato il 20 maggio 2005.\nL'album.\nQuesto disco \u00e8 stato interamente realizzato dalla cantante e dalla sua ex band \"I Kinoppi\". Contiene collaborazioni con James Reid, cantautore neozelandese, coautore del brano \"Non resisto\" e voce nel duetto \"Resist You\". Dall'album sono estratti i singoli: \"Lasciala andare\" e \"Non resisto\"."}
{"id": "1487200", "revid": "767487", "url": "https://it.wikipedia.org/wiki?curid=1487200", "title": "Prima di partire (Irene Grandi)", "text": "Prima di partire \u00e8 un album della cantante italiana Irene Grandi, pubblicato il 23 maggio 2003.\nIl disco.\nComposto dall'artista e dalla sua ex band \"i Kinoppi\" all'isola d'Elba, comprende anche il brano Prima di partire per un lungo viaggio scritto in collaborazione con Vasco Rossi e Gaetano Curreri.\nDall'album furono estratti tre singoli: \"Prima di partire per un lungo viaggio\", \"Buon compleanno\" scritta da Pia Tuccitto e Laura Trentacarlini, ed \"Oltre\"."}
{"id": "1487202", "revid": "2056951", "url": "https://it.wikipedia.org/wiki?curid=1487202", "title": "Solvejg D'Assunta", "text": "Biografia.\nFiglia dell'attore Rocco D'Assunta, si \u00e8 formata presso l'Accademia d'arte drammatica \"Silvio d'Amico\" ed \u00e8 specializzata in dialetti. In passato \u00e8 stata sotto contratto con la S.A.S. e la C.D., e in seguito \u00e8 stata attiva in esclusiva come doppiatrice e direttrice del doppiaggio per la CVD. Fra le attrici da lei doppiate Maria Antonietta Beluzzi in \"Amarcord\", Katina Paxinou nel ridoppiaggio in DVD di \"Per chi suona la campana\", Irina Sanpiter in \"Bianco, rosso e Verdone\", Olympia Dukakis ne \"Il club delle vedove\", Ruth Brown in \"Grasso \u00e8 bello\" e molte altre. \nHa doppiato inoltre Darlene Conley nella soap opera \"Beautiful\", dove l'attrice statunitense interpretava Sally Spectra. Attiva anche come caratterista, \u00e8 apparsa in numerose pellicole come \"Chi si ferma \u00e8 perduto\" (1960) di Sergio Corbucci e \"Io, io, io... e gli altri\" (1966) di Alessandro Blasetti. Nel maggio 2007 le \u00e8 stata conferita una menzione speciale alla quarta edizione del Leggio d'oro. Nel 2007 ha abbandonato la professione di doppiatrice, anche se nel 2012 e nel 2013 \u00e8 tornata occasionalmente a doppiare il personaggio di Sally Spectra, apparso in alcuni flashback di \"Beautiful\".\nVita privata.\nHa cambiato il suo nome di battesimo da Anna Maria a Solvejg a seguito di un viaggio spirituale che fece da giovane in India.\nSposata con l'attore e doppiatore Marzio Margine, \u00e8 madre dell'ex-attore e ballerino Massimiliano Margine.\nNel 2007, assieme al marito, ha lasciato l'Italia e si \u00e8 trasferita in Spagna, dove da tempo si era stabilito a vivere il figlio."}
{"id": "1487210", "revid": "729019", "url": "https://it.wikipedia.org/wiki?curid=1487210", "title": "Giuseppe Arimondi", "text": "Biografia.\nLa carriera militare giovanile.\nNacque a Savigliano, provincia di Cuneo, il 26 aprile 1846, figlio di Pietro Francesco Arimondi e Barbara Appiotti, e frequent\u00f2 la Regia Accademia Militare di Modena da cui usc\u00ec nel 1865 con il grado di Sottotenente, assegnato al Corpo dei Bersaglieri. Un anno dopo, nel 1866 e poi nel 1870 partecip\u00f2 a due missioni in territorio estero. Nel 1873 con il grado di capitano frequent\u00f2 la Scuola di guerra presso lo Stato Maggiore e nel 1874, ottenuto il grado di maggiore, divenne effettivo al Corpo di Stato Maggiore stesso.\nIncarichi militari in Eritrea.\nNel 1887 ricevette l'incarico di Addetto al Corpo di Spedizione in Eritrea, sotto il comando del generale Asinari di San Marzano, dove rimase fino al 1890. Nel 1892, in concomitanza alla sua promozione a colonnello, ricevette l'incarico di comandante delle truppe dislocate in Eritrea. Durante il suo periodo di comando in Eritrea si ricordano numerosi combattimenti, ma quello pi\u00f9 importante avvenne il 21 dicembre 1893, quando in un duro scontro nella localit\u00e0 di Agordat sconfisse i Dervisci al comando dell'emiro del Ghedareff, Ahmed Al\u00ec, bloccandogli cos\u00ec l'avanzata verso Massaua. Lo scontro vinto contro i Dervisci gli valse la promozione al grado di Maggiore generale per merito di guerra.\nNel 1894, divenne stretto collaboratore del governatore della colonia eritrea, il generale Oreste Baratieri e partecip\u00f2 alla conquista di Cassala e alle battaglie di Coatit e Senaf\u00e8. Arimondi si trov\u00f2 presto in contrasto con il governatore, che non condivideva il suo modus operandi, in quanto la tattica di guerra del generale Arimondi era molto improntata sull'offensiva e sulla sorpresa. Egli propose di attaccare il prima possibile le truppe eritree che si stavano accentrando verso il Tigr\u00e8 su ordine dell'Imperatore Menelik II, per disorganizzarle e non permettere loro di costituire un fronte di attacco. Il governatore, non condividendo questa tattica, non avall\u00f2 la missione e per risposta Arimondi richiese per ben due volte il rimpatrio immediato, rifiutato per\u00f2 dal Governo e dal governatore stesso.\nLa guerra in Abissinia.\nFasi iniziali.\nIl 12 gennaio 1895 sulle alture di Coatit le truppe italiane, comandate dal generale Baratieri, si scontrarono con quelle del ras Mangasci\u00e0 e, dopo un aspro combattimento durato due giorni, i resti dell'esercito nemico vennero decimati dal nutrito cannoneggiamento degli italiani. Nei mesi successivi Baratieri avanzava con decisione nel Tigrai, occupando Adigrat (23 marzo), Adua (3 aprile) e poi Axum, la citt\u00e0 santa con i suoi obelischi, Macall\u00e8 e tutto il territorio dell'Agam\u00e8. Nell'autunno tutta la regione del Tigrai poteva dirsi occupata e Baratieri poteva cos\u00ec ritornare a Massaua. Tuttavia, trascorse poche settimane, fu lo stesso Negus Menelik II a mettersi sul piede di guerra denunciando l'indebita occupazione italiana del Tigrai, territorio che il Trattato di Uccialli assegnava all'Etiopia.\nFatte ingenti provviste di viveri, bestiame, armi e munizioni, Menelik II mise insieme una forza immensa per marciare contro la colonna italiana. Nella primavera del 1895 il suo esercito era pronto, ma l'avanzata venne rimandata all'autunno quando sarebbe terminata la stagione delle grandi piogge. Ai primi di dicembre l'esercito abissino, forte di 100\u00a0000 uomini si trovava diviso in due tronconi: una a nord del Lago Ascianghi al comando del ras Maconnen (30\u00a0000 uomini) e una a sud al comando dello stesso Negus (70\u00a0000 uomini). Le forze italiane, enormemente inferiori, erano anch'esse suddivise in due contingenti: 5\u00a0000 uomini erano di stanza ad Adigrat ed altrettanti a Macall\u00e8, guidate dal generale Arimondi.\nBattaglia dell'Amba Alagi.\nAi primi di dicembre Arimondi avrebbe voluto avanzare da Macall\u00e8 in sostegno del maggiore Pietro Toselli che si trovava isolato con la sua compagnia sull'altipiano dell'Amba Alagi nella posizione pi\u00f9 avanzata e che per primo, perci\u00f2, sarebbe giunto a contatto col nemico. Tuttavia il governatore Baratieri telegraf\u00f2 che fosse mantenuto il presidio su Macall\u00e8 e viet\u00f2 al generale Arimondi di muoversi, permettendo agli abissini un facile eccidio nei confronti dei circa 2\u00a0000 soldati ai comandi del maggiore Toselli che morirono tutti eroicamente il 7 dicembre. Arimondi, che era avanzato sino ad Ader\u00e0, a 20\u00a0km dall'Amba Alagi, non pot\u00e9 fare altro che raccogliere i pochi superstiti per ripiegare su Adigrat, lasciando nel forte di Macall\u00e8 il tenente colonnello Giuseppe Galliano con 1\u00a0300 uomini.\nAssedio di Macall\u00e9 e fasi seguenti.\nL'esercito del Negus iniziava l'assedio del forte di Macall\u00e9 che gli italiani, pur rimasti privi delle sorgenti d'acqua, difesero da ogni assalto, tanto che il nemico dovette infine accontentarsi di attenderne la capitolazione per sete. Contemporaneamente all'assedio procedevano le trattative di pace che culminarono il 17 gennaio 1896 quando Menelik II offr\u00ec la cessazione delle ostilit\u00e0 chiedendo come contropartita la cancellazione del Trattato di Uccialli. In cambio egli prometteva di liberare dall'assedio gli italiani rinchiusi nel forte di Macall\u00e9. Ma il Governo italiano, pur esigendo la liberazione degli assediati di Macall\u00e9, rimase fermo nella richiesta del rinnovo del Trattato di Uccialli, cos\u00ec che non fu possibile raggiungere alcun accordo. Frattanto l'esercito abissino, per aggirare le truppe italiane, si diresse verso Adua.\nMenelik II, tuttavia, non attaccava con decisione, non abbandonando ancora la speranza di accordarsi pacificamente. Ma nessun accomodamento era possibile finch\u00e9 Baratieri insisteva, come ordinatogli da Roma, per il riconoscimento del Trattato di Uccialli e del protettorato sull'Etiopia. Tuttavia negli ultimi giorni di febbraio, per l'esercito italiano le vettovaglie erano talmente ridotte da non poter bastare che per pochi giorni ancora. S'imponeva perci\u00f2 la necessit\u00e0 di ritirarsi oppure di tentare, con un'avanzata su Adua, di aprirsi la via pi\u00f9 breve di rifornimento per i magazzini di Adi Ugri e di Asmara. Baratieri era pi\u00f9 favorevole alla ritirata ma, sentito nella sera tra il 28 e 29 febbraio il parere degli altri generali che all'unanimit\u00e0 propendevano per l'attacco, decise infine di affrontare il nemico coi suoi 15\u00a0000 uomini contro gli oltre 120\u00a0000 di Menelik II.\nLa battaglia di Adua.\nCasus belli e strategia.\nNella notte tra il 29 febbraio e il 1\u00ba marzo il generale Baratieri decise, dunque, di avanzare dalla ben difesa posizione di Sauri\u00e0. L'idea era quella di attirare l'esercito di Menelik, o almeno la sua retroguardia, in uno strenuo combattimento che l'avrebbe visto inevitabilmente capitolare. Fu indotto a compiere questa manovra rischiosa, pur di ingaggiare battaglia, a seguito del telegramma che il Capo del Governo Crispi gli aveva inviato in data 25 febbraio: \u00abCodesta \u00e8 una tisi militare, non una guerra\u00bb. Alle ore 21:00 del 29 febbraio l'esercito si mosse su tre colonne: alla destra marciava la colonna guidata dal generale Vittorio Dabormida (2\u00a0500 uomini), al centro quella del generale Arimondi (2\u00a0500 uomini anch'essa) e alla sinistra quella del generale Matteo Albertone (4\u00a0000 uomini).\nFallimento del piano Baratieri.\nNelle intenzioni del comandante, l'arrivo delle teste di colonna sulle posizioni prestabilite sarebbe dovuto avvenire in contemporanea alle ore 5:00 del primo marzo ma, a causa di molteplici disguidi e di un difetto di collegamento, le cose andarono molto diversamente. Durante l'avvicinamento si verific\u00f2 l'incrocio della brigata di Albertone con quella centrale di Arimondi, che dovette arrestarsi per lasciarla sfilare. La brigata di Albertone accelerava poi la marcia, giungendo in anticipo (ore 3:00) alla localit\u00e0 prestabilita da Baratieri per la sosta. Tuttavia il generale Albertone, anzich\u00e9 arrestarsi, decideva inspiegabilmente di riprendere l'avanzata.\nSeguendo le indicazioni di alcune guide locali e senza assicurarsi del collegamento con le colonne di destra, Albertone avanz\u00f2 per raggiungere quello che a torto credeva costituisse il suo obiettivo, distanziandosi in tal modo enormemente dal resto dello schieramento. L'equivoco nasceva da un errore presente nello schizzo messo a punto da Baratieri, nel quale il colle Enda Chidane Meret, il punto dove dovevano convergere le truppe di Albertone, si trovava nella realt\u00e0 molti chilometri pi\u00f9 a sud-ovest del sito indicato con tale nome nella cartina. Finalmente alle ore 5:30 la colonna di Albertone raggiunse il colle Enda Chidane Meret, ma tuttavia l'avvistamento della colonna italiana avvenne immediatamente da parte degli abissini ed ebbe l'effetto di mettere in allarme l'intero campo che si trovava poco lontano.\nSconfitta del generale Albertone.\nSubito gli abissini investirono Albertone: dopo oltre un'ora di valoroso combattimento il battaglione Turitto, avanguardia di Albertone, decimato, fu costretto a ripiegare sul grosso dell'esercito che a sua volta si vide attaccato frontalmente e sul fianco sinistro da 30\u00a0000 uomini che cercavano di impedirgli la ritirata. Poco prima delle ore 7:00 Albertone, preoccupato, stil\u00f2 un messaggio per il generale Baratieri, chiedendogli di intervenire. Questi, intuendo l'accaduto, ordin\u00f2 alla brigata guidata da Dabormida di procedere verso sud-ovest per andare a sostenere quella di Albertone ed alla brigata di Arimondi di piegare anch'essa verso sinistra in direzione del Monte Rajo. Il generale Dabormida, nel tentativo di alleggerire la pressione su Albertone, spinse la sua brigata nel profondo vallone di Mariam Sciauit\u00f9, dove per\u00f2 and\u00f2 a urtare contro forze nemiche molto superiori.\nAlle 10:30 la brigata Dabormida che aveva cercato vanamente di soccorrere Albertone era a sua volta tagliata fuori dall'esercito abissino. Di fatto la battaglia si era ormai scissa in tre scontri separati e indipendenti l'uno dall'altro: al colle Enda Chidane Meret combattevano gli uomini di Albertone, sul Monte Rajo quelli di Arimondi, che cercavano strenuamente la resistenza, e infine nel vallone di Mariam Sciauit\u00f9 quelli guidati da Dabormida. In tutte e tre le posizioni il nemico godeva di una schiacciante superiorit\u00e0 numerica e le colonne italiane, troppo lontane tra loro, non erano in grado di prestarsi reciprocamente alcun aiuto. Alle 10:00, caduti tutti gli ufficiali e perduta l'artiglieria, i pochi superstiti della brigata Albertone, erano costretti a ritirarsi in disordine finch\u00e9 alle 11:00, la brigata fu completamente annientata.\nFine della brigata di Arimondi.\nIl contingente che l'aveva vinta si rivolse verso la brigata Arimondi, che si trov\u00f2 a dover sopportare un duplice sforzo, mentre un altro troncone riusciva a incunearsi tra le truppe di Arimondi, le uniche che ancora combattevano con efficienza, e quelle di Dabormida. I soldati di Arimondi, arroccati sul Monte Rajo, erano tuttavia in una postazione precaria. Pur consapevoli di questo, manifestando sommo spirito di sacrificio e profondo senso del dovere, attesero sulle proprie posizioni l'arrivo di nemici immensamente superiori in numero e che vedevano scomparire allo sguardo per poi riapparire sempre pi\u00f9 vicini ogni volta che ascendevano gli avvallamenti della zona. Le truppe abissine investirono la brigata dell'esercito invasore da ogni parte, spezzandone la resistenza che fu strenua e tenace, finch\u00e9 in un paio di ore lo stesso Arimondi trov\u00f2 la morte, l'intera artiglieria fu perduta ed i pochi superstiti cercarono disordinatamente una via di fuga.\nLa brigata Dabormida, ultima a resistere, nel vallone di Mariam Sciauit\u00f9, era intanto riuscita a respingere un primo assalto nemico. Ma appena Dabormida inviava notizia di questo iniziale successo al comandante Baratieri, irrompevano alle sue spalle gli abissini che avevano appena prima dissolto la colonna di Arimondi sul Monte Rajo. I soldati di Dabormida resistettero per pi\u00f9 di un'ora con estremo coraggio, finch\u00e9 il generale, senza notizie di quanto avvenisse nel resto del campo di battaglia e vistosi minacciato di accerchiamento, ordin\u00f2 la ritirata. Era per\u00f2 troppo tardi perch\u00e9 lo sganciamento dal nemico potesse compiersi con ordine, tanto pi\u00f9 che Baratieri non aveva dato alcuna disposizione per le linee di ripiegamento, e cos\u00ec anche lo stesso generale Dabormida periva sul campo.\nNel primo pomeriggio ancora numerosi gruppi di truppe allo sbando combattevano disperatamente, asserragliati sulle cime dei monti della zona e completamente circondati dal nemico. Sul campo rimasero 6\u00a0600 uomini di cui 262 ufficiali tra italiani e \u00e0scari, 5\u00a0000 feriti e 1\u00a0700 prigionieri. Molto alte furono anche le perdite degli abissini a dimostrazione del valore con cui combatterono le truppe italiane e indigene in quella circostanza, nonostante l'inferiorit\u00e0 numerica e i gravi errori tattici dei comandanti. Al generale Giuseppe Arimondi fu conferita postuma la medaglia d'oro al valor militare.\nLa rivalit\u00e0 con Baratieri.\nNel febbraio del 1896 i contrasti tra il governatore Baratieri ed il generale Arimondi erano evidenti e palesi a tutti. Il generale Arimondi, forse perch\u00e9 gli era stato tolto il comando della Brigata Indigeni, la pi\u00f9 ambita, per affidarlo al generale Matteo Albertone, non perdeva occasione per criticare anche aspramente l'operato del generale Baratieri, arrivando perfino a definire le continue ricognizioni armate che il suo Comandante in capo ordinava per controllare il nemico, \"l'onanismo dell'arte militare\".\nIn tale ambito, gli ufficiali pi\u00f9 giovani, desiderosi di vendicare lo smacco dell'Amba Alagi, erano naturalmente inclini a condividere la linea di pensiero del generale Arimondi, unanimemente riconosciuto ed apprezzato quale l'eroe di Agordat, piuttosto che le attese di Baratieri giudicate troppo prudenti. L'insieme di circostanze determin\u00f2, inevitabilmente, un clima davvero pesante nello Stato Maggiore della colonia.\nArimondi e Savigliano.\nNel 1899 la citt\u00e0 di Savigliano inaugur\u00f2 in suo ricordo il grandioso monumento opera di Annibale Galateri posto in Piazza del Popolo. Inoltre gli \u00e8 stata intitolata una piazza e il Liceo Classico - Scientifico.\nNel 1913 il Museo Civico \u201cA.Olmo\u201d di Savigliano provvede a raccogliere presso i familiari del Generale oggetti personali quali la divisa coloniale, fotografie, medaglie, documenti ed anche i suoi cimeli di guerra quali scudi, frustini, armi abissine. Molti di questi reperti dal 2007 sono esposti nella saletta tematica \u201cMilitaria\u201d.\nNel 1996 alcuni suoi pronipoti hanno destinato sempre al Museo il suo epistolario comprendente 232 lettere (riguardanti il periodo 1892-1896) e documenti originali."}
{"id": "1487212", "revid": "1573940", "url": "https://it.wikipedia.org/wiki?curid=1487212", "title": "Chiesa di San Leonardo (Lajatico)", "text": "La chiesa di San Leonardo si trova a Lajatico, in provincia di Pisa.\nStoria e descrizione.\nDedicata al santo occitano San Leonardo di Noblac (il cui culto \u00e8 praticato anche nella vicina localit\u00e0 di Lari), le sue origini risalgono al XIII secolo, ma la chiesa fu ricostruita nel XIX secolo, quando, su progetto dell'architetto livornese Angiolo della Valle, furono apportati importanti restauri tesi ad imprimerle forme neoclassiche; i lavori furono eseguiti tra il 1853 ed il 1856.\nLa facciata risale al 1925 ed \u00e8 affiancata da un campanile costruito sul finire dell'Ottocento.\nDurante la seconda guerra mondiale l'edificio fu danneggiato; l'altare maggiore, distrutto, fu sostituito nel 1957.\nL'interno \u00e8 a tre navate, con quella centrale coperta da una volta a botte."}
{"id": "1487213", "revid": "76902068", "url": "https://it.wikipedia.org/wiki?curid=1487213", "title": "Tempo di salita", "text": "Il tempo di salita, noto anche come rise time, nell'ambito del controllo ottimo, e pi\u00f9 in generale dei controlli automatici e dei sistemi dinamici, \u00e8 un indice della velocit\u00e0 di risposta del controllo. Come tempo di salita si intende il tempo necessario al sistema per variare dal 10% al 90% del valore di regime dello stesso; l'uscita deve raggiungere tale valore senza compiere oscillazioni.\nIn termini matematici si ha:\nformula_1,\ndove (definito il sistema come sys):\nformula_2\nformula_3\nTempo di salita di un circuito elettronico.\nSolitamente il segnale di test \u00e8 costituito da un'onda quadra generata da un circuito molto pi\u00f9 veloce del sistema da testare. Per convenzione la misura di tempo viene effettuata tra il 10% e il 90% del valore picco-picco dell'onda quadra considerata, per i fronti negativi, ovviamente \u00e8 il reciproco, dal 90% al 10%. Questo parametro interessa sia i circuiti logici che i circuiti lineari, minore \u00e8 il tempo di salita, o rise time, maggiore risulta la frequenza cui il circuito pu\u00f2 operare, il parametro relativo alla frequenza viene indicato come banda passante (solitamente espressa in MHz), questa \u00e8 strettamente correlata al rise time. Questa misura si effettua con l'oscilloscopio: per agevolare l'operazione, sullo schermo dello strumento, posizionati sul reticolo dell'asse verticale, preposto alla misurazione della tensione, sono presenti due riferimenti fissi posti al 10% e 90%. Trattandosi di circuiti elettronici, le grandezze di tempo sono dell'ordine dei microsecondi o nanosecondi."}
{"id": "1487214", "revid": "119502690", "url": "https://it.wikipedia.org/wiki?curid=1487214", "title": "Ismailia", "text": "Ismailia (, \"(la citt\u00e0) di Ism\u0101\u02bf\u012bl [Pasci\u00e0]\") \u00e8 una citt\u00e0 dell'Egitto, capoluogo del governatorato omonimo. Si trova sulla riva occidentale del Canale di Suez, a circa met\u00e0 strada fra Porto Said e Suez.\nGeografia fisica.\nLa citt\u00e0 \u00e8 posta lungo le rive nord e occidentale del Lago di Timsah, un lago salmastro attraversato dal canale di Suez che si trova a circa 17\u00a0km a nord del Grande Lago Amaro.\nLa citt\u00e0 fu edificata al tempo della costruzione del canale di Suez e il suo centro conserva ancora gran parte gli edifici in stile coloniale in cui abitarono i funzionari britannici e francesi della Compagnia del Canale di Suez, insieme ad ampie strade, piazze, parchi e giardini.\nUn canale navigabile usato a fini di irrigazione, detto Canale di Ismailia (Ba\u1e25r al-Ism\u0101\u02bf\u012bliyya), lungo circa 130\u00a0km, collega la citt\u00e0 con Il Cairo e quindi le acque del lago di Timsah con il Nilo.\nIsm\u0101\u02bf\u012bliyya \u00e8 inoltre un importante nodo ferroviario e stradale che collega il nord del canale (Porto Said) con il sud (Suez) e con la zona del Delta del Nilo (Tanta) e la capitale Il Cairo.\nStoria.\nLa citt\u00e0 fu fondata nel 1863 dal francese Ferdinando de Lesseps, per ospitare la sede della Compagnia del Canale di Suez e fungere da campo base durante i lavori di costruzione del canale.\nDeve il suo nome ad Isma'il Pasci\u00e0 che al tempo della sua costruzione succedette allo zio Sa'id Pasci\u00e0 quale wali (o governatore) d'Egitto.\nNel 1869 con l'apertura del canale di Suez, Ism\u0101\u02bf\u012bliyya trae vantaggio dalla presenza della sede operativa della organizzazione per la gestione del canale sviluppandosi economicamente.\nNel 1967, durante la guerra dei sei giorni Ism\u0101\u02bf\u012bliyya \u00e8 pesantemente bombardata dalle forze israeliane. Successivamente il canale viene chiuso privando la citt\u00e0 della maggior parte dei suoi ricavi, e molti degli abitanti si trasferirono altrove.\nDopo la riapertura del canale, nel 1975, si ha un ritorno di abitanti ed una generale ripresa delle attivit\u00e0, favorita anche dalla costituzione nella zona di una area industriale esentasse.\nCultura.\nIsm\u0101\u02bf\u012bliyya \u00e8 sede della Universit\u00e0 del Canale di Suez, che \u00e8 stata fondata nel 1976 per servire la regione del Canale e del Sinai. L'universit\u00e0 \u00e8 uno dei centri formativi di maggiore crescita dell'Egitto con molti studenti che provengono dall'estero.\nNel 1928 a Ismailiyya fu fondata da Hasan al-Banna l'Associazione dei Fratelli Musulmani. \nA Ism\u0101\u02bf\u012bliyya \u00e8 presente un museo, aperto nel 1932, che contiene circa 4000 reperti archeologici rinvenuti durante lo scavo del Canale di Suez, appartenenti a varie epoche e civilt\u00e0: faraonica, greca, romana e islamica. Nel \"giardino delle steli\", vi sono delle sfingi scolpite al tempo di Ramses II."}
{"id": "1487219", "revid": "297745", "url": "https://it.wikipedia.org/wiki?curid=1487219", "title": "Altinum", "text": ""}
{"id": "1487223", "revid": "729019", "url": "https://it.wikipedia.org/wiki?curid=1487223", "title": "Junkers Ju 89", "text": "Lo Junkers Ju 89 fu un bombardiere pesante quadrimotore ad ala bassa ed impennaggio bideriva sviluppato dall'azienda aeronautica tedesca Junkers Flugzeug- und Motorenwerke AG nei tardi anni trenta e rimasto alla fase di prototipo.\nDestinato ad equipaggiare i reparti alla Luftwaffe venne costruito in soli due esemplari dopodich\u00e9 la sua produzione fu abbandonata, recuperando per\u00f2 alcune parti del suo progetto per la realizzazione di altri velivoli Junkers.\nStoria del progetto.\nNel 1933, all'inizio della costituzione della Luftwaffe, l'allora comandante generale Walther Wever era un convinto sostenitore dell'importanza strategica che il bombardamento aereo poteva avere in un futuro conflitto. In relazione alla pianificazione del \"programma Ural Bomber\" richiese ai due principali costruttori di aerei tedeschi, la Dornier-Werke GmbH e la Junkers, di concepire un bombardiere a lungo raggio.\nLe specifiche emesse dal Technisches Amt, divisione tecnica del Reichsluftfahrtministerium (RLM), il ministero che nella Germania hitleriana sovraintendeva l'intera aviazione tedesca, si concretizzarono nella realizzazione dei progetti del Dornier Do 19 e dello Ju 89, quest'ultimo curato dall'ingegnere Ernst Zindel, quindi dopo una valutazione preliminare, nel 1935 richiese alle due aziende la costruzione di tre prototipi da avviare a prove comparative al fine di valutarne le potenzialit\u00e0 in ambito operativo.\nZindel disegn\u00f2 un grande velivolo quadrimotore caratterizzato dalla fusoliera che integrava la cabina di pilotaggio rialzata e, sul naso, una postazione vetrata, terminava in un impennaggio a doppia deriva, e dalla grande ala monoplana posizionata bassa ed a pianta triangolare.\nInviati per le valutazione lo Ju 89 ed il suo concorrente si rivelarono all'altezza delle specifiche richieste ma il loro sviluppo risent\u00ec di un cambiamento di programma all'interno della Luftwaffe (Wehrmacht).\nWever rimase ucciso in un incidente aereo nel 1936 ed il suo successore, Hermann G\u00f6ring, non riconobbe l'importanza militare di questo tipo di velivolo, sottolineando al contrario la necessit\u00e0 di dotarsi di bombardieri tattici a supporto delle operazioni dell'esercito.\nMentre queste scelte si erano rivelate efficaci nella prima parte del secondo conflitto mondiale grazie alla tattica del Blitzkrieg, la guerra lampo, la mancanza di capacit\u00e0 strategiche dei bombardieri in dotazione ostacol\u00f2 gravemente la Luftwaffe nella battaglia d'Inghilterra.\nL'evolversi del conflitto confermarono pienamente le intuizioni di Wever, abbracciate dalle forze aeree alleate, circa l'importanza del ruolo di questi velivoli nelle strategie di combattimento, mentre la Germania nazista non ebbe mai la possibilit\u00e0 di recuperare terreno in questo campo.\nVersioni.\nIl primo prototipo costruito, denominato Ju 89 V1 (D-AFIT, W. Nr. 4911), vol\u00f2 per la prima volta l'11 aprile 1937 pilotato dal capitano Peter Hesselbach. Appena due settimane e mezzo pi\u00f9 tardi per\u00f2, il 29 aprile, l'RLM cancell\u00f2 il programma di sviluppo dei bombardieri strategici. La Junkers tuttavia fin\u00ec la costruzione anche di un secondo prototipo il luglio successivo, lo Ju 89 V2 (D-ALAT, W. Nr. 4912), continuando i collaudi in volo per ricavare ulteriori informazioni sul controllo di velivoli dalle grandi dimensioni.\nNel corso di queste prove lo Ju 89 riusc\u00ec a battere due record, il primo raggiungendo 9\u00a0312 m con carico di 5\u00a0000 kg ed il secondo raggiungendo 7\u00a0242 m con carico di 10\u00a0000 kg. Entrambi i velivoli sono stati successivamente impiegati nella Luftwaffe come aerei da trasporto pesante.\nDurante le prove di volo dello Ju 89, la DLH si dichiar\u00f2 interessata ad un aereo di linea sviluppato da questo modello. La Junkers convert\u00ec a questo scopo il terzo prototipo non ancora completato ridesignandolo come Junkers Ju 90.\nEntrambi i prototipi militari sembrano essere stati demoliti entro la fine del 1939 ma alcune fonti sostengono che erano ancora in uso l'anno successivo in Norvegia."}
{"id": "1487228", "revid": "1705737", "url": "https://it.wikipedia.org/wiki?curid=1487228", "title": "Castello di Puilaurens", "text": "Il castello di Puilaurens \u00e8 un castello, prima cataro e poi francese, gi\u00e0 esistente nel X secolo e abbandonato alla fine del XVII. Si trova nel comune di Lapradelle-Puilaurens, nel dipartimento francese dell'Aude, su uno sperone roccioso (monte Ardu, 697 m s.l.m.) che domina la valle della Boulzane o vallata Saint-Croix.\nStoria.\nIl castello venne citato per la prima volta in un documento del 958, con cui il re Lotario di Francia lo cedeva all'abbazia di San Michele di Cuxa insieme alla vallata sottostante. Il documento menziona l'esistenza di una chiesa fortificata dedicata a San Lorenzo, probabilmente costruita in epoca carolingia.\nNel 1162 appartenne al regno di Aragona. Ne furono signori prima Pierre Catala (1217), Guillaume de Peyrepertuse (1229) e in seguito il figlio di Pierre, Roger Catala (1242.\nDurante la crociata albigese fu rifugio del diacono cataro Pierre Paraire (1241) e successivamente di numerosi altri catari (1245-1246). Simone di Montfort non riusc\u00ec a conquistarlo, ma nel 1250 pass\u00f2 in mano francese. Nel 1255 fu fortificato per ordine del re Luigi IX e con il trattato di Corbeil divenne ufficialmente una fortezza difensiva verso il regno di Aragona e nel 1259 vi si install\u00f2 una guarnigione guidata da Oddone di Monteuil, con un cappellano e 25 \"sergenti in armi\".\nTra il 1279 e il 1285 vi furono condotti lavori che ne rafforzarono ulteriormente le difese.\nFece parte della rete di castelli chiamati \"i cinque figli di Carcassonne.\nDopo il trattato dei Pirenei del 1659, che fissava la frontiera franco-spagnola sullo spartiacque dei Pirenei, perse di importanza e non vi furono pi\u00f9 eseguiti lavori di manutenzione, mentre vi restava una ridotta guarnigione. Fu definitivamente abbandonato al momento della Rivoluzione francese.\nDescrizione.\nAgli inizi del XIII secolo il castello era probabilmente costituito da un torrione con una cinta dal perimetro irregolare, a strapiompo sulle rocce, che racchiudeva un villaggio, in modo simile ai castelli di Monts\u00e8gur e di Lastours.\nDopo il 1258 furono aggiunte alla cinta muraria quattro torri circolari e il torrione quadrato centrale fu racchiuso da una seconda cortina interna alla precedente, in modo da costituire un'ulteriore linea di difesa. Probabilmente edifici di legno all'interno delle due cortine murarie completavano il tutto, ma di esse non \u00e8 rimasta alcuna traccia.\nL'accesso era costituito da uno stretto sentiero che risale la collina, lungo il quale nel XV secolo furono disposti dieci muri in stretta successione, che costringono ad un difficile percorso a zig-sag, esposto ai tiri dei difensori della fortezza.\nBibliografia.\nPeter Dennis, \"Cathar Castles. Fortresses of the Albigensian Crusade 1209\u00a0\u2013 1300\" (\"Fortress\" 55), Ospreypublishing, Londra, novembre 2006."}
{"id": "1487229", "revid": "1573940", "url": "https://it.wikipedia.org/wiki?curid=1487229", "title": "Chiesa dei Santi Bartolomeo e Cristoforo", "text": "La chiesa dei Santi Bartolomeo e Cristoforo si trova a Lorenzana.\nStoria e descrizione.\nNel suo aspetto attuale l'edificio risale al 1850, quando fu ricostruito in forme neoclassiche dopo essere stato demolito dal terremoto del 14 agosto 1846, che caus\u00f2 distruzioni in tutta la zona.\nLa chiesa era di origine molto antica, dal momento che se ne trova menzione nei documenti gi\u00e0 nel 1227. L'interno ad aula ha un aspetto monumentale, con l'arcone di accesso al presbiterio sorretto da quattro colonne e abside semicircolare. All'altare destro, una statua lignea raffigurante \"San Bartolomeo\"."}
{"id": "1487231", "revid": "30610", "url": "https://it.wikipedia.org/wiki?curid=1487231", "title": "Oreste Barattieri", "text": ""}
{"id": "1487233", "revid": "30610", "url": "https://it.wikipedia.org/wiki?curid=1487233", "title": "Oreste Baratter", "text": ""}
{"id": "1487236", "revid": "122536552", "url": "https://it.wikipedia.org/wiki?curid=1487236", "title": "Simon MacCorkindale", "text": "Biografia.\nSimon Charles Pendered MacCorkindale nacque il 12 febbraio 1952 a Ely, nel Cambridgeshire. Studi\u00f2 a Haileybury e dovette rinunciare a seguire le orme del padre, militare della RAF, dopo che a 13 anni non super\u00f2 un test sulla vista. S'iscrisse cos\u00ec al Theatre of Arts di Londra, iniziando in seguito la sua carriera televisiva come Lucius in \"Io Claudio imperatore\" (\"I, Claudius\").\nDebutt\u00f2 sul grande schermo nel 1978 con il ruolo di Simon Doyle nel giallo \"Assassinio sul Nilo\", trasposizione del romanzo \"Poirot sul Nilo\" di Agatha Christie. Nel 1985 venne inoltre considerato come possibile James Bond, senza per\u00f2 venire ingaggiato. Da allora, la sua carriera si svilupp\u00f2 principalmente in televisione, ad esempio come protagonista della serie \"Manimal\" (1983), dove interpret\u00f2 un professore in grado di tramutarsi in qualsiasi animale, oppure nella soap opera \"Falcon Crest\".\nNel 2000 fu produttore esecutivo della serie televisiva \"La regina di spade\", girata nel parco tematico di Texas Hollywood e nella cittadina spagnola \ndi Almer\u00eda, e interpretata da Tessie Santiago ed Elsa Pataky. Apparve come guest star nell'episodio \"I fuggiaschi\".\nNel 2002 entr\u00f2 nel cast della serie \"Casualty\" trasmessa da BBC One, nel ruolo di Harry Harper. Per il ruolo, MacCorkindale si prepar\u00f2 a lungo, approfondendo patologie e terminologie mediche\nNel 2006 gli venne diagnosticato un cancro del colon-retto, ma dopo alcuni mesi torn\u00f2 a recitare in teatro, nell'opera di Agatha Christie \"The Unexpected Guest\", come Andrew Wyke in \"Sleuth\", e come il capitano Georg von Trapp nel musical \"The Sound of Music\". La sua ultima apparizione televisiva fu nel ruolo di David Bryant nella serie \"New Tricks\".\nDopo una lunga battaglia contro il tumore, mor\u00ec il 14 ottobre 2010 in una clinica privata di Londra.\nVita privata.\nNel 1976 MacCorkindale spos\u00f2 l'attrice Fiona Fullerton, dalla quale in seguito divorzi\u00f2. Nel 1984 spos\u00f2 l'attrice Susan George, con la quale poi visse in una fattoria-allevamento di cavalli di razza nell'Exmoor."}
{"id": "1487237", "revid": "1573940", "url": "https://it.wikipedia.org/wiki?curid=1487237", "title": "Chiesa dei Santi Fabiano e Sebastiano (Tremoleto)", "text": "La chiesa dei Santi Fabiano e Sebastiano si trova a Tremoleto, frazione del comune di Crespina Lorenzana.\nDescrizione.\nL'edificio originario risale al secolo XI; due iscrizioni attestano che fu restaurata una prima volta nel 1621 e ricostruita nel 1787."}
{"id": "1487243", "revid": "1543377", "url": "https://it.wikipedia.org/wiki?curid=1487243", "title": "Franco Gandini", "text": "Professionista su strada solo dal 1958 al 1960, fu campione olimpico nell'inseguimento a squadre ai Giochi della XVI Olimpiade.\nCarriera.\nDa dilettante ha vinto la medaglia d'oro ai Giochi della XVI Olimpiade del 1956 a Melbourne nell'inseguimento a squadre, insieme con Leandro Faggin, Valentino Gasparella, Virginio Pizzali e Tonino Domenicali. L'anno seguente conquist\u00f2 la medaglia d'argento ai mondiali di Rocourt, nell'inseguimento individuale.\nPassato professionista, nel 1958 vinse la medaglia di bronzo ai mondiali di Parigi, sempre nell'inseguimento individuale.\nCorse fino al 1960. \u00c8 fratello minore di Aldo Gandini, che fu, prima di lui, anch'egli uno specialista dell'inseguimento su pista.\nSposato con Maria Luisa Dainese, attualmente vive a Padova."}
{"id": "1487244", "revid": "729019", "url": "https://it.wikipedia.org/wiki?curid=1487244", "title": "Battaglia di Ostro\u0142\u0119ka", "text": "La battaglia di Ostro\u0142\u0119ka del 26 maggio 1831 fu una delle principali battaglie della rivolta di novembre in Polonia. Durante il giorno, le forze polacche comandate da Jan Skrzynecki combatterono per il controllo della citt\u00e0 di Ostro\u0142\u0119ka contro le forze russe d'assalto di Hans Karl von Diebitsch. Anche se alla fine della giornata la citt\u00e0 era ancora in mano polacca e i due schieramenti avevano subito ingenti perdite, la battaglia \u00e8 di solito considerata una sconfitta per la Polonia, a causa della capacit\u00e0 di rinforzo strategico quasi illimitata della Russia. L'esercito polacco non pot\u00e9 invece rimediare alle perdite.\nNella battaglia, le truppe polacche sopravvissute furono salvate dal comportamento coraggioso del IV reggimento di fanteria, la Czwartacy, che scacci\u00f2 diverse ondate di carica della cavalleria e della fanteria nemiche, detenendo il controllo della citt\u00e0 durante i pesanti combattimenti nei quartieri periferici. In tarda serata, i polacchi furono ancora salvati da una carica della IV Batteria, che si sacrific\u00f2 caricando contro l'artiglieria condotta dal luogotenente colonnello J\u00f3zef Bem.\nLa battaglia \u00e8 divenuta uno dei simboli della rivolta fallita. Julius Moser, poeta e scrittore tedesco, commemor\u00f2 il IV Reggimento nel suo poema \"Die letzten Zehn vom vierten Regiment\" (\"Gli ultimi 10 del IV reggimento\"), tradotto in diverse lingue. La battaglia ha anche ispirato la \"Republikanerne\" di Johan Sebastian Welhaven."}
{"id": "1487252", "revid": "1543377", "url": "https://it.wikipedia.org/wiki?curid=1487252", "title": "Catastrofismo", "text": "Il catastrofismo o teoria delle catastrofi naturali \u00e8 una teoria scientifica formulata dal naturalista francese Georges Cuvier agli inizi del XIX secolo e successivamente pi\u00f9 volte rivisitata.\nIl catastrofismo classico.\nSecondo questa teoria la Terra sarebbe stata interessata nel corso della sua lunga storia da eventi catastrofici, di breve durata, di carattere violento ed eccezionale. Si opponeva quindi alla teoria dell'uniformitarismo, secondo la quale qualunque processo che si sia esercitato in un lontano passato continua ad agire anche nel presente. Georges Cuvier intendeva spiegare in questo modo l'esistenza dei fossili, che egli per primo riconobbe come appartenenti a specie estinte, cio\u00e8 le specie scomparse nel corso degli eventi catastrofici. Cuvier bas\u00f2 la sua teoria principalmente su due osservazioni: l'evidenza di estinzioni di massa e l'assenza di forme graduali tra una specie e l'altra.\nCatastrofismo ed evoluzionismo.\nIl catastrofismo venne inizialmente usato a sostegno della teoria dell'immutabilit\u00e0 delle specie viventi, in contrasto con la contemporanea teoria di Jean-Baptiste de Lamarck sulla trasformazione delle specie. A tal proposito \u00e8 rimasto celebre il dibattito pubblico del 1830 tra Georges Cuvier e \u00c9tienne Geoffroy Saint-Hilaire tra immutabilit\u00e0 dei viventi ed evoluzione, in cui Cuvier ottenne una vittoria effimera, data la diffusione dilagante delle idee di Saint Hilaire.\nDiatriba col darwinismo.\nNel corso del XIX secolo il catastrofismo venne adottato in chiave evoluzionistica da vari studiosi, che vedevano nelle \"catastrofi\" il motore principe dell'estinzione e della successiva nascita di nuove specie.\nLa teoria delle catastrofi si trov\u00f2 quindi in contrapposizione radicale alla teoria dell'evoluzione di Charles Darwin, la quale affermava l'estinzione graduale delle specie secondo le idee dell'uniformitarismo della scuola britannica, alla quale Darwin stesso aderiva. Il catastrofismo cadde quindi in disgrazia verso la fine del XIX secolo col prevalere delle teorie darwiniste. \nA causa di questa sua lunga contrapposizione con il darwinismo, il catastrofismo \u00e8 stato infondatamente tacciato di essere una teoria pseudo-scientifica originatasi in ambienti religiosi conservatori, ma non \u00e8 cos\u00ec, sia Cuvier che Louis Agassiz, i primi sostenitori del catastrofismo non evoluzionistico, provenivano da ambienti laici influenzati dall'illuminismo francese.\nRinascita del catastrofismo e neo-catastrofismo.\nPassato di moda e quasi scomparso all'inizio del XX secolo, a partire dagli anni '50 il catastrofismo \u00e8 stato pi\u00f9 volte rivisitato e incluso in alcune teorie dell'evoluzione delle specie, fino a essere nuovamente contrapposto al gradualismo darwiniano e usato come spiegazione della grande estinzione del Cretacico."}
{"id": "1487256", "revid": "339392", "url": "https://it.wikipedia.org/wiki?curid=1487256", "title": "Dmitry Medvedev", "text": ""}
{"id": "1487261", "revid": "333843", "url": "https://it.wikipedia.org/wiki?curid=1487261", "title": "Ren\u00e9 Daumal", "text": "Biografia.\nNasce nel 1908 nelle Ardenne. Nel 1925 si trasferisce a Parigi, dove studia filosofia, volgendosi poi alla ricerca perpetua dell'essenziale.\nNel 1928, insieme a Roger Gilbert-Lecomte, Joseph Sima (per le illustrazioni) e ad altri amici, fonda la rivista \"Le Grand Jeu\", in attivit\u00e0 dal 1928 al 1932, in polemica con i surrealisti.\n\u00c8 nel 1936 che pubblica una raccolta di poesie \"Le contre-ciel\" e nel 1938 \"La Gran Bevuta\" (\"La grande beuverie\"), racconto scritto durante un lungo viaggio negli Stati Uniti.\nDurante questi anni studia il sanscrito e la filosofia ind\u00f9. Di questi studi se ne ha evidente riscontro nella sua pi\u00f9 grande opera \"Il Monte Analogo\", la stesura, iniziata nel 1939 a Pelvoux, inconclusa; l'autore non riusc\u00ec a terminare la sua opera colpito da un'affezione polmonare che lo port\u00f2 alla morte nel 1944. Il libro \u00e8 una testimonianza straordinaria del percorso dello stesso Daumal e risente in ogni sua pagina dell'influenza dell'insegnamento di Georges Ivanovi\u010d Gurdjieff. L'autore, infatti, fu allievo di Alexandre Gustav Salzmann che di Gurdjieff fu uno dei discepoli pi\u00f9 stretti.\n\u00c8 stato anche traduttore di opere di Daisetsu Teitar\u014d Suzuki, di \"Morte nel pomeriggio\" di Ernest Hemingway in lingua francese.\nEra amico di Lanza del Vasto. Spos\u00f2 V\u00e9ra Milanova, gi\u00e0 moglie del poeta Hendrik Kramer e, dopo la morte di Daumal, sposa dell'architetto paesaggista Russell Page.\nOpere.\nLe opere in italiano sono pubblicate dalla casa editrice Adelphi, a cura di Claudio Rugafiori, con traduzioni sue o di Bianca Candian o di Cosima Campagnolo.\nAltre edizioni:"}
{"id": "1487263", "revid": "287204", "url": "https://it.wikipedia.org/wiki?curid=1487263", "title": "Chiesa di Santa Maria Assunta (Montescudaio)", "text": "La chiesa di Santa Maria Assunta \u00e8 un edificio religioso che si trova a Montescudaio.\nStoria e descrizione.\nMenzionata nel 1092 e attestata anche nel XIV secolo, nel 1416 la chiesa di Sant'Andrea in Castello eredit\u00f2 il titolo del soppresso monastero femminile intitolato alla Vergine. Fino al 1837 la chiesa di Montescudaio conserv\u00f2 un doppio titolo: era la pieve di Sant'Andrea e, contemporaneamente, l'abbazia di Santa Maria Assunta. Il terremoto che nel 1846 rase al suolo la parte alta del paese distrusse anche la chiesa.\nLa nuova chiesa, dedicata a Santa Maria Assunta, fu costruita dal 1854 al 1857. Pi\u00f9 ampia della precedente e con pianta a croce latina conclusa dall'abside, ha la facciata rivolta ad ovest, preceduta da un'ampia scalinata. All'interno si trovano una statua settecentesca in marmo dipinto raffigurante \"San Francesco di Paola\", di autore ignoto, e una tela con l\"Annunciazione\", attribuita a scuola veneziana del Seicento."}
{"id": "1487265", "revid": "45367", "url": "https://it.wikipedia.org/wiki?curid=1487265", "title": "Lotus SmartSuite", "text": ""}
{"id": "1487269", "revid": "1745361", "url": "https://it.wikipedia.org/wiki?curid=1487269", "title": "Torta pinza", "text": "La torta pinza o put\u00e0na (in lingua veneta \"pinsa\") \u00e8 un tipico dolce del Veneto, del Friuli e di alcune vallate del Trentino. Con il nome \"pinza\" si indicano per\u00f2 anche dolci del tutto differenti, come la pinza bolognese o quella triestina.\nDescrizione.\nLa ricetta varia da localit\u00e0 a localit\u00e0, ma se ne possono delineare le caratteristiche generali. Gli ingredienti sono semplici, tipici della tradizione contadina, comunque oggi molto pi\u00f9 ricchi che in passato: vengono impastati insieme farina bianca, farina gialla, lievito, zucchero e latte, con l'aggiunta di pinoli, fichi secchi, uva passa, semi di finocchio e grappa. Viene abbinato a del vino rosso, in particolare fragolino o vin brul\u00e9.\nIl dolce (che pu\u00f2 raggiungere il metro di diametro) \u00e8 solitamente consumato durante le feste natalizie e specialmente in occasione dell'Epifania e dei fal\u00f2 di inizio anno (le \"p\u00ecroe-paroe\" o \"pana\u00ecni\", \"panev\u00ecni\", \"pignar\u00fbl\", \"v\u00e8cie\", \"casere\") e magari cotto tramite gli stessi.\nL'etimologia della parola \u00e8 probabilmente la stessa di \"pizza\"."}
{"id": "1487274", "revid": "1494169", "url": "https://it.wikipedia.org/wiki?curid=1487274", "title": "Superbasket", "text": ""}
{"id": "1487276", "revid": "287204", "url": "https://it.wikipedia.org/wiki?curid=1487276", "title": "Oratorio della Santissima Annunziata (Montescudaio)", "text": "L'oratorio della Santissima Annunziata si trova a Montescudaio.\nStoria e descrizione.\nEretto intorno al 1450-80, \u00e8 stato completamente rinnovato. L'attuale facciata risale agli anni trenta del XX secolo e venne arricchita da due colonne in pietra sormontate da capitelli. Anche il portone principale fu abbellito da due colonne sormontate dal piccolo timpano a cornice rilevata, interrotto nella parte centrale, dove accoglie un bassorilievo raffigurante l'\"Annunciazione\". Alla sommit\u00e0 si trovano i busti in terracotta di \"san Sebastiano\" e di \"san Rocco\".\nAll'interno, il tabernacolo, impreziosito dall'intarsio di alabastri pregiati, \u00e8 contornato da tre ordini di gradini che si elevano nella parte centrale, dando origine alla nicchia contenente le statue dell'\"Annunziata\" e dell'\"Angelo annunziante\" in terracotta dipinta, custodite dal 1598 nell'oratorio, che sono all'origine di un fervente culto mariano.\nAl centro dell'unica navata si trova la tomba di Benedetto Cancellieri, morto nel 1851, importante proprietario terriero della zona e rinomato chirurgo."}
{"id": "1487288", "revid": "88740", "url": "https://it.wikipedia.org/wiki?curid=1487288", "title": "Bagatti Valsecchi", "text": ""}
{"id": "1487290", "revid": "13261", "url": "https://it.wikipedia.org/wiki?curid=1487290", "title": "Corte di Giustizia delle Comunit\u00e0 Europee", "text": ""}
{"id": "1487293", "revid": "123554010", "url": "https://it.wikipedia.org/wiki?curid=1487293", "title": "Scotiabank Arena", "text": "La Scotiabank Arena, conosciuta come Air Canada Centre fino al 2018, \u00e8 un'arena polivalente situata a Bay Street nel centro di Toronto, Ontario, Canada. Ospita le partite casalinghe dei Toronto Maple Leafs di NHL, dei Toronto Raptors di NBA e dei Toronto Rock della National Lacrosse League. In passato ha ospitato anche i Toronto Phantoms di AFL durante la loro breve esistenza.\nL'arena \u00e8 di propriet\u00e0 della \"Maple Leaf Sports &amp; Entertainment Ltd.\", lo stesso gruppo che possiede sia i Leafs che i Raptors. La prima partita dei Maple Leafs qui si gioc\u00f2 il 20 febbraio 1999 contro i Canadiens de Montr\u00e9al, mentre i Raptors giocarono qui la prima volta contro i Vancouver Grizzlies. L'arena ha ospitato l'NHL All-Star Game del 2000, la finale della World Cup of Hockey 2004 e tutti gli incontri della World Cup of Hockey 2016.\nLa struttura polifunzionale ha consentito di adibirlo anche a manifestazioni culturali come i concerti di musica rock e pop internazionale. I canadesi The Tragically Hip furono i primi a esibirsi in concerto all'arena il 22 febbraio 1999, registrando il tutto esaurito. Nel loro Lost Highway Tour del 2007-2008 i Bon Jovi tennero cinque concerti a Toronto e detengono il record per il numero di concerti tenuti all'ACC durante un singolo tour. A tenere qui quattro concerti durante lo stesso tour sono stati gli U2, le Spice Girls, The Police e i Rush. Cher vi si esib\u00ec il 7 aprile 2014, registrando il tutto esaurito, all'interno del suo \"Dressed To Kill Tour\", portando a cinque il numero complessivo delle sue esibizioni all'Air Canada Centre.\nLa popstar italiana Laura Pausini si \u00e8 esibita una volta all'Air Canada Centre il 23 ottobre 2009 in occasione del suo \"World Tour 2009\".\nNelle date del 13 e 14 agosto 2011 all'Air Canada Centre del \"Femme Fatale Tour\" della superstar americana Britney Spears l'emittente televisiva Epix HD ha ripreso l'intero show in alta qualit\u00e0 1080p Full HD; il concerto \u00e8 stato pubblicato in DVD con il titolo \"Britney Spears Live: The Femme Fatale Tour\".\nNel febbraio 2016 ha ospitato l'NBA All-Star Weekend 2016.\nIl 1\u00ba luglio 2018 lo stadio dei ha cambiato nome da Air Canada Centre a Scotiabank Arena.\nL'arena ha ospitato vari eventi della WWE, tra cui ha ospitato Survivor Series nel 2016 e SummerSlam nel 2019."}
{"id": "1487294", "revid": "599013", "url": "https://it.wikipedia.org/wiki?curid=1487294", "title": "Brandon Brown (cestista 1981)", "text": "Alto 201 cm per 114 kg, giocava come ala grande.\nCarriera.\nHa frequentato l\"'high school\" di Terrebonne e nel 1999 si \u00e8 iscritto alla Tulane University di New Orleans. Ha iniziato a giocare a pallacanestro con la sua universit\u00e0 nel secondo semestre del 1999-2000. Ha cos\u00ec potuto disputare le canoniche quattro stagioni nel campionato NCAA. Gi\u00e0 nel 2000, da \"sophomore\", aveva una media di 30 minuti a partita, giocando quasi sempre da titolare. Nel 2003 viene scelto al draft dell'United States Basketball League dai Kansas Cagerz.\nNell'estate 2005 viene acquistato dall'Air Avellino, con cui gioca l'intera stagione in Serie A. Al suo esordio nel campionato italiano, disputa 34 gare, con una media di 15,2 punti e 8,4 rimbalzi a partita. Alla fine dell'esperienza campana, per la stagione 2006-07 si trasferisce in Corea del Sud per giocare con gli Incheon ET Land Black Slamer.\nRitorna in Italia il 15 febbraio 2007, quando firma per Teramo. In mezza stagione, per un totale di 16 gare disputate e 29,4 minuti di media, segna 11,9 punti e cattura 7,6 rimbalzi a partita. Per le successive due stagioni rimane sotto contratto per la societ\u00e0 abruzzese, dove tra alti e bassi, riesce a ritagliarsi un ruolo da protagonista. Nel luglio 2009 firma un contratto con la neopromossa in A1 Basket Triboldi Cremona.\nIl 2 agosto 2011 firma un contratto che lo riporter\u00e0 a Teramo fino a quando la societ\u00e0 abruzzese, nell'estate del 2012, non si reiscrive a nessun campionato per problemi economici.\nAd agosto 2012 firma con la Pallacanestro Trieste, in LegaDue. Il 22 febbraio 2013 passa alla Felice Scandone Basket Avellino."}
{"id": "1487296", "revid": "131358", "url": "https://it.wikipedia.org/wiki?curid=1487296", "title": "Tribunale di Primo Grado delle Comunit\u00e0 Europee", "text": ""}
{"id": "1487303", "revid": "486946", "url": "https://it.wikipedia.org/wiki?curid=1487303", "title": "Dipartimento della difesa degli Stati Uniti", "text": ""}
{"id": "1487304", "revid": "767487", "url": "https://it.wikipedia.org/wiki?curid=1487304", "title": "G\u0103iseni", "text": "G\u0103iseni \u00e8 un comune della Romania di 5.444 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: C\u0103rpeni\u0219u, C\u0103scioarele, G\u0103iseni, Podu Popa Nae."}
{"id": "1487306", "revid": "287204", "url": "https://it.wikipedia.org/wiki?curid=1487306", "title": "Gaiseni", "text": ""}
{"id": "1487311", "revid": "81195", "url": "https://it.wikipedia.org/wiki?curid=1487311", "title": "Calcolo stechiometrico", "text": ""}
{"id": "1487315", "revid": "767487", "url": "https://it.wikipedia.org/wiki?curid=1487315", "title": "G\u0103ujani", "text": "G\u0103ujani \u00e8 un comune della Romania di 2.558 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Cet\u0103\u021buia, G\u0103ujani, Pietri\u0219u.\nG\u0103ujani ha dato i natali al soprano Mariana Nicolesco (1948)."}
{"id": "1487316", "revid": "287204", "url": "https://it.wikipedia.org/wiki?curid=1487316", "title": "Gaujani", "text": ""}
{"id": "1487320", "revid": "767487", "url": "https://it.wikipedia.org/wiki?curid=1487320", "title": "Ghimpa\u021bi", "text": "Ghimpa\u021bi \u00e8 un comune della Romania di 5.625 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di quattro villaggi: Copaciu, Ghimpa\u021bi, Naipu, Valea Plopilor."}
{"id": "1487321", "revid": "287204", "url": "https://it.wikipedia.org/wiki?curid=1487321", "title": "Ghimpati", "text": ""}
{"id": "1487323", "revid": "1573940", "url": "https://it.wikipedia.org/wiki?curid=1487323", "title": "Palazzo Huigens", "text": "Il Palazzo Huigens \u00e8 un palazzo residenziale ubicato a Livorno, nel cuore del quartiere Venezia Nuova.\nStoria.\nAlla fine del XVII secolo fu decretato l'abbattimento di parte della Fortezza Nuova cos\u00ec da ricavare ulteriori aree edificabili nel cosiddetto secondo accrescimento della Venezia Nuova.\nLa via Borra divenne il principale asse viario del nuovo quartiere e lungo questa strada si concentrarono gli interessi di numerose famiglie labroniche, con la costruzione di importanti palazzi privati.\nFu proprio in un lotto adiacente al Palazzo delle Colonne di marmo che nei primi anni del XVIII secolo Odoardo Brassart, per conto di Antonio Huigens, ricco mercante di Amburgo, fece innalzare un grande edificio residenziale.\nIl palazzo fu completato gi\u00e0 nel 1705 e successivamente fu rialzato di un ulteriore piano: nel 1706 qui fu ospitato il granduca Cosimo III de' Medici e, nel 1709, vi soggiorn\u00f2 il sovrano Federico IV di Danimarca in occasione della sua visita alla nobile lucchese Maria Maddalena Trenta, fattasi monaca per amore (episodio ricordato anche nella targa marmorea della Porta San Gallo a Firenze). Per l'occasione il sovrano si affacci\u00f2 dal balcone gettando in strada ai passanti varie monete d'oro tra il giubilo dei presenti.\nIn seguito pass\u00f2 a diversi proprietari e, sopravvissuto alla furia della seconda guerra mondiale, \u00e8 stato oggetto di un restauro tra il 1974 ed il 1978.\nDescrizione.\nIl palazzo presenta una pianta rettangolare e si sviluppa su quattro piani fuori terra; sul retro, lungo il Fosso Circondario, si trova l'accesso ai magazzini, mentre la facciata sulla via Borra \u00e8 inglobata nel fronte continuo della strada \nIl prospetto, assai limitato in larghezza rispetto alla profondit\u00e0 del lotto, presenta una sobria facciata caratterizzata da una serie di aperture sottolineate da eleganti cornici: l'accesso principale \u00e8 sormontato al piano nobile da un balcone con colonnette, sorretto da due volute.\nVarcato l'accesso si accede ad un cortile su cui si aprono dei loggiati sovrapposti in cui ricorre il tema della serliana impostata su colonne e pilastri tuscanici.\nQui, mediante una serie di ballatoi chiusi da una ringhiera metallica, si affacciano i locali dei piani superiori, in cui sopravvivono alcuni ornamenti in stucco coevi a quello posto nell'atrio di ingresso del piano terreno."}
{"id": "1487324", "revid": "119863485", "url": "https://it.wikipedia.org/wiki?curid=1487324", "title": "Stufato d'asino", "text": "Lo stufato d'asino \u00e8 un secondo piatto tipico della Lombardia. In Veneto viene anche chiamato \"Spessatin de musso\".\nLe origini.\nNel XIX secolo lo stufato costituiva il piatto di carne della domenica nel periodo invernale. Era anche la pietanza che, per le sue particolari modalit\u00e0 di cottura, era possibile trovare sempre pronta nelle osterie della Lombardia. Generalmente si preparava con il manzo, ma si usavano anche i tagli pi\u00f9 fibrosi ricavati dalla macellazione dell'asino o del cavallo. La \"stufatura\" (o la \"brasatura\", ottenuta appoggiando le braci accese sopra il coperchio del tegame) durava spesso 8-10 ore e rendeva morbida e sugosa una carne non particolarmente tenera. Infatti, lo stufato fa parte della categoria di carni \"stracotte\", tipiche della bassa pianura padana.\nPreparazione.\nChiudere la carne con aglio e lardo. Legarla e infarinarla lievemente. In un tegame, far soffriggere l'olio extravergine di oliva con del burro e aggiungere la carne. Farla cuocere bene sui lati e bagnarla con il vino. Unire le verdure e le spezie. Immergere la carne con il brodo e sottoporre a cottura lenta per circa 4 ore. A cottura finita, togliere la carne e setacciare le verdure. Fare addensare il brodo e renderlo cremoso. Tagliare la carne in piccoli bocconcini, ricoprirla con il suo sugo e metterla in tavola con polenta o patate. Nella cultura veneta, viene servito con pane fatto in casa chiamato \"schissotto\". "}
{"id": "1487329", "revid": "547992", "url": "https://it.wikipedia.org/wiki?curid=1487329", "title": "Recettore sensoriale", "text": "I recettori sono organuli di microscopiche dimensioni costituiti da terminazioni di cellule nervose, di struttura anatomica differente, a seconda del ruolo che ciascun tipo di recettore deve svolgere. I recettori sensoriali possono dare origine a 4 tipi di sensazioni: caldo, freddo, variazione della compressione e dolore.\nI recettori termici inoltre sono in grado di captare le varie condizioni climatiche ambientali.\nFunzioni.\nI recettori sensoriali svolgono tre importanti funzioni: \nMolti recettori sensoriali tendono ad alzare la soglia del potenziale d'azione per qualche minuto dopo la stimolazione iniziale, determinando una progressiva diminuzione della risposta ad una stimolazione continua (adattamento sensoriale). Questo fenomeno si verifica durante uno stimolo prolungato, quando il recettore produce un potenziale recettoriale pi\u00f9 piccolo rispetto ad altri stimoli che verranno recepiti successivamente, oppure quando si verificano dei cambiamenti a livello sinaptico lungo la via neuronale attivata dal recettore.\nClassificazione.\nA seconda della natura dello stimolo, i recettori sensoriali sono classificati in: \nMeccanocettori.\nI \"meccanocettori\" vengono stimolati dall'alterazione della loro forma a causa di una forza che li abbia compressi o distesi. Danno informazioni riguardanti la forma, la consistenza e le relazioni topografiche degli oggetti circostanti. Trasducendo l'energia meccanica in impulso elettrico, i meccanocettori permettono per es. di udire, mantenere la stazione eretta o l'equilibrio. Alcuni meccanocettori permettono all'organismo di mantenere la propria posizione nello spazio in relazione della forza di gravit\u00e0. I meccanocettori danno anche informazioni sullo stato degli organi interni, avvertendo per es. della presenza di cibo nello stomaco.\nI recettori tattili, in molti animali, si trovano alla base dei peli tattili che percepiscono la posizione spaziale del corpo rispetto alla forza di gravit\u00e0. Quando un pelo viene tirato si genera un potenziale recettoriale. Nel derma i dischi di Merkel e i corpuscoli di Ruffini si adattano lentamente, permettendo di sentire il contatto continuo di un oggetto con la pelle. Il corpuscolo di Pacini invece percepisce le vibrazioni che muovono i tessuti. Infine i nocicettori consistono di terminazioni nervose libere. Quelli meccanici rispondono a stimoli tattili forti, quelli termici rispondono a temperature estreme. Trasmettono segnali attraverso neuroni sensoriali che rilasciano glutammato potenziato dalla sostanza P fino agli interneuroni del midollo spinale che trasmettono il messaggio al lato opposto del midollo spinale e poi verso il talamo. Dopodich\u00e9 gli impulsi vengono inviati ai lobi parietali e alle aree del sistema limbico, dove vengono elaborati gli aspetti emozionali del dolore. Quando il segnale arriva al cervello, si \u00e8 consapevoli e si valuta la situazione.\nUn altro tipo di meccanocettore \u00e8 rappresentato dai propriocettori, che aiutano a coordinare il movimento muscolare. Rispondono continuamente alla tensione e al movimento, in modo da percepire la posizione spaziale degli arti, informazione essenziale per qualsiasi forma di locomozione e per qualsiasi genere di movimento coordinato e complesso.\nI vertebrati presentano tre forme diverse di propriocettori: \nGli impulsi che derivano dai propriocettori garantiscono le contrazioni coordinate dei diversi muscoli coinvolti in un singolo movimento. Le informazioni riguardanti la nostra posizione arrivano in continuazione. In particolare i fusi muscolari dei mammiferi aiutano a mantenere il tono muscolare. Consistono di un fascio di fibre muscolari specializzate, nel cui centro si trova una regione circondata da terminazioni nervose sensoriali.\nMolti invertebrati possiedono gli statocisti, recettori gravitazionali, caratterizzati da un'invaginazione epidermica comprendente cellule recettoriali. L'animale sa quali cellule recettoriali subiscono la stimolazione e riesce ad intensificare la regione del corpo rivolta verso il basso, in modo tale da correggere la propria posizione.\nAltri meccanocettori sono le cellule pilifere che percepiscono il movimento. La loro superficie presenta un lungo \"chinociglio\" e numerose stereociglia, la cui stimolazione meccanica determina cambiamenti di voltaggio.\nGli organi della linea laterale dei pesci e degli anfibi acquatici forniscono un supporto alla vista, avvertendo le vibrazioni nell'acqua. Segnalano gli ostacoli sulla strada e oggetti in movimento. Sono costituiti da un canale che percorre l'intera lunghezza del corpo. Le cellule recettoriali possono rispondere al moto ondoso, alle correnti e alle interferenze che si verificano nell'acqua, che muove la cupola gelatinosa secreta dalle cellule recettoriali stesse, piegandone le ciglia e provacando una variazione di potenziale nella membrana della cellula pilifera, quindi determinandone il rilascio di un neurotrasmettitore.\nUn altro meccanocettore \u00e8 l'apparato vestibolare, responsabile del mantenimento dell'equilibrio. Quando pensiamo all'orecchio, pensiamo all'udito. Invece la sua principale funzione \u00e8 il mantenimento dell'equilibrio corporeo. Nonostante molti vertebrati non siano dotati di orecchio esterno e medio, tutti i vertebrati possiedono l'orecchio interno, formato da un complicato gruppo di sacche e canali che costituiscono il cosiddetto \"labirinto\", composto dal tessuto membranoso che ricopre quello osseo. Il labirinto membranoso consiste di due camere a forma di sacco (sacculo e utricolo) e tre canali semicircolari. Senza di questi organi l'equilibrio non sarebbe possibile. Un piccione senza apparato vestibolare non pu\u00f2 volare.\nInfine i recettori uditivi presenti in molti artropodi e nella maggior parte dei vertebrati, anche se per molti di questi organismi il suono non sembra costituire grande importanza. Contengono cellule pilifere meccanocettrici.\nChemiocettori.\nConsentono di rilevare sostanze chimiche per trovare cibo e individui con cui accoppiarsi, oltre che per evitare predatori. La chemiorecezione \u00e8 anche un importante metodo di comunicazione intraspecifica per scambiarsi informazioni su potenziali compagni e pericoli.\nIl gusto percepisce i materiali disciolti nell'acqua mediante le papille gustative che riconoscono le diverse molecole che caratterizzano il cibo che con elevato valore calorico spesso \u00e8 dolce. Ognuna di esse si presenta come una capsula epiteliale ovale contenente circa 100 recettori. La membrana plasmatica all'estremit\u00e0 apicale di ogni recettore gustativo presenta microvilli che si estendono sulla superficie della lingua. I recettori gustativi riconoscono le sostanze disciolte nella saliva. Quando percepiscono gli zuccheri, viene attivato un processo di trasduzione del segnale coinvolgente la proteina G che ha la funzione di aumentare l'attivit\u00e0 dell'adenilato ciclasi insieme ai livelli di cAMP, attivando la proteina chinasi. Si riconoscono cinque sapori fondamentali: dolce, amaro, salato, aspro e umami.\nL'olfatto percepisce sostanze gassose che raggiungono i recettori olfattivi attraverso l'aria. L'olfatto \u00e8 una componente del sapore, perch\u00e9 gli odori passano facilmente dalla bocca alla cavit\u00e0 nasale attraverso le narici interne. Infatti quando si \u00e8 raffreddati, il cibo sembra non aver sapore. Un chemiocettore fondamentale \u00e8 \"l'epitelio olfattivo\". La maggior parte degli invertebrati dipende dall'olfatto. Gli odori vengono recepiti a livello dell'epitelio nasale. Negli esseri umani l'epitelio olfattivo si trova nella cavit\u00e0 nasale. Esso contiene circa 100 milioni di cellule olfattive specializzate.\nFotorecettori.\nLa maggior parte degli animali possiede fotorecettori in grado di utilizzare pigmenti per assorbire l'energia luminosa. Un esempio sono le \"macchie oculari\" degli invertebrati come cnidari e platelminti, che rispondono alla stimolazione luminosa, ma non formano immagini. Si presentano come gruppetti di cellule fotosensibili a forma di scodella collocati nell'epidermide. Possono localizzare la sorgente della fonte luminosa e distinguerne l'intensit\u00e0.\nL'effettiva formazione dell'immagine richiede un occhio complesso con una lente, struttura che concentra la luce su un gruppo di fotocettori. La vista richiede anche un cervello in grado d'interpretare i potenziali d'azione generati dai fotocettori. Infatti deve integrare diverse informazioni quali il movimento, la luminosit\u00e0, la posizione e la forma dello stimolo visivo.\nGli occhi composti, che si ritrovano nei crostacei e negli insetti, sono strutturalmente e funzionalmente differenti rispetto agli occhi dei vertebrati. La superficie di un occhio composto appare sfaccettata. Ogni faccia rappresenta la cornea convessa di una singola unit\u00e0 visiva, chiamata \"ommatidio\". Il numero di ommatidi varia a seconda della specie: gli occhi dei crostacei possiedono 20 ommatidi.\nLa parte ottica di ogni ommatidio comprende una lente biconvessa ed un cono cristallino che focalizzano la luce su cellule fotocettrici che hanno una membrana fotosensibile fornita di microvilli contenenti rodopsina. Gli occhi composti non distinguono bene le forme. Nonostante il sistema ottico di ogni ommatidio sia in grado di focalizzare una piccola immagine invertita, deboli prove testimoniano che il cervello riesca a percepirla. L'insieme delle immagini forma un'immagine composta, come una sorta di mosaico. Ogni ommatidio, quando percepisce la luminosit\u00e0 puntiforme di un settore ben delimitato all'interno dell'intero campo visivo, percepisce in realt\u00e0 l'intensit\u00e0 luminosa media di quel settore.\nGli occhi dei vertebrati invece formano immagini nitide. La posizione nella testa dei primati e di certi uccelli permette la messa a fuoco di entrambi gli occhi su un solo oggetto. La coincidenza dell'informazione che ricevono determina la stessa informazione visiva convogliata alle due retine, come una sorta di \"visione binoculare\", importante fattore nel calcolo della distanza e della profondit\u00e0 degli oggetti nell'ambiente circostante.\nL'occhio dei vertebrati si pu\u00f2 paragonare ad una macchina fotografica. Una lente regolabile in grado di mettere a fuoco oggetti a distanza differenti, l'iride che regola quantit\u00e0 di luce penetrabile nella pupilla senza rovinarla, la retina (pellicola fotosensibile di una macchina fotografica) al cui esterno si trova lo strato coroide ricco di vasi sanguigni che la riforniscono. A livello del suo margine anteriore, lo strato coroide si proietta nel bulbo oculare formando il \"corpo ciliare\", caratterizzato da processi e muscoli. Il rivestimento esterno del bulbo oculare protegge le strutture interne ed aiuta a mantenerne la rigidit\u00e0. Sulla superficie frontale dell'occhio diventa pi\u00f9 sottile e viene chiamato cornea, attraverso la quale penetra la luce come in una lente fissa. L'umor acqueo e l'umor vitreo mantengono la forma del bulbo oculare, fornendo pressione liquida.\nMettiamo a fuoco un oggetto con una macchina fotografica, cambiando la distanza tra le lenti e l'oggetto. L'occhio possiede un potere di correzione, cio\u00e8 la possibilit\u00e0 di cambiare fuoco per la visione a breve o a lunga distanza variando la curvatura della lente, operazione svolta dal \"muscolo ciliare\". Per focalizzare oggetti vicini, si contrae e la lente elastica assume una forma rotonda. Per focalizzare invece oggetti a maggior distanza, il muscolo ciliare si rilassa e la lente assume forma appiattita.\nLa quantit\u00e0 di luce che entra nell'occhio \u00e8 regolata dall'iride, anello muscolare liscio che oppare blu, verde, grigio o marrone. Diminuisce o aumenta la grandezza della pupilla. Ogni occhio possiede 6 muscoli che si estendono dalla superficie del bulbo oculare a vari punti nella cavit\u00e0 ossea. Essi permettono il movimento dell'occhio e lo orientano nelle varie direzioni.\nLa retina appoggia sui due terzi del bulbo oculare, coprendo lo strato coroide. Contiene cellule recettoriali chiamate coni e bastoncelli. L'invaginazione della loro membrana plasmatica forma pile di dischi membranosi, che contengono fotopigmenti che assorbono luce. L'occhio umano possiede circa 125 milioni di bastoncelli e 6,5 milioni di coni. I bastoncelli funzionano a luce debole, permettendoci di individuare le forme e il movimento. I coni sono pi\u00f9 responsabili della visione in luce forte che debole e permettono la percezione dei particolari. Permettono la distinzione dei colori perch\u00e9 sono sensibili alle diverse frequenze luminose."}
{"id": "1487330", "revid": "122391741", "url": "https://it.wikipedia.org/wiki?curid=1487330", "title": "Monte Granero", "text": "Il Monte Granero (3.171\u00a0m s.l.m.) \u00e8 una vetta delle Alpi Cozie che si trova lungo lo spartiacque tra la val Pellice e la valle Po non lontano dal confine con la Francia.\nCaratteristiche.\n\u00c8 una notevole piramide rocciosa, facilmente visibile e riconoscibile da lontano, dalla quale si pu\u00f2 godere un'ottima vista del Monviso. Si trova vicina al pi\u00f9 basso Monte Meidassa, dalla forma molto simile. La sommit\u00e0 \u00e8 costituita da due cime, separate da uno stretto intaglio: \"Cima Sud\" (la pi\u00f9 elevata) e \"Cima Nord\".\nDal punto di vista geologico, la montagna, come tutta la cresta Nord del gruppo del Viso, appartiene alla serie a facies piemontese del Trias-Giura (\"zona delle pietre verdi di Gastaldi\"): in particolare, \u00e8 costituita da rocce eruttive effusive (prasiniti, anfiboliti, eclogiti). L'inclinazione dei piani di scistosit\u00e0 fa s\u00ec che il versante Ovest abbia un profilo omogeneo ad inclinazione circa costante, mentre i versanti orientali sono pi\u00f9 frastagliati.\nLa prima ascensione di cui si abbia notizia fu effettuata da E. Bianco, A. e C. Fiorio, F. Pagagnone, e C. Ratti il 23 agosto 1879; gli alpinisti, senza guide, salirono in vetta per la cresta SE, per poi discendere dal pi\u00f9 facile versante occidentale.\nAscensione alla vetta.\nVia normale.\nLa via normale alla vetta percorre il versante occidentale, utilizzata dai primi salitori per la discesa. La difficolt\u00e0 dell'itinerario \u00e8 di tipo alpinistico ed \u00e8 valutata come \"F\".\nIl punto di partenza \u00e8 il \"Colle Seillierino\", che pu\u00f2 essere raggiunto dal Pian del Re, dal Rifugio Giacoletti (eventualmente passando dal Buco di Viso), o dal francese Rifugio Viso. Scesi per un tratto sul lato della Val Pellice, si attraversa un altopiano detritico e, risalendo un pendio di sfasciumi, si arriva alla parte inferiore del canalone occidentale. Si risale il canalone per tracce di sentiero fino ad una forcella sul culmine della cresta SO; si volge a sinistra e, per roccette, si arriva alla vetta (1.15-1.30 h dal Passo Seillierino).\nCresta SE.\n\u00c8 la via che utilizzarono i primi salitori per raggiungere la vetta. Un po' pi\u00f9 impegnativa ed esposta, ha difficolt\u00e0 valutata da diversi autori in PD-, F+o PD; \u00e8 consigliabile portarsi una corda per assicurare i meno esperti.\nLa via ha origine dal \"Passo Luis\u00e0s\", che pu\u00f2 essere raggiunto:\nDal Passo si risale obliquamente per cenge e roccette, fino ad una forcella sul culmine della cresta SO, dove si incontra la via normale, che si segue fino in vetta.\nIn discesa, si pu\u00f2 utilizzare la via normale, ripercorrendo cos\u00ec le orme dei primi salitori.\nCresta Ovest.\nVariante con passaggi di difficolt\u00e0 fino al III grado.\nSi raggiunge la base della via normale, e da qui ci si sposta verso Sud fino all'insellatura tra la vetta ed il \"Passo delle Traversette\". Da qui si risale la cresta (difficolt\u00e0 aggirabili sul versante francese) fino alla vetta."}
{"id": "1487331", "revid": "767487", "url": "https://it.wikipedia.org/wiki?curid=1487331", "title": "Gogo\u0219ari", "text": "Gogo\u0219ari \u00e8 un comune della Romania di 2.008 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: Dr\u0103ghiceanu, Gogo\u0219ari, Izvoru, R\u0103le\u0219ti.\nIl nome del villaggio \u00e8 anche usato per indicare una delle variet\u00e0 pi\u00f9 comuni di peperone dolce, che costituisce l'ingrediente principale della tradizionale zacusc\u0103."}
{"id": "1487332", "revid": "287204", "url": "https://it.wikipedia.org/wiki?curid=1487332", "title": "Gogosari", "text": ""}
{"id": "1487335", "revid": "550667", "url": "https://it.wikipedia.org/wiki?curid=1487335", "title": "Funerale a Ornans", "text": "Il Funerale a Ornans (\"Un enterrement \u00e0 Ornans\") \u00e8 un dipinto a olio su tela di Gustave Courbet, realizzato nel 1849-1850 e conservato al Mus\u00e9e d'Orsay di Parigi.\nStoria.\nL'opera, iniziata nell'estate del 1849 e portata a compimento nel 1850, fu presentata da Courbet al Salon del 1850-1851 con il titolo di \"Tableau de figures humaines, histoire d'un enterrement \u00e0 Ornans\" [Quadro di figure umane, narrazione di un funerale a Ornans]. L'opera suscit\u00f2 aspre polemiche e espose l'artista all'incomprensione: a essere giudicate negativamente dai critici e dai contemporanei erano in particolare la volgarit\u00e0 dei personaggi, ritenuti privi di decoro, la trivialit\u00e0 dell'insieme e le dimensioni monumentali della tela.\nTra gli innumerevoli detrattori fu solo un critico a schierarsi a favore del \"Funerale a Ornans\", sentenziando profeticamente che si sarebbe trattato \u00abnella storia moderna le colonne d'Ercole del Realismo\u00bb. L'opera, al di l\u00e0 della \u00abbruttezza\u00bb delle figure effigiate, suscit\u00f2 scandalo infatti soprattutto perch\u00e9 era troppo vera. Anche Courbet era pienamente consapevole dell'importanza della sua opera, tanto che afferm\u00f2: \u00abIl funerale a Ornans \u00e8 stato in realt\u00e0 il funerale del Romanticismo\u00bb.\nDescrizione.\nIl dipinto raffigura un anonimo funerale di Ornans (cittadina natale di Courbet) del quale sono visibili una trentina di partecipanti: vi riconosciamo, in particolare, il sindaco, i sagrestani con l'abito rosso da cerimonia, i chierichetti, il giudice, i contadini, alcune donne, il padre di Courbet, il notaio, e il becchino in attesa. Tutte persone comuni dunque, perlopi\u00f9 sconosciute e anonime, compresse e appiattite sullo sfondo e disposte come se fossero in un fregio antico. In primo piano troviamo infine l'apertura della fossa, sul bordo della quale vi sono alcuni teschi, che invitano lo spettatore a riflettere sulla caducit\u00e0 della vita e sulla tragica condizione umana.\nL'atteggiamento profondamente innovatore di Courbet si manifesta non solo nella scelta dei soggetti, sino ad allora ritenuti indegni di una rappresentazione pittorica, ma anche nelle dimensioni della tela. La superficie del \"Funerale a Ornans\", infatti, supera i diciotto metri quadrati: queste dimensioni erano tradizionalmente riservate ai quadri di storia, o almeno alle scene di genere, non certo a un'opera raffigurante una situazione banale e priva di un qualsivoglia carattere mitico e divino.\nI colori sono bruni, terrosi e spaziano dall'austerit\u00e0 dei verdi scuri e dei grigi spenti alla solennit\u00e0 dei neri, passando per la vivacit\u00e0 dei bianchi e dei rossi. Le pennellate, invece, sono pesanti e pastose e mettono ben in evidenza la fisicit\u00e0 dei personaggi. Nel dipinto, inoltre, non c'\u00e8 una costruzione prospettica rinascimentale e volumetrica, mentre sono evidenti i tagli fotografici laterali, tipici dell'epoca a causa dello sviluppo della fotografia."}
{"id": "1487336", "revid": "2056951", "url": "https://it.wikipedia.org/wiki?curid=1487336", "title": "Elia di Borbone-Parma", "text": "Biografia.\nInfanzia.\nElia era figlio del deposto duca Roberto I di Parma e della sua prima moglie Maria Pia di Borbone-Due Sicilie, figlia del re Ferdinando II delle Due Sicilie.\nNonostante la perdita del trono, Roberto e la sua famiglia godettero di una notevole ricchezza. Essi possedevano il Castello di Schwarzau am Steinfeld, vicino a Vienna, Villa Borbone delle Pianore, vicino a Viareggio e il Castello di Chambord in Francia.\nMatrimonio.\nIl 25 maggio 1903, a Vienna, Elia spos\u00f2 l'arciduchessa Maria Anna d'Asburgo-Teschen (1882-1940), figlia dell'arciduca Federico, duca di Teschen, nipote della regina Maria Cristina di Spagna.\nNel 1907 il padre di Elia, Roberto I, mor\u00ec e gli succedette come pretendente ducale di Parma il figlio Enrico di Borbone-Parma, che era disabile. Meno di quattro mesi dopo, il Grande Maresciallo della Corte austriaca dichiar\u00f2 mentalmente inabili Enrico e cinque dei suoi fratelli. Elia divenne reggente nelle veci di Enrico e tutore degli altri fratelli. Nel 1907 Elia venne nominato cavaliere dell'Ordine del Toson d'oro dall'imperatore Francesco Giuseppe I d'Austria. Nel 1910 Elia giunse ad un accordo con i suoi fratellastri, figli del padre e della sua seconda moglie, riguardo alla divisione delle propriet\u00e0 del loro padre. Elia aveva diritto a met\u00e0 delle propriet\u00e0 per sostenere il suo tenore di vita come capo della famiglia; questa parte includeva il Castello di Chambord.\nNel 1915 il castello di Chambord fu sequestrato dal governo francese come propriet\u00e0 illegale, in quanto Elia era a capo di reparti dell'esercito austriaco. Gli atti di liquidazione iniziarono nel 1919 come applicazione del Trattato di Saint-Germain-en-Laye (1919), che diede agli Alleati il diritto di acquisirne la propriet\u00e0. I fratellastri di Elia, Sisto e Saverio, condussero Elia in giudizio per ottenere una parte maggiore della propriet\u00e0 del padre. Sostennero che nel 1910 il patto di famiglia viol\u00f2 la legge francese, che istituiva l'eguale suddivisione dell'eredit\u00e0 tra i fratellastri. Nel frattempo Elia venne naturalizzato spagnolo, con il titolo personale di \"Principe di Borbone\" e il trattamento di altezza reale (1924). Nel 1925 la Corte francese stabil\u00ec che Sisto e Saverio dovevano avere una parte maggiore dell'eredit\u00e0, ma nel 1928 la sentenza fu capovolta in appello. Nel 1932 la Corte di Cassazione accolse il ricorso sulla base del fatto che non vi fu un regolare accordo fra i fratelli e una disparit\u00e0 di divisione. I diritti di Elia sul castello di Chambord furono cos\u00ec riconosciuti, ma le confische del dopoguerra furono confermate ed Elia fu ricompensato finanziariamente con 11 milioni di franchi.\nNel 1939 Enrico mor\u00ec e gli successe come pretendente ducale di Parma suo fratello Giuseppe, anche lui mentalmente disabile. Elia continu\u00f2 il suo ruolo di reggente. Nel 1950 Giuseppe mor\u00ec ed Elia gli succedette come pretendente ducale di Parma. Elia mor\u00ec a Friedberg nel 1959. Lui e sua moglie furono sepolti nel vicino paese di M\u00f6nichkirchen.\nMatrimonio e discendenza.\nIl principe Elia spos\u00f2 il 25 maggio 1903 a Vienna, l'arciduchessa d'Austria Maria Anna d'Asburgo-Teschen (1882-1940), ebbero nove figli:"}
{"id": "1487339", "revid": "287204", "url": "https://it.wikipedia.org/wiki?curid=1487339", "title": "La chiusa n. 1", "text": "La chiusa n. 1 (titolo originale francese \"L'\u00e9cluse n\u00b0 1\", pubblicato in traduzione italiana anche col titolo Maigret e la chiusa n\u00b0 1) \u00e8 un romanzo poliziesco di Georges Simenon con protagonista il Commissario Maigret.\n\u00c8 il diciottesimo romanzo dedicato al personaggio del celebre commissario, \u00e8 ambientato tra Parigi e Samois-sur-Seine, e la narrazione si snoda tra le vite dei battellieri, intorno ai canali navigabili della regione.\nQuattro mesi dopo l'uscita in Francia de \"La chiusa n. 1\", Simenon firmer\u00e0 un contratto che lo vincoler\u00e0 fino al 1945 con l'editore Gallimard, che all'epoca pubblicava autori del calibro di Marcel Proust o Andr\u00e9 Gide. L'intenzione dell'autore era quella di abbandonare il personaggio di Maigret per dedicarsi definitivamente ai \"roman roman\", i romanzi veri. Simenon scriver\u00e0 in seguito quella che crede essere l'ultima indagine del commissario Maigret: un romanzo chiamato simbolicamente solo \"Maigret\", pubblicato da Fayard nel marzo 1934.\nNella prima edizione del romanzo, a pagina 78 viene citato l'indirizzo dei coniugi Maigret: \u00e8 boulevard Edgar-Quinet. Si tratta probabilmente di un errore di trascrizione, perch\u00e9 nelle successive edizioni, anche tradotte, l'indirizzo dei Maigret risulter\u00e0 il ben pi\u00f9 familiare boulevard Richard-Lenoir.\nTrama.\nIl vecchio battelliere Gassin esce ubriaco da un bistrot e si avvia verso la sua chiatta ormeggiata nelle vicinanze di una chiusa. Mentre sale sulla barca cade in acqua. Mettendosi ad urlare richiama gente e viene portato in salvo, ma nel frattempo i soccorritori si accorgono che un'altra persona galleggia nel fiume e recuperano anche questa. Si tratta di Emile Ducrau, il padrone di quella e di altre chiatte e di molte attivit\u00e0 della zona collegate ai trasporti fluviali. Portandolo in salvo ci si accorge che \u00e8 stato pugnalato alla schiena. Viene chiamata la polizia e un paio di giorni dopo compare sulla scena anche Maigret.\nIn un'atmosfera di silenzi e riluttanze, spicca il carattere di Ducrau, fatto di ordini, di vanterie, dissolutezza e tensione. Egli descrive la moglie come una serva, il figlio Jean come un buono a nulla e la figlia, sposata a un militare di carriera, come una che mira solo ai soldi del padre. Anche i suoi dipendenti sono atterriti da quest'uomo, che pare controllare ogni cosa. Tra gli altri Maigret nota una giovane donna, Aline, strana e mentalmente disturbata e figlia segreta di Ducrau. Essa \u00e8 anche la madre di un bimbo che per\u00f2 tutti pensano sia un fratellastro nato da una relazione incestuosa con il padre, Gassin. Pochi giorni dopo Jean si suicida autoaccusandosi di aver tentato di uccidere suo padre. E poco tempo dopo \u00e8 B\u00e9bert, l'aiuto-guardiano della chiusa, a esser trovato impiccato. Nel mentre Gassin non fa mistero di volersi vendicare contro Ducrau per un torto subito.\nDucrau invita Maigret nella sua casa di campagna di Samois e l\u00ec gli confessa di essersi battuto con B\u00e8bert dopo aver scoperto che \u00e8 lui il padre del bambino di Aline ma di aver avuto la peggio, per poi riuscire alcuni giorni dopo ad ucciderlo. Jean credeva che il padre del bambino fosse il suo stesso genitore e si \u00e8 tolto la vita perch\u00e9 pensava che fosse stata Aline a tentare di uccidere Ducrau per vendicarsi dell'abuso.\nNei dintorni della casa compare anche Gassin e Ducrau lo fa entrare per cercare una riappacificazione. Ma Gassin prova ad ucciderlo, senza per\u00f2 riuscirci. I due sembrano rappacificarsi. L'indomani Maigret far\u00e0 arrestare Ducrau, mentre verr\u00e0 ritrovato il corpo di Gassin impiccato.\nEdizioni.\nIl romanzo \u00e8 stato scritto nella tenuta La Richardi\u00e8re di Marsilly in Francia nell'aprile del 1933 e pubblicato sempre in Francia per la prima volta nel giugno dello stesso anno, presso l'editore Fayard. In precedenza era apparso come \"feuilleton\" sul giornale \"Paris-Soir\" dal 23 maggio al 16 giugno 1933, in 25 puntate.\nIn Italia \u00e8 apparso per la prima volta nel 1934 con il titolo \"La chiusa n. 1\", tradotto da Guido Cantini e pubblicato da Mondadori nella collana \"I gialli economici\" (n\u00b0 17). Sempre per lo stesso editore \u00e8 stato ripubblicato, anche col titolo \"Maigret e la chiusa n. 1\", in altre collane o raccolte tra gli anni trenta e novanta (dal 1968 nella traduzione di Elena Cantini e dal 1989 in quella di Rosalba Buccianti). Nel 1998 il romanzo \u00e8 stato pubblicato presso Adelphi ancora con il titolo \"La chiusa n. 1\", tradotto da Germana Cantoni de Rossi, nella collana dedicata al commissario (parte de \"gli Adelphi\", al n\u00b0 127).\nFilm e televisione.\nAlmeno quattro sono stati gli adattamenti del romanzo per la televisione:"}
{"id": "1487344", "revid": "767487", "url": "https://it.wikipedia.org/wiki?curid=1487344", "title": "Gostinari", "text": "Gostinari \u00e8 un comune della Romania di 2.534 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: Gostinari e Mirone\u0219ti."}
{"id": "1487346", "revid": "1543377", "url": "https://it.wikipedia.org/wiki?curid=1487346", "title": "Lagorchestes conspicillatus", "text": "Il wallaby lepre dagli occhiali (Lagorchestes conspicillatus ) \u00e8 una specie di Macropodide diffusa in Australia. Una piccola popolazione si trova sull'Isola di Barrow, ma la forma continentale, sebbene in diminuzione, \u00e8 largamente diffusa in tutte le regioni settentrionali del Paese.\nDescrizione.\nCome gli altri wallaby lepre del genere \"Lagorchestes\", \u00e8 un piccolo membro della famiglia dei Macropodidi. Vive in tutta l'Australia settentrionale, nelle boscaglie tropicali di \"tussock\" o di \"spinifex\". Si pu\u00f2 incontrare dal Queensland all'Australia Occidentale. Questo erbivoro, solitario e notturno, \u00e8 molto pi\u00f9 grande dei suoi parenti. \u00c8 ricoperto da folti peli bruno-grigi dalle estremit\u00e0 dorate; attorno agli occhi \u00e8 presente una sorta di cerchio arancio, da cui la specie prende il nome. Costruisce il nido tra la fitta vegetazione. Quando si sente disturbato fugge via saltellando a zig-zag. La femmina pu\u00f2 partorire in ogni periodo dell'anno un unico piccolo, il quale diviene sessualmente maturo a circa un anno d'et\u00e0.\nNomenclatura e tassonomia.\nQuesto wallaby lepre venne descritto per la prima volta da John Gould, che lo denomin\u00f2 \"Lagorchestes conspicillata\" e ne forn\u00ec un'illustrazione nella Tavola 59 di \"The Mammals of Australia\" (Volume II). Egli descrisse anche una specie separata, \"Lagorchestes leichardti\", illustrata nella stessa opera nella tavola 58. Quest'ultima viene ora considerata una semplice sottopopolazione o una sottospecie.\nConservazione.\nNella Lista Rossa del 2008 il wallaby lepre dagli occhiali \u00e8 stato incluso tra le specie fuori pericolo. La sottospecie \"L. conspicillatus conspicillatus\" \u00e8 ristretta all'Isola di Barrow, in Australia Occidentale, ma un tempo era diffusa anche su tutte le Isole Montebello. La predazione da parte delle specie introdotte e la distruzione dell'habitat dell'isola la hanno resa una sottospecie vulnerabile. \"L. conspicillatus leichardti\", la sottospecie continentale, era un tempo considerata prossima alla minaccia. La popolazione dell'intera specie \u00e8 in declino, soprattutto a causa della riduzione dell'habitat dovuta al dissodamento delle terre. Nelle regioni aride dell'estremit\u00e0 settentrionale dell'areale \u00e8 ormai scomparso. Ne \u00e8 gi\u00e0 stata proposta, tuttavia, la reintroduzione nelle aree un tempo abitate, nell'ambito dei progetti \u00abWestern Shield\u00bb.\nResti fossili.\nUn fossile di wallaby lepre dagli occhiali di 11.000 anni fa \u00e8 stato scoperto in un deposito dell'Olocene Inferiore del Queensland."}
{"id": "1487347", "revid": "767487", "url": "https://it.wikipedia.org/wiki?curid=1487347", "title": "Gostinu", "text": "Gostinu \u00e8 un comune della Romania di 2.260 abitanti, ubicato nel distretto di Giurgiu, nella regione storica della Muntenia."}
{"id": "1487348", "revid": "729019", "url": "https://it.wikipedia.org/wiki?curid=1487348", "title": "Stazione di Caltagirone", "text": "La stazione di Caltagirone \u00e8 la stazione ferroviaria a servizio della citt\u00e0 omonima posta al km 315+022 della ferrovia Catania-Caltagirone-Gela; ha sostituito l'omonima stazione dismessa alla fine degli anni settanta.\nStoria.\nLa prima stazione di Caltagirone, dismessa e abbandonata nel 1979, venne costruita in seguito alla costruzione della ferrovia Caltagirone-Valsavoja e inaugurata il 31 ottobre 1892. \nLa prosecuzione della ferrovia da Caltagirone a Gela, approvata nel 1911, venne realizzata con lentezza estrema e l'apertura della linea al traffico avvenne solo nel novembre 1979. \nLa nuova stazione fu costruita adiacente alla piazza nella quale confluiscono alcune arterie importanti e trafficate della citt\u00e0. Qualche mese prima dell'apertura della nuova linea per Gela la stazione fu attivata nelle sue infrastrutture e l'esercizio dei treni trasferito nei nuovi impianti pi\u00f9 ampi e moderni attraverso un tratto nuovo, in variante, della ferrovia proveniente da Catania. La stazione antica fu abbandonata ed in seguito alienata.\nStrutture e impianti.\nIl fascio binari comprende tre binari per servizio viaggiatori muniti delle classiche pensiline in calcestruzzo armato e di ampi sottopassaggi; e un fascio di binari per servizio merci e di ricovero. Esiste anche un fascio di binari tronchi affiancato al fascio viaggiatori, sui lati a est e ad ovest della stazione e a sud-est una rimessa per locomotive e rotabili.\nLa stazione \u00e8 dotata di ponte a bilico da 40\u00a0t della lunghezza di 9\u00a0m e di sagoma limite\nArchitettura.\nIl fabbricato viaggiatori di Caltagirone \u00e8 costituito di una struttura notevole di linea moderna e funzionale con un corpo centrale costituito da un grande atrio, al cui interno si trova la biglietteria e il bar-ristorante. L'interno \u00e8 molto luminoso grazie all'ampio uso di superfici vetrate. Il corpo laterale della struttura \u00e8 elevato a due piani. Dal lato della piazza il corpo centrale si allarga a forma di \"C\" contornando sui lati la piazza.\nDi fronte all'ingresso principale della stazione \u00e8 stata costruita una fontana monumentale.\nMovimento.\nNel periodo 1981 - 1983 il movimento di treni viaggiatori nella stazione prevedeva l'arrivo di 10 treni, dei quali 8 di categoria locale e 2 diretti, da Catania e di 9 treni locali da Gela e la partenza di 9 treni, di cui due diretti, per Catania e di 5 treni pendolari per Gela.\nNel periodo 1995 - 1997 i treni in arrivo da Catania erano 12 di cui 11 di categoria regionale e uno di categoria espresso di materiale ordinario con carrozza in servizio diretto proveniente da Roma Termini. I treni in partenza verso Catania erano 12 di cui uno espresso con carrozza per Roma; i treni pendolari per Gela erano due. Alcuni treni dell'offerta erano effettuati solo nei giorni feriali.\nNel 2014 nell'impianto hanno termine corsa tutti i treni viaggiatori regionali operati da Trenitalia (in conseguenza dell'interruzione della linea per Gela). Il servizio prevede l'arrivo, da Catania, di 2 treni regionali feriali e la partenza di 2 treni regionali per Catania. L'offerta \u00e8 integrata da due coppie di autobus sostitutivi di cui una con rottura di carico nella stazione di Vizzini-Licodia. Il servizio ferroviario tra la stazione e Gela \u00e8 sospeso interamente e sostituito da una coppia di autobus sostitutivi.\nNel 2019 la tratta Catania - Caltagirone viene ripristinata. Il servizio prevede l'arrivo, da Catania, di 2 treni regionali feriali e la partenza di 2 treni regionali per Catania.\nServizi.\nLa stazione \u00e8 dotata di:\nInterscambi.\nLa piazza esterna \u00e8 il punto di interscambio con le linee urbane dell'AST. Nella parte est della piazza si trova l'autostazione delle linee di trasporto interurbano come AST, Interbus ed Etna Trasporti."}
{"id": "1487350", "revid": "101175", "url": "https://it.wikipedia.org/wiki?curid=1487350", "title": "Thierry van den Bosch", "text": "Carriera.\nDebutta nel Motocross a 11 anni, divenendo sei anni pi\u00f9 tardi, nel 1991, vicecampione di Francia. Nel 1993 un grave infortunio al ginocchio lo costringe al ritiro dai campi di gara e con il padre si dedica alla produzioni di vini. Nel frattempo si diverte con il Kart e tramite un amico scopre il supermotard, rimanendone impressionato. Alain Blanchard e Gilles Salvador, maestri e padri del supermotard francese, ne scoprono il talento e lo aiutano a entrare nelle competizioni.\nCos\u00ec nel 1998 \u00e8 pilota per un concessionario KTM ma durante la stagione rimane colpito da un infortunio. Ritenta la stagione successiva e su Husqvarna diventa campione di Francia e vicecampione europeo. L'anno successivo abbandona la produzione di vini e si dedica alle gare a tempo pieno. Da quel momento vincer\u00e0 due titoli europei, un titolo italiano, due titoli tedeschi e sette titoli francesi.\nNel 2002 sulla KTM ufficiale \u00e8 il primo campione del mondo nella storia della Supermoto. Sempre in questa stagione prende i primi contatti con le competizioni riservate alla velocit\u00e0 su asfalto, correndo tre gare con una Aprilia nella classe 250 del motomondiale. I risultati per\u00f2 non sono positivi, infatti si ritira in due gare mentre al Gran Premio d'Olanda non riesce a qualificarsi.\nNel 2003 si ritira dalla scena del Supermotard per disputare il campionato mondiale Supersport in sella alla Yamaha YZF R6 del team Yamaha France - Ipone. Anche in questa seconda apparizione fuori dalla sua specialit\u00e0 non ottiene risultati confortanti, sfiora il podio chiudendo quarto la gara svoltasi sul circuito di Silverstone, ma nel resto delle prove i suoi piazzamenti sono fuori dalla zona punti, addirittura nella gara d'esordio a Valencia non riesce ad ottenere un tempo tale da consentirgli di qualificarsi.\nVisti i risultati della stagione precedente, nel 2004 rientra definitivamente nel Mondiale Supermoto conquistando immediatamente il suo secondo titolo con la KTM ufficiale da dominatore. Nel 2005 combatte ancora per il titolo S1 sulla KTM ufficiale ma durante il gran premio di Austria compromette la stagione rompendosi una gamba in un contatto con il pilota Husqvarna Gerald Delepine, che vincer\u00e0 il titolo quell'anno.\nDalla stagione 2006 corre nella categoria 450 cc del Mondiale Supermoto sulla bicilindrica Aprilia del team ufficiale Off Road portandola lo stesso anno alla vittoria del mondiale piloti e costruttori S2. Con il suo terzo titolo mondiale Van Den Bosch diviene il pi\u00f9 grande pilota di supermotard di sempre. Da quell'anno inoltre Aprilia produce una replica a lui dedicata, l'Aprilia VDB Replica.\nNel 2007 \u00e8 mondiale con la Francia al Trofeo delle Nazioni e classificato 2\u00ba nel Campionato del Mondo dopo una stagione ricca di episodi sfortunati, nonostante la vittoria di 10 delle 16 manche stagionali. In Campionato Italiano conclude terzo nella classifica internazionale.\nNel 2008 il Team Aprilia Off Road si scioglie costituendo il nuovo team ufficiale DRC. Nel nuovo team Thierry conclude al secondo posto sia nel Campionato Internazionale d'Italia Supermoto S1 che nel Campionato del Mondo Supermoto S1.\nLa sua convocazione in nazionale per il Trofeo Supermoto delle Nazioni invece non si ripete.\nNel 2009 il reparto corse Aprilia Off Road chiude ritirando la squadra dal Mondiale Supermoto e Thierry non riesce a raggiungere un accordo con il team satellite DRC Racing. Arriva quindi in extremis a due settimane dal via della stagione la firma con il team ufficiale TM 747 Motorsport Factory di Simone Girolami al fianco della forte coppia italiana Davide Gozzini e Andrea Occhini.\nAl debutto nel mondiale con la moto azzurra vince subito il GP d'Italia, e a fine anno conclude 2\u00ba assoluto gli Internazionali d'Italia.\nLa stagione si conclude con la vittoria del suo quarto titolo mondiale supermoto, dopo due anni di digiuno, regalando alla squadra TM il primo titolo mondiale nella supermoto.\nDopo la conquista del titolo mondiale 2009, TM Racing lascia libero Thierry che trova un manubrio proprio in un team Aprilia, in sella alla quale vinse il titolo nel 2006. Questa volta, essendosi ritirato da un anno il team ufficiale, si accasa in un team satellite appoggiato dalla casa madre: il Team PMR H2O Aprilia Racing.\nPer il francese \u00e8 quindi un ritorno, dopo un anno in TM, al bicilindrico, e alla prima gara della stagione nel Campionato Italiano conquista subito la pole position e la classifica di giornata con una doppietta, e vince il primo Gp della stagione iridata con pole position e due vittorie di manche. A fine stagione viene fermato da un infortunio che lo condizioner\u00e0 fino alla stagione successiva, 2011, che disputer\u00e0 solo per la prima met\u00e0, per poi operarsi.\nNel 2012 lascia la scuderia Aprilia per tornare in KTM (moto che us\u00f2 dal 2001 al 2005) tramite il team italiano Motoracing."}
{"id": "1487351", "revid": "767487", "url": "https://it.wikipedia.org/wiki?curid=1487351", "title": "Gr\u0103dinari (Giurgiu)", "text": "Gr\u0103dinari \u00e8 un comune della Romania di 3.233 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Gr\u0103dinari, T\u00e2ntava, Zorile."}
{"id": "1487352", "revid": "125311480", "url": "https://it.wikipedia.org/wiki?curid=1487352", "title": "Tensione matriciale", "text": "Per tensione matriciale si intende la pressione negativa che il terreno esercita sull'acqua in virt\u00f9 delle forze di coesione generate dalla matrice solida. La tensione matriciale si identifica anche con la suzione che le piante devono esercitare per sottrarre l'acqua.\nStato dell'acqua nel terreno.\nL'acqua rientra nella composizione delle tre fasi del terreno: nella fase solida \u00e8 presente come componente strutturale della sostanza organica e come componente strutturale dei minerali, sotto forma di acqua di cristallizzazione; nella fase gassosa \u00e8 presente sotto forma di vapore; nella fase liquida \u00e8 il solvente della soluzione circolante.\nAi fini della nutrizione idrica, per acqua del terreno si intende la soluzione circolante, che occupa una parte degli spazi vuoti del terreno (porosit\u00e0). La porosit\u00e0 del terreno \u00e8 convenzionalmente ripartita in due classi di pori, i \"macropori\", con diametro superiore a 8\u03bcm e i \"micropori\", con diametro inferiore.\nIn un terreno in condizioni ottimali di umidit\u00e0, il complesso dei micropori \u00e8 occupato dall'acqua, mentre i macropori sono occupati dall'aria. Questa condizione \u00e8 infatti la migliore risultante fra le esigenze idriche delle piante e le esigenze respiratorie: un contenuto idrico in quantit\u00e0 superiore genera una carenza nella disponibilit\u00e0 d'aria, un contenuto inferiore genera una tensione matriciale pi\u00f9 alta (in valore assoluto ) e, quindi, uno sforzo maggiore da parte delle piante nell'assorbimento.\nLa forza che si esercita sull'acqua \u00e8 la risultante di quattro sistemi:\nLa composizione di questi sistemi di forze porta a due risultanti differenti nei micropori e nei macropori, perci\u00f2 si distingue fra due differenti stati dell'acqua. A questi due se ne aggiunge un terzo nel quale le forze in gioco sono rappresentate quasi esclusivamente da interazioni dell'interfaccia solido-liquido.\nAcqua gravitazionale.\nDetta anche \"acqua di percolazione\", \u00e8 la frazione eventualmente presente nei macropori. Il diametro dei macropori \u00e8 tale per cui le interazioni della matrice solida sulle molecole d'acqua sono deboli perci\u00f2 prevale l'azione della forza di gravit\u00e0. Si tratta fondamentalmente di \"acqua libera\", in quanto si sottrae alla tensione matriciale. Il movimento lungo il profilo del terreno segue leggi complesse; nel caso pi\u00f9 semplice, che si identifica in un terreno saturo e senza soluzione di continuit\u00e0 del complesso dei macropori, la percolazione dell'acqua segue la legge di Darcy . In questo caso la velocit\u00e0 con cui l'acqua gravitazionale percola in profondit\u00e0 dipende fondamentalmente dal coefficiente di conducibilit\u00e0 idrica o, in parole povere, dalla permeabilit\u00e0.\nNella pratica la presenza di acqua gravitazionale si riscontra nel terreno saturo o, comunque, con umidit\u00e0 superiore alla capacit\u00e0 di campo. I tempi di prosciugamento dipendono essenzialmente dalla tessitura del terreno: nei terreni sabbiosi, molto permeabili, l'acqua gravitazionale si perde entro pochissime ore, mentre nei terreni argillosi possono trascorrere anche 2-3 giorni. Se il terreno \u00e8 fortemente impermeabile e mal strutturato i tempi si allungano notevolmente, fino ad arrivare ai casi estremi di ristagno permanente.\nAcqua capillare.\nL'acqua capillare \u00e8 la frazione contenuta nei micropori o adsorbita sulla superficie delle particelle solide. In questo caso la distanza dalla matrice solida \u00e8 tale per cui le forze di attrazione esercitate dalle particelle solide e la tensione superficiale prevalgono sulla forza di gravit\u00e0. Si tratta fondamentalmente di \"acqua legata\", in quanto trattenuta per effetto della tensione matriciale.\nL'acqua capillare \u00e8 composta, a rigore, da quella trattenuta nei micropori per effetto della capillarit\u00e0. Questo volume \u00e8 in continuit\u00e0 con l'acqua che avvolge le particelle solide per effetto dell'adsorbimento. In entrambi i casi la causa della ritenzione \u00e8 la forza di attrazione che le particelle solide del terreno esercitano sull'acqua.\nSotto l'aspetto fisiologico si conviene di distinguere l'acqua capillare in due frazioni, dette rispettivamente \"disponibile\" (o \"assimilabile\") e \"non disponibile\" (o \"non assimilabile\"). La prima frazione \u00e8 in genere contenuta nei micropori pi\u00f9 ampi, con diametro compreso fra 0,2 e 8\u00a0\u00b5m, la seconda nei micropori pi\u00f9 sottili, dove la tensione matriciale si fa pi\u00f9 intensa. Tale distinzione \u00e8 di fondamentale importanza sotto l'aspetto pratico, in quanto la maggior parte delle piante non \u00e8 in grado di assorbire l'acqua non disponibile. La tensione media con cui \u00e8 trattenuta l'acqua non disponibile \u00e8 superiore ad un valore limite di -3\u00f7-5 MPa , tuttavia questo valore critico cambia di specie in specie.\nAcqua igroscopica.\nL'acqua igroscopica \u00e8 la frazione rappresentata da un sottile velo liquido che avvolge le particelle solide del terreno ed \u00e8 espressione delle interazioni di superficie che si verificano fra l'acqua e le particelle idrofile. La natura di queste interazioni \u00e8 di tipo elettrostatico, perci\u00f2 la loro intensit\u00e0 \u00e8 correlata alla distanza fra le molecole d'acqua e alla densit\u00e0 elettrica di superficie della particella. Sotto l'aspetto fisico-chimico si tratta perci\u00f2 di acqua adsorbita e le leggi che ne regolano la dinamica sono quelle relative ai sistemi colloidali.\nCome tutti i processi di superficie, la ritenzione dell'acqua per adsorbimento \u00e8 significativa quando le particelle solide hanno dimensioni colloidali (inferiori a 1\u00a0\u00b5m). In genere, l'acqua igroscopica forma un velo liquido con uno spessore dell'ordine di 15-20 molecole; gli strati pi\u00f9 esterni sono quelli soggetti ad una minore tensione. In media la tensione che si esercita sull'acqua igroscopica varia da -5\u00f7-10 MPa fino a valori massimi dell'ordine di -100\u00f7-1000 MPa.\nIl contenuto in acqua igroscopica dipende, oltre che dalle caratteristiche intrinseche della matrice solida del terreno, anche dall'umidit\u00e0 relativa dell'aria. Dal momento che questa aumenta lungo il profilo del terreno, tendendo al 100% in profondit\u00e0, ne consegue che in una condizione di equilibrio gli strati superficiali del terreno hanno un contenuto in acqua igroscopica inferiore a quello degli strati profondi\nGeometria dell'interfaccia acqua-aria.\nL'interfaccia di separazione fra l'acqua capillare e l'aria del terreno \u00e8 rappresentata da un menisco con concavit\u00e0 rivolta verso l'aria, conformazione che, nei fenomeni di capillarit\u00e0, \u00e8 tipica dei liquidi bagnanti. La curvatura \u00e8 correlata alla tensione matriciale: quanto pi\u00f9 intensa \u00e8 la tensione, tanto maggiore sar\u00e0 la curvatura del menisco.\nL'asportazione dell'acqua da parte delle piante determina un aumento della tensione matriciale che si manifesta con un aumento della curvatura. La dinamica di assestamento dei menischi al variare della tensione matriciale \u00e8 immediata e continua.\nQuando il raggio di curvatura del menisco eguaglia il raggio del microporo, s'instaura una situazione di equilibrio instabile: l'ulteriore asportazione dell'acqua provoca uno svuotamento repentino del microporo e l'acqua residua si assester\u00e0 nei micropori di diametro inferiore con una nuova situazione di equilibrio; in altri termini, nella porzione di terreno considerata rester\u00e0 un minore quantitativo d'acqua, trattenuta dai micropori pi\u00f9 piccoli, con una curvatura dell'interfaccia acqua-aria meno intensa.\nPrendendo in considerazione piccole porzioni di terreno e intervalli di tempo relativamente lunghi, il processo dell'assorbimento radicale si manifesta in modo discontinuo: in altri termini, con il procedere dell'assorbimento, la sottrazione dell'acqua \u00e8 intervallata da momenti in cui parte dei micropori si svuota repentinamente e l'acqua residua si assesta con una nuova dislocazione spaziale. Poich\u00e9 il terreno non \u00e8 un sistema omogeneo, macroscopicamente (ossia prendendo in considerazione porzioni molto ampie di terreno) il fenomeno dell'assorbimento radicale si manifesta come processo continuo con un aumento progressivo dell'intensit\u00e0 della tensione matriciale media.\nPotenziale matriciale.\nSi definisce \"potenziale matriciale\" il lavoro che si compie per portare un volume infinitesimale d'acqua da un invaso d'acqua libera al punto considerato del terreno. Affinch\u00e9 questo parametro non sia condizionato da altri fattori, la definizione si applica a condizioni standard:\nIn altre parole il potenziale matriciale esprime l'energia potenziale accumulata nell'acqua in virt\u00f9 della tensione matriciale. Poich\u00e9 la tensione matriciale ha un valore negativo, ne consegue che il potenziale matriciale \u00e8 negativo, perci\u00f2 per sottrarre l'acqua \u00e8 necessario effettuare una spesa energetica.\nIl potenziale matriciale si riferisce all'unit\u00e0 di volume dell'acqua; sotto l'aspetto dimensionale il potenziale matriciale \u00e8 equivalente ad una pressione, perci\u00f2 si misura in bar, atmosfere o, nel Sistema internazionale, in Megapascal (MPa).\nIl potenziale matriciale \u00e8 solo una componente additiva del potenziale idrico, in quanto sull'acqua del terreno possono esercitarsi altre forze. In condizioni ordinarie le altre forze in gioco si possono ritenere trascurabili e il potenziale idrico si identifica approssimativamente nel potenziale matriciale. Nei suoli salini o con presenza di acque salmastre assume un ruolo considerevole, se non prevalente, la tensione osmotica. In questi casi il potenziale idrico s'identifica nella somma del potenziale osmotico e del potenziale matriciale. Essendo, entrambi, sempre negativi si deduce che il potenziale idrico, in condizioni di salinit\u00e0 e di non completa saturazione, ha sempre valori negativi, pi\u00f9 bassi rispetto al potenziale idrico che si rileva in condizioni simili ma in assenza di salinit\u00e0. Sotto l'aspetto pratico, a parit\u00e0 di altre condizioni, le piante esercitano uno sforzo maggiore per assorbire l'acqua da una soluzione circolante salmastra."}
{"id": "1487369", "revid": "289247", "url": "https://it.wikipedia.org/wiki?curid=1487369", "title": "San Lidano abate", "text": ""}
{"id": "1487370", "revid": "767487", "url": "https://it.wikipedia.org/wiki?curid=1487370", "title": "Greaca", "text": "Greaca \u00e8 un comune della Romania di 2.499 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Greaca, Pu\u021bu Greci, Zboiu."}
{"id": "1487378", "revid": "767487", "url": "https://it.wikipedia.org/wiki?curid=1487378", "title": "Her\u0103\u0219ti", "text": "Her\u0103\u0219ti \u00e8 un comune della Romania di 2.222 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: Her\u0103\u0219ti e Milo\u0219e\u0219ti."}
{"id": "1487379", "revid": "287204", "url": "https://it.wikipedia.org/wiki?curid=1487379", "title": "Herasti", "text": ""}
{"id": "1487380", "revid": "767487", "url": "https://it.wikipedia.org/wiki?curid=1487380", "title": "Mirza Ghulam Ahmad", "text": "\u00c8 considerato dai suoi devoti come il Messia promesso e Imam Mahdi.\nLui si \u00e8 dichiarato Profeta subordinato al Profeta dell'Islam (Maometto). La subordinazione al Profeta significa che egli resta fedele al concetto che dopo il Corano non vi sar\u00e0 rivelazione religiosa con una sua legge, bens\u00ec si identifica come Profeta rinnovatore del messaggio.\nBiografia.\nMirza Ghulam Ahmad nacque e visse per la maggior parte della sua vita a Qadyan (per cui i suoi seguaci sono talora chiamati \"qady\u00e0ni\"), nel Punjab (India settentrionale). Inizialmente era famoso e noto come propagandista islamico (\ufea9\ufe8d\ufecb\ufef4\ufeea). Scrisse pi\u00f9 di 90 libri fra cui, negli anni 1880-1884, i quattro volumi dell'opera \"Brahin-e Ahmadiyya\", destinata a difendere l'Islam dagli attacchi di altre fedi, e particolarmente dai missionari cristiani protetti dai poteri coloniali che in quel momento erano in piena espansione. Fu accolto per questo con grande fiducia e fervore nel mondo accademico musulmano.\nNel 1889 annunci\u00f2 di avere ricevuto una rivelazione divina che lo port\u00f2 a formare una comunit\u00e0 (la \"Ahmadiyya\") per la rinascita dell'Islam, come promesso da Dio e profetizzato nel Corano (IX:33, XLVIII:29, LXI:10) e dal Profeta dell'Islam Maometto. Nel 1891, Ahmad proclam\u00f2 di essere il \"mas\u012b\u1e25\" (messia) e Mahdi (Ben Guidato), atteso dai credenti per riportare l'Islam alla sua primitiva purezza di fede.\nIl fondatore del movimento della Ahmadiyya espresse un'interpretazione relativa alla resurrezione di Ges\u00f9, secondo la quale Yuz Asaf (nome con cui \u00e8 chiamato Ges\u00f9) sarebbe stato crocifisso e sarebbe sopravvissuto 4 ore sulla croce, quindi si sarebbe ripreso dal suo svenimento all'interno della tomba in cui era stato deposto e curato da alcuni suoi seguaci. Sarebbe pi\u00f9 tardi morto in Kashmir, in tarda et\u00e0, mentre era alla ricerca delle trib\u00f9 perdute d'Israele. Mirza Ghulam Ahmad mor\u00ec di colera, dopo mesi di agonia a Lahore il 26 maggio 1908 ed \u00e8 sepolto a Qadyan, tuttora importante punto di riferimento per il movimento (e citt\u00e0 considerata sacra per i devoti al movimento, anche al livello di Mecca e Medina, nonch\u00e9 direzione per la preghiera).\nIl movimento da lui fondato.\nLa comunit\u00e0 islamica, nelle sue varie declinazioni, \u00e8 unanime nel rifiutare un qualsiasi riconoscimento a Mirza Ghulam Ahmad, che viene anzi denominato come \"murtadd\", cio\u00e8 apostata, a causa dell'incompatibilit\u00e0 irriconciliabile tra le dottrine da lui professate e il credo islamico. Parimenti, secondo i musulmani il movimento dei seguaci di Mirza Ghulam Ahmad, che pur si considera facente parte dell'Islam, non \u00e8 solo eterodosso, ma totalmente \"esterno\" all'Islam.\nIl suo successore, l'amico medico Maulvi Nuruddin (1841-1914), assunse il titolo di \"khal\u012bfa\" (successore, vicario) e inizi\u00f2 a organizzare la diffusione del messaggio messianico all'interno e al di fuori dell'India dell'epoca. Dopodich\u00e9 il movimento fu presieduto dal figlio di Ahmad, Mirza Bashirud Mahmud Ahmad (1889-1965), cui succedette con il titolo di \"Guida\", Mirza Nasir Ahmad (1909-1982). L'attuale (quinta) Guida del movimento, Mirza Masrur Ahmad, \u00e8 stato eletto nel 2003 al posto del defunto Mirza Tahir Ahmad, eletto a sua volta nel 1982.\nAl movimento aderiva il fisico nucleare pakistano Abdus Salam.&lt;br&gt;\nQuando, nel 1974, il parlamento pakistano modific\u00f2 il titolo II della Costituzione, qualificando gli Ahmadi come \"non-musulmani\", Abdus Salam, in segno di protesta, abbandon\u00f2 il suo paese per trasferirsi nel Regno Unito.\nGes\u00f9 e Yuz Asaf.\nIl movimento della Ahmadiyya propone una identificazione di Ges\u00f9 con il santone Yuz Asaf. L'interpretazione tradizionale islamica della morte di Ges\u00f9 non propone anni successivi al suo decesso, poich\u00e9 si basa sulle affermazioni del Corano 4:157\u2013158, e quindi la maggioranza dei mussulmani crede che Ges\u00f9 ascese al cielo senza essere stato crocefisso e Dio trasform\u00f2 un'altra persona (a volte interpretata come Giuda Iscariota o Simone di Cirene) in modo che apparisse esattamente come Ges\u00f9 e venne crocefisso al posto suo. Alcune interpretazioni del \"\u1e25ad\u012bth\" e di altre tradizioni narrano della continuazione della vita di Ges\u00f9 in terra. Lo sciita Ibn B\u0101bawayh al-Qumm\u012b (m. 991 e.v.) nel suo \"Ikhm\u0101l al-D\u012bn\" racconta che Ges\u00f9 si diresse verso un paese lontano, senza peraltro poter fornire alcuna fonte attendibile.\nSecondo Mirza Ghulam Ahmad, gli ulteriori pronunciamenti di Maometto affermano che Ges\u00f9 mor\u00ec nel Kashmir all'et\u00e0 di centoventi anni. Ahmad afferma che Ges\u00f9 \"svenne\" sulla croce, poi venne rimosso e curato dalle sue ferite con un unguento speciale chiamato \"marham-i \u02bf\u012as\u0101\" (unguento di Ges\u00f9). La base teologica della convinzione ahmadiana scaturisce dalla frase biblica : \"k\u012b qilelat Elohim taluy\", \"... perch\u00e9 l'appeso \u00e8 una maledizione di Dio\", e Ahmad dice che \"Dio non avrebbe mai permesso che uno dei suoi veri profeti venisse brutalmente ucciso in una tale degradante maniera come la crocefissione\". Il movimento Ahmadiyya identifica Ges\u00f9 con il santone Yuz Asaf, sepolto nel tempio di Roza Bal a Srinagar (India), sulla base di un resoconto della \"Storia del Kashmir\" del poeta sufi Khwaja Muhammad Azam Didamari (1747) che afferma che il santo Yuz Asaf ivi sepolto era un profeta e un principe straniero. Lo storico Paul C. Pappas (n. 1934) asserisce che da una prospettiva storica, l'identificazione Ahmadi di Yuzasaf con Ges\u00f9 si fonda su leggende e documenti che includono chiari errori storici (per es. il regno di Gondofare) e che \"\u00e8 quasi impossibile identificare Yuz Asaf con Ges\u00f9\".\nNel suo libro del 1957, \"The Wisdom of Balahvar (La Saggezza di Balahvar)\", il professore di studi caucasici David Marshall Lang present\u00f2 delle prove su come la confusione di segni diacritici in testi arabi abbia trasformato Budhasaf (Buddha-a-essere/Divenire-Buddha) in Yudasaf, Iodasaph e poi Yuzasaf, risultando nelle affermazioni degli Ahmadiyya; confondendo inoltre Kashmir e Kushinara, luogo della morte di Buddha. Anche lo studioso svedese Per Beskow nel suo \"Jesus i Kashmir: Historien om en legend (Ges\u00f9 nel Kashmir: storia o leggenda\", 1981) ha concluso che Ahmad travis\u00f2 le tradizioni su Gautama Buddha nella leggenda di \"Bilawhar wa-Yudasaf\" reputando che parlassero di Ges\u00f9. Beskow ha aggiornato le sue conclusioni nel 2011."}
{"id": "1487383", "revid": "486946", "url": "https://it.wikipedia.org/wiki?curid=1487383", "title": "Dipartimento della Difesa", "text": ""}
{"id": "1487385", "revid": "767487", "url": "https://it.wikipedia.org/wiki?curid=1487385", "title": "Hotarele", "text": "Hotarele \u00e8 un comune della Romania di 3.814 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: Hotarele e Sc\u0103ri\u0219oara."}
{"id": "1487386", "revid": "697352", "url": "https://it.wikipedia.org/wiki?curid=1487386", "title": "Pimpalation (The Pimp Is Free)", "text": "Pimpalation (The Pimp Is Free) \u00e8 il secondo e ultimo disco solista del rapper Pimp C membro del duo Hip Hop UGK. Di Questo album c'\u00e8 anche una versione Chopped &amp; Screwed Remixata da Michael 5000 Watts."}
{"id": "1487389", "revid": "15200", "url": "https://it.wikipedia.org/wiki?curid=1487389", "title": "Pannonia (provincia romana)", "text": "La Pannonia era una provincia dell'impero romano che comprendeva la parte occidentale dell'attuale Ungheria, il Burgenland oggi Land austriaco, fino a Vienna, la parte nord della Croazia e parte della Slovenia. Essa faceva inizialmente parte della provincia romana dell'\"Illyricum\" (o Illyricum Inferior), diviso in seguito alla rivolta dalmato-pannonica o pi\u00f9 probabilmente agli inizi del principato di Tiberio in Dalmazia e Pannonia (tra il 14 ed il 20).\nStatuto.\nLa nuova provincia di Pannonia nacque dopo la rivolta pannonica del 6-9, scorporata dalla provincia dell'\"Illyricum\", molto probabilmente agli inizi del principato di Tiberio (tra il 14 ed il 20). Inizialmente \u00e8 da identificarsi con la provincia dell'\"Illyricum Inferior\". In seguito fu divisa in Pannonia superiore (di rango consolare) ed inferiore (di rango pretorio) da Traiano nel 103, ed entrambe le province furono amministrate da un legatus Augusti pro praetore.\nLe sedi dei rispettivi governatori erano ora \"Carnuntum\" per la Pannonia superiore ed \"Aquincum\" (attuale Budapest) per la Pannonia inferiore. Caracalla ordin\u00f2 una nuova divisione amministrativa/militare nell'ambito dell'area pannonica (nel 214), attribuendo all'amministrazione della Pannonia inferiore anche la fortezza legionaria di \"Brigetio\". In questo modo entrambe le Pannonie disponevano di 2 legioni ciascuna. Fino a quel momento la \"Superiore\" ne aveva tre, ed una soltanto quella \"Inferiore\".\nStoria.\nL'Illirico al tempo di Ottaviano Augusto.\nL'occupazione dei territori della futura provincia di Pannonia cominci\u00f2 con Ottaviano negli anni 35-34 a.C., quando a seguito di una serie di campagne condotte contro i popoli dell'Illiria, si procedette all'occupazione della valle del fiume Sava, fino alla citt\u00e0 di Siscia.\nLa conquista prosegu\u00ec un paio di decenni pi\u00f9 tardi, una volta che Ottaviano divenne imperatore di Roma.\nIl popolo degli Scordisci (della bassa valle della Sava) e i Denteleti (del corso superiore del fiume Strymon) avevano invaso la Macedonia, ma furono prontamente respinti dal neo governatore L. Tario Rufo (nel 17-16 a.C.).\nNel 14 a.C. le popolazioni pannoniche (della zona di Emona e Siscia) si ribellarono ai Romani. L'intervento del legato imperiale dell'Illirico, Marco Vinicio, fu inevitabile. Tanto che la mossa successiva di Ottaviano fu quella di ordinare anche al legato di Macedonia di intervenire, sotto l'alto comando di Agrippa prima e di Tiberio poi. Era necessario sottomettere tutte le trib\u00f9 comprese tra queste due province.\nFu cos\u00ec che negli anni 14-9 a.C. si procedette alla conquista graduale delle trib\u00f9 degli Scordisci (sottomessi probabilmente da Tiberio Claudio Nerone e Marco Vinicio), dei Dalmati (Dizioni, Mezei, Daesiziati, Dardani) e dei pannoni (Breuci, Amantini), mentre dovevano essere respinti numerosi attacchi delle popolazioni limitrofe (come Bastarni, Iazigi e Daci), che da sempre avevano creato problemi alle province dell'area balcanica. I domini romani si spinsero cos\u00ec ad occupare l'intera regione della Dalmazia e parte della futura provincia di Pannonia (fino al fiume Drava).\nRivolta dalmato-pannonica e la nascita di tre nuove province (6-9).\nDopo un quindicennio di relativa tranquillit\u00e0, nel 6, il settore danubiano tornava ad essere agitato. L'insurrezione ebbe inizio nella zona sudorientale fra i dalmati Desiziati, a causa di tributi mal sopportati dalla popolazione locale, e da una cattiva amministrazione provinciale.\nRimane famosa la frase pronunciata dal capo rivolta, Batone il Dalmata, il quale, una volta catturato da Tiberio, rispondeva al perch\u00e9 si fosse ribellato con queste parole:\nNel medesimo periodo, l'esercito che avanzava da Sirmio sottometteva le trib\u00f9 di Pirusti e Desiziati.\nLa rivolta si concluse dopo 4 lunghi anni di guerra sanguinosa, al termine della quale il comando Illirico fu diviso nelle due nuove province di Pannonia (sotto un \"legatus Augusti pro pretore\" a capo di 3 legioni: VIII \"Augusta\", VIIII \"Hispana\" e XV \"Apollinaris\") e Dalmazia.\nAl di l\u00e0 della Pannonia c'era la nuova provincia di Mesia, e, fra la Mesia e la Macedonia, il regno di Tracia, non ancora sottoposto ma di fatto asservito al diretto dominio romano.\nI secolo.\nDalla Drava al Danubio (14/20 - 50).\nTiberio, una volta divenuto imperatore di Roma, invi\u00f2 il figlio Druso nel 14 per riorganizzare la provincia, costruire nuove vie di comunicazione e sopprimere una rivolta tra le legioni causata dal cambio di imperatore, in seguito alla morte di Ottaviano Augusto. Egli cominci\u00f2 ad occupare parte della zona a nord del fiume Drava ponendo, tra il 18 ed il 20 d.C., alcuni forti romani a: \"Aquincum\" (a Budapest-\u00d3buda),\"Arrabona\" (Gy\u0151r), \"Brigetio\", \"Gorsium\", \"Lussonium\" (Dunak\u00f6ml\u00f6d), \"Malata\" (Bano\u0161tor) e \"Teutoburgium\" (Dalj). \u00c8 proprio a questo periodo che si deve la costituzione della nuova provincia di Pannonia (scorporata dall'Illyricum) e denominata anche \"Illyricum Inferior\" (per distinguerla dall'\"Illyricum Superior\", trasformato nella provincia di Dalmazia).\nNel 50, durante il governo dell'imperatore Claudio, Tacito racconta che Vannio, re dei Quadi, fu cacciato dai suoi stessi sudditi che avevano richiesto aiuto anche al re degli Ermunduri, un certo Vibilio, e dei Lugi. Claudio, preoccupato per questi avvenimenti, pur rifiutando di intervenire direttamente in questa contesa, ordin\u00f2 al governatore della Pannonia, Palpellio Istro, \u00ab\"di disporre una legione con un corpo scelto di milizie ausiliarie sulla riva del Danubio\"\u00bb per proteggere i perdenti e dissuadere i barbari vittoriosi dalla tentazione di invadere la provincia. La legione in questione era la XV \"Apollinaris\", e la nuova fortezza presso la quale insediarsi era quella di Carnuntum (Bad Deutsch-Altenburg, Austria).\nI figli della sorella di Vannio, Vangio e Sidone, si spartirono il grande regno dei Suebi (Quadi e Marcomanni), ma mantennero verso Roma assoluta lealt\u00e0. E la guerra fu scongiurata.\nL'anno dei quattro imperatori.\nNel 69 le legioni di Pannonia si schierarono dalla parte di Otone nella battaglia di Bedriacum, ma quest'ultimo ebbe la peggio contro il rivale Vitellio. La vittoria dei Vitelliani a Bedriacum rappresent\u00f2 la vittoria delle legioni renane sull'esercito d'Italia e del Danubio, anche se pochi mesi pi\u00f9 tardi, in una nuova battaglia combattuta sempre a Bedriacum, questa volta tra Vitelliani ed il nuovo pretendente al trono, Tito Flavio Vespasiano, i Flaviani e le legioni pannoniche ne uscivano vincitori.\nLa guerra suebo-sarmatica (89-97).\nSotto Domiziano si accendeva una nuova guerra contro le popolazioni germaniche di Marcomanni e Quadi. Le cause di questo scontro sono da ricercare nel mancato aiuto da parte delle trib\u00f9 germanica agli eserciti romani, durante la guerra contro i Daci di Decebalo. Domiziano, irritato per l'accaduto, decise di mettere a morte alcuni delegati di queste trib\u00f9, rei di non avergli fornito il necessario appoggio, ed invase i loro territori (89 d.C.).\nI Germani decisero di allearsi con i vicini Iazigi, popolazione di ceppo sarmatico, e di respingere l'invasore romano. La guerra fu lunga e dispendiosa per entrambe le parti e fu portata a termine dal futuro imperatore Traiano nel 97.\nAl termine delle operazioni militari, la Pannonia poteva contare su ben sei legioni a Vindobona (sede della XIII \"Gemina\"), a \"Carnuntum\" (XV \"Apollinaris\"), a Brigetio (XIIII \"Gemina\"), ad Aquincum (II \"Adiutrix\"), a Mursa (XXI \"Rapax\") ed a Sirmio (I \"Adiutrix\"), mentre i vicini Marcomanni, Quadi e Iazigi erano tornati alleati di Roma in vista della guerra di Traiano contro Decebalo, re dei Daci.\nLe Pannonie nel II secolo.\nDalla conquista della Dacia alle prime crisi su Danubio.\nLa provincia di Pannonia fu divisa in Pannonia superiore ed inferiore da Traiano nel 103. Le sedi dei rispettivi governatori erano ora Carnuntum per la Pannonia superiore ed Aquincum (attuale Budapest) per la Pannonia inferiore. I primi due legati imperiali furono Quinto Glizio Atilio Agricola (dal 101 al 106) per la Pannonia superiore e Nerazio Prisco (dal 103 al 106) per la Pannonia inferiore. Le due Pannonie tornarono al centro dell'attenzione con:\nLa crisi della fine del II secolo/inizi del III.\nFu per\u00f2 soprattutto durante il regno di Marco Aurelio e Commodo con le guerre marcomanniche (dal 166/7 al 188) che il fronte germanico e sarmatico torn\u00f2 a dare grossi problemi.\nSettimio Severo, governatore della Pannonia superiore, viene proclamato imperatore nel 193 dalle sue truppe. Il figlio Caracalla, dopo aver ottenuto successi militari sugli Iazigi (per i quali gli fu attribuito il titolo di \"Sarmaticus\") ed aver punito il re dei Quadi, un certo \"Gabiomarus\", mettendolo a morte, ordin\u00f2 una nuova divisione amministrativa/militare nell'ambito dell'area pannonica (nel 214), attribuendo all'amministrazione della Pannonia inferiore anche la fortezza legionaria di Brigetio. In questo modo entrambe le Pannonie disponevano di 2 legioni ciascuna.\nLa crisi del III secolo.\nCon l'avvento di Caracalla il fronte pannonico torn\u00f2 a creare problemi. Sembra che sia gli Iazigi, sia i Quadi siano stati battuti dal nuovo imperatore nel corso del 214 e che il re quado, un certo Gabiomario, fu giustiziato per questi fatti. In seguito a questi eventi la \"Pannonia inferiore\" fu ampliata, ora includendo il fortezza legionaria di Brigetio, in modo che entrambe le Pannonie potessero disporre di due legioni ciascuna. Questo stesso anno Caracalla elevava a colonia il centro civile di Carnuntum (\"Colonia Septimia Aurelia Antoniana\"), e l'anno successivo quello di Brigetio.\nIl III secolo vide un susseguirsi di continui attacchi lungo le frontiere pannoniche da parte di:\nLa riforma di Diocleziano e Costantino (284-337).\nNel 285, al nuovo ed unico imperatore, Diocleziano, tocc\u00f2 respingere nuove invasioni germano-sarmatiche sia in Mesia sia in Pannonia, ancora una volta favorite dall'aver sguarnito le frontiere del medio-basso tratto danubiano a causa della recente guerra civile. In seguito a tali successi ricevette l'appellativo di \"Germanicus maximus\" e \"Sarmaticus maximus\"\", avendo battuto in modo decisivo Quadi e Iazigi.\nDiocleziano, dopo questi primi successi, decise di modificare l'attuale forma di governo (il principato) con una forma prima diarchica e poi tetrarchica, dividendo, quindi, l'impero in quattro parti (con due \"Augusti\" e due \"Cesari\") ed in 12 diocesi amministrative. La Pannonia (con capitale Sirmio) fu a sua volta suddivisa in quattro. Dalla Pannonia superiore furono ricavate, infatti, la Pannonia prima (a nord) e la Pannonia Savia o \"Pannonia riparensis\" (a sud); mentre dalla Pannonia inferiore furono ricavate la Pannonia Valeria (o semplicemente Valeria) e la Pannonia secunda.\nAlcuni anni pi\u00f9 tardi (nel 293), Diocleziano si rec\u00f2 a Sirmio per organizzare una nuova campagna militare per l'anno successivo contro i sarmati Iazigi, insieme a Galerio appositamente creato Cesare dal 1\u00ba aprile del 293. L'anno seguente, infatti, ottenne un nuovo significativo successo sulle trib\u00f9 sarmatiche, tanto da essere acclamato per la terza volta con il titolo di \"Sarmaticus maximus\", grazie ai successi conseguiti insieme a Galerio. Costantino I condusse tra gli anni 322 ed il 334 alcune spedizioni oltre il Danubio contro gli Iazigi, che vide coinvolto l'intero tratto di \"limes\" danubiano della Pannonia \"inferior\". Al termine delle operazioni militari, gli Iazigi della piana del Tisza, furono sottomessi ed attorno ai loro territori fu ordinata la costruzione di un terrapieno su tre \"linee\" differenti, della lunghezza di 700\u00a0km circa (la cosiddetta \"diga del Diavolo\") a protezione dei nuovi \"\"clientes\" permanenti dei Romani\", che da \"Aquincum\" raggiungeva \"Viminacium\".\nLa diocesi di Pannonia o dell'Illirico fu istituita nel 314 in seguito alle riforme provinciali di Diocleziano e Costantino. Faceva originariamente parte della Prefettura del pretorio d'Italia, e in seguito entr\u00f2 a far parte della prefettura del pretorio dell'Illirico. Nel 337 con la morte di Costantino fu creata la Prefettura del pretorio dell'Illirico. Dopo la divisione di quest'ultima nel 379, entr\u00f2 a far parte di nuovo nella Prefettura d'Italia con la denominazione di \"Diocesi d'Illirico\".\nGli anni bui e la caduta dell'impero romano d'Occidente.\nI Quadi tornarono a compiere incursioni lungo il \"limes\" pannonico, nella primavera del 357, nella loro consueta coalizione insieme a Marcomanni e sarmati Iazigi. Essi invasero e saccheggiarono le province di Rezia, Pannonia e Mesia. Le razzie furono arginate da Costanzo II nel 358, il quale, dopo aver svernato a Sirmio, oper\u00f2 sia militarmente sia diplomaticamente, anche assegnando nuove aree d'insediamento ad alcune trib\u00f9 della coalizione.\nVent'anni pi\u00f9 tardi, nel 374, una nuova incursione di Quadi e Iazigi, costrinse l'imperatore Valentiniano I, a programmare in territorio germanico, dalla fortezza legionaria di \"Carnuntum\", una spedizione dimostrativa che si rivel\u00f2 assai felice. La fortezza legionaria di \"Brigetio\" vide la morte di Valentiniano I, al termine delle sue campagne militari contro i Quadi nel 375, come ci racconta Ammiano Marcellino.\nCon l'inizio del V secolo la Pannonia divenne una diocesi insicura, esposta alle incursioni gotiche e unne. Gi\u00e0 nel 380 Graziano insedi\u00f2 un gruppo di Goti in Pannonia II e in Savia come \"foederati\" e ben presto la diocesi pannonica sub\u00ec devastanti incursioni unne, che ne occuparono il nord-est, costringendo il generale romano-occidentale Felice ad intervenire nel 427. Con la campagna del 427, sembra che il \"limes\" fu ristabilito e i territori perduti precariamente riconquistati, ma nel 433 una vasta porzione della Pannonia II e della Valeria venne ceduta da Ezio agli Unni, per ottenerne l'appoggio per le campagne in Gallia. Rimase per\u00f2 in mano dell'Impero la regione di Sirmio e Bassiana, ormai separati dall'Impero d'Occidente.\nNel 437 Galla Placidia, per ricompensare Teodosio II per aver messo sul trono occidentale il figlio di lei Valentiniano III, cedette l'estremit\u00e0 orientale della Pannonia II (con le citt\u00e0 di Sirmio e Bassiana) all'Impero romano d'Oriente. Alcuni studiosi ritengono che la cessione di territori illirici romano-occidentali all'Impero d'Oriente fu pi\u00f9 vasta e avesse riguardato anche la Dalmazia, ma non vi \u00e8 un consenso generale. Sicuramente fu ceduta almeno la Pannonia II con Sirmio: una Novella di Giustiniano I (11.1) attesta infatti che Sirmio nel 441 apparteneva all'Impero d'Oriente ed era la sede del prefetto del pretorio dell'Illirico, Apreemio.\nLa Pannonia II divenne cos\u00ec la tredicesima provincia dell'Illirico orientale e Sirmio divenne per qualche tempo la capitale della prefettura del pretorio dell'Illirico (orientale), ma venne ceduta da Teodosio II agli Unni in seguito alle vittoriose campagne balcaniche di Attila del 441-442. Infatti Attila nel 441 aveva attaccato ed espugnato Sirmio, costringendo il prefetto del pretorio Apreemio a fuggire a Tessalonica. Sirmio fu riconquistata dall'Impero d'Oriente nel 566/567, ma cadde in mani avare nel 582, dopo un assedio di due anni.\nDifesa ed esercito.\nL'esercito pannonico al momento della divisione in due nuove province era composto da:\n\"Auxilia\" e \"Classis Pannonica\".\nc'erano in Pannonia superiore 5 \"alae\" di cavalleria e 3 \"cohortes\" di fanteria (o miste), i cui nomi erano:\nc'erano in Pannonia superiore 4 \"alae\" di cavalleria e 7 \"cohortes\" di fanteria (o miste), i cui nomi erano:\nc'erano in Pannonia superiore 5 \"alae\" di cavalleria e 7 \"cohortes\" di fanteria (o miste), i cui nomi erano:\nc'erano in Pannonia superiore 5 \"alae\" di cavalleria e 5 \"cohortes\" di fanteria (o miste), i cui nomi erano:\nLegioni e fortezze.\nVale la pena ricordare che nelle due province di Pannonia superiore e Pannonia inferiore ci furono numerose fortezze legionarie:\nFortezze, forti, fortini e porti della \"Classis Pannonica\".\nDa Klosterneuburg a Cirpi.\nQui sotto troverete una tabella riassuntiva delle fortificazioni di questo tratto di \"limes\", con relativa legenda:\nDa Ulcisia Castra a Taurunum.\nQui sotto troverete una tabella riassuntiva delle fortificazioni di questo tratto di \"limes\", con relativa legenda:\nGeografia politica ed economia.\nMaggiori centri provinciali.\nLe citt\u00e0 principali della provincia romana erano:"}
{"id": "1487390", "revid": "767487", "url": "https://it.wikipedia.org/wiki?curid=1487390", "title": "Iepure\u0219ti", "text": "Iepure\u0219ti \u00e8 un comune della Romania di 1.922 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 6 villaggi: B\u0103ne\u0219ti, Chircule\u0219ti, Gorneni, Iepure\u0219ti, St\u00e2lpu, Valter M\u0103r\u0103cineanu."}
{"id": "1487391", "revid": "287204", "url": "https://it.wikipedia.org/wiki?curid=1487391", "title": "Iepuresti", "text": ""}
{"id": "1487393", "revid": "120972476", "url": "https://it.wikipedia.org/wiki?curid=1487393", "title": "Vivien Merchant", "text": "Biografia.\nAttrice di talento e fama, interpret\u00f2 ruoli da protagonista in molti film, tra i pi\u00f9 famosi dei quali sono da ricordare \"Alfie\" (1966) di Lewis Gilbert e \"Frenzy\" (1972) di Alfred Hitchcock. Nel 1956 spos\u00f2 lo scrittore Harold Pinter, dal quale divorzi\u00f2 nel 1980, dopo che il marito aveva iniziato a frequentare un'altra donna, la scrittrice di libri storici Antonia Fraser. La Merchant entr\u00f2 in crisi dopo la fine del matrimonio con Pinter e si diede all'alcol. Mor\u00ec due anni dopo, nel 1982, all'et\u00e0 di soli 53 anni."}
{"id": "1487395", "revid": "767487", "url": "https://it.wikipedia.org/wiki?curid=1487395", "title": "Izvoarele (Giurgiu)", "text": "Izvoarele \u00e8 un comune della Romania di 4.103 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 6 villaggi: Chiriacu, Dimitrie Cantemir, Izvoarele, Petru Rare\u0219, Radu Vod\u0103, Valea Bujorului."}
{"id": "1487397", "revid": "1522738", "url": "https://it.wikipedia.org/wiki?curid=1487397", "title": "Erskine Caldwell", "text": "Biografia.\nFiglio di un ministro di culto della Chiesa associata e riformata presbiteriana, nacque in una casa in mezzo ai boschi nei pressi di Moreland, in Georgia. Trascorse la sua infanzia trasferendosi di stato in stato per tutti gli Stati Uniti meridionali seguendo il padre nelle diverse chiese che gli venivano affidate.\nIn seguito frequent\u00f2, ma senza diplomarsi, l'Erskine College. Era un ragazzo atletico, alto pi\u00f9 di 1,80\u00a0m, e fu descritto da uno dei suoi editori come dotato di un viso insolitamente gentile, dalle sembianze quasi angeliche. Politicamente le sue simpatie andavano nella direzione delle rivendicazioni operaie e, dal momento che in giovent\u00f9 era passato da un lavoro all'altro, si ispir\u00f2 alle sue esperienze tra i lavoratori comuni per scrivere libri che lodavano la vita semplice di chi era meno fortunato di lui. Tempo dopo tenne anche dei seminari sulla vita dei poveri mezzadri nel sud degli Stati Uniti. Il suo stile era semplice e diretto, simile a quello di John Steinbeck e Francis Scott Fitzgerald, suoi contemporanei.\nI suoi primi due libri ad essere pubblicati furono \"Il Bastardo\" (Orig. \"Bastard\") nel 1929 e \"Un povero scemo\" (Orig. \"Poor Fool\") nel 1930, ma le opere che gli diedero la fama furono i romanzi \" La via del tabacco \" (Orig. \"Tobacco Road\") del 1932 che ebbe fortuna anche nella versione teatrale, e \"Il piccolo campo\" (Orig. \"God's Little Acre\") del 1933 dal quale fu tratta, nel 1958, la sceneggiatura del film diretto dal regista Anthony Mann.\nQuando il suo primo libro usc\u00ec ne fu subito vietata la diffusione (forse semplicemente sulla base del suo titolo, dato che \"bastardo\" potrebbe essere stato preso per un insulto) e le copie furono sequestrate dalle autorit\u00e0. Pi\u00f9 tardi, dopo la pubblicazione de \"Il piccolo campo\", le autorit\u00e0 si spinsero ancora pi\u00f9 in l\u00e0 e, su istigazione della Societ\u00e0 newyorkese per la soppressione del vizio, arrestarono lo scrittore e sequestrarono nuovamente le copie dei suoi libri quando si rec\u00f2 a New York per autografarne alcune per i lettori. Il processo che ne segu\u00ec scagion\u00f2 completamente Caldwell, che present\u00f2 una controdenuncia per l'arresto e la persecuzione illeciti e immotivati.\nNel corso degli anni 1930 Caldwell e la moglie gestirono una libreria nel Maine. Dopo il divorzio dalla prima moglie, spos\u00f2 nel 1939 la fotografa Margaret Bourke-White, con la quale nel 1937 aveva collaborato alla stesura di \"You Have Seen Their Faces\", un libro che trattava della condizione della gente del sud negli anni della Grande depressione. Il matrimonio dur\u00f2 fino al 1942.\nAl culmine della seconda guerra mondiale Caldwell ottenne dall'Unione Sovietica il permesso di recarsi in Ucraina e lavorarvi come corrispondente estero documentando gli effetti della guerra in quel paese. La delusione provata vedendo i continui e terribili intrighi del regime stalinista lo spinsero a scrivere un breve racconto di quattro pagine, \"Sylvia\", che pubblic\u00f2 nel 1944 al suo ritorno negli Stati Uniti. Il racconto parla di una giornalista che viene fucilata dopo essere stata processata da un tribunale segreto con l'accusa di spionaggio.\nRientrato dopo la guerra, Caldwell and\u00f2 ad abitare a San Francisco. La sua ex moglie si tenne la libreria nel Maine in seguito all'accordo sulla spartizione dei beni.\nNegli ultimi vent'anni della sua vita prese l'abitudine di viaggiare per il mondo per sei mesi all'anno, portando con s\u00e9 molte agendine dove appuntava le idee che gli venivano in mente. La maggior parte di queste agende non fu pubblicata, ma entr\u00f2 a far parte del suo lascito e possono essere viste nel museo a lui dedicato. La sua casa natale \u00e8 stata infatti spostata dal luogo dove si trovava originariamente e collocata in una posizione pi\u00f9 vicina al centro abitato dopo essere stata restaurata e trasformata in un museo.\nCaldwell mor\u00ec per le complicazioni derivanti da un enfisema e per un tumore polmonare l'11 aprile 1987, all'et\u00e0 di 83 anni. Fu sepolto allo \"Scenic Hills Memorial Park\" in Oregon."}
{"id": "1487398", "revid": "1543377", "url": "https://it.wikipedia.org/wiki?curid=1487398", "title": "Ferruccio Castellano", "text": "Biografia.\nConosce nel 1977 Franco Barbero con cui comincia a pensare ad un convegno nazionale su \"Fede cristiana ed omosessualit\u00e0\". Dopo molti rifiuti, grazie all'interesse e alla disponibilit\u00e0 del pastore valdese Eugenio Rivoir (allora direttore del Centro) riesce ad organizzare dal 13 al 15 giugno del 1980 il convegno nazionale \"fede e omosessualit\u00e0\", presso il Centro ecumenico di Agape, in Provincia di Torino.\nL'incontro segner\u00e0 la data di inizio delle proposte e della nascita dei primi Gruppi di omosessuali credenti in Italia.\nNel dicembre del 1980 fonda, insieme ad altre cinque persone, il Gruppo del Guado di Milano.\nA gennaio del 1981 contribuisce alla fondazione del Gruppo di omosessuali credenti \"Davide\" (successivamente \"Davide e Gionata\") a Torino.\nFerruccio Castellano muore suicida a Torino il 16 settembre del 1983, dopo la scomparsa della madre.\nA lui \u00e8 intitolato il Centro Studi e Documentazione \"Ferruccio Castellano\" su Fede, Religione e Omosessualit\u00e0 di Torino."}
{"id": "1487399", "revid": "767487", "url": "https://it.wikipedia.org/wiki?curid=1487399", "title": "Joi\u021ba", "text": "Joi\u021ba \u00e8 un comune della Romania di 3.290 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: B\u00e2cu e Joi\u021ba."}
{"id": "1487401", "revid": "287204", "url": "https://it.wikipedia.org/wiki?curid=1487401", "title": "Joita", "text": ""}
{"id": "1487405", "revid": "149726", "url": "https://it.wikipedia.org/wiki?curid=1487405", "title": "Macropodidi", "text": ""}
{"id": "1487406", "revid": "767487", "url": "https://it.wikipedia.org/wiki?curid=1487406", "title": "Letca Nou\u0103", "text": "Letca Nou\u0103 \u00e8 un comune della Romania di 3.536 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Letca Nou\u0103, Letca Veche, Milcov\u0103\u021bu."}
{"id": "1487407", "revid": "287204", "url": "https://it.wikipedia.org/wiki?curid=1487407", "title": "Letca Noua", "text": ""}
{"id": "1487408", "revid": "287204", "url": "https://it.wikipedia.org/wiki?curid=1487408", "title": "Tulsa sound", "text": "Il Tulsa sound \u00e8 uno stile musicale che prende origine dalla citt\u00e0 di Tulsa (Oklahoma).\n\u00c8 un mix di diversi generi, tra i quali Rockabilly, Rock 'n' roll e Blues."}
{"id": "1487413", "revid": "767487", "url": "https://it.wikipedia.org/wiki?curid=1487413", "title": "Malu (Giurgiu)", "text": "Malu \u00e8 un comune della Romania di 2.556 abitanti, ubicato nel distretto di Giurgiu, nella regione storica della Muntenia."}
{"id": "1487417", "revid": "99089", "url": "https://it.wikipedia.org/wiki?curid=1487417", "title": "Tillemont", "text": ""}
{"id": "1487427", "revid": "195968", "url": "https://it.wikipedia.org/wiki?curid=1487427", "title": "Palazzo Malipiero a San Samuele", "text": ""}
{"id": "1487429", "revid": "1005847", "url": "https://it.wikipedia.org/wiki?curid=1487429", "title": "Distretto di Lima", "text": "Il distretto di Lima (Lingua spagnola: \"Distrito de Lima\") \u00e8 un distretto del Per\u00f9 che appartiene geograficamente e politicamente alla provincia e dipartimento di Lima.\nGeografia fisica.\nConfina a nord con il distretto di R\u00edmac e con il distretto di San Mart\u00edn de Porres; a sud con il distretto di La Victoria, distretto di Lince, distretto di Jes\u00fas Mar\u00eda, distretto di Bre\u00f1a, distretto di Pueblo Libre, e con il distretto di San Miguel (Lima), e a est con il distretto di El Agustino; e a ovest con lei provincia costituzionale di Callao.\nStoria.\nData di fondazione: 1821\nSociet\u00e0.\nReligione.\nUniversit\u00e0.\nLe universit\u00e0 statali sono:\nAmministrazione.\nPer approfondire, vedi la categoria .\nSindaco (2019-2022): Jorge Mu\u00f1oz Wells"}
{"id": "1487431", "revid": "1573940", "url": "https://it.wikipedia.org/wiki?curid=1487431", "title": "Pharaxonotha esperanzae", "text": "Pharaxonotha esperanzae , \u00e8 un piccolo coleottero della famiglia Erotylidae, endemico di Cuba.\n\u00c8 l'insetto impollinatore della \"Microcycas calocoma\", una cicade in pericolo di estinzione.\nEtimologia.\nL'epiteto specifico \u00e8 un omaggio a Esperanza Pe\u00f1a Garc\u00eda, botanica cubana studiosa di \"Microcycas calocoma\", e al tempo stesso richiama il fatto che a questo insetto sono legate le speranze di conservazione della suddetta pianta.\nDescrizione.\nDue caratteri morfologici principali differenziano la \"P. esperanzae\" da tutte le specie descritte di \"Pharaxonotha\" nel Nuovo Mondo: manca di bordo nel margine basale delle elitre e possiede strie sopraoculari.\nAdulto.\nIl corpo ha forma ovale, misura circa 3,9 mm per 1,4 mm ed \u00e8 di colore generalmente bruno rossiccio, finemente pubescente\nLarva.\nLe larve raggiungono una lunghezza di 7,5 mm. Il capo \u00e8 di colore marrone chiaro mentre il corpo \u00e8 di colore giallastro, eccettuate alcune strie dorsali di granuli di colore castano scuro.\nEcologia.\n\"Pharaxonotha esperanzae\", al pari della \"Microcycas calocoma, \" \u00e8 una specie endemica della provincia di Pinar del R\u00edo di Cuba. Si riproduce sui coni maschili di questa cicade, analogamente ad altre specie di \"Pharaxonotha\" impollinatori di altre Zamiaceae. Gli adulti, che si nutrono di polline, sono attratti dai coni maschili nella fase in cui questi lo liberano e vi depositano le uova. Anche le larve nei primi stadi dello sviluppo si nutrono del polline ma negli stadi pi\u00f9 avanzati penetrano nei microsporofilli consumando i tessuti parenchimatici. Gli stadi ulteriori dello sviluppo non sono ancora noti.\nL'uso degli insetticidi potrebbe essere una delle cause della osservata rarefazione della popolazione di \"P. esperanzae\". Tale fenomeno mette in serio pericolo la sopravvivenza di \"M. calocoma\", che dipende dall'insetto per la sua riproduzione.\nDistribuzione e habitat.\n\"P. esperanzae\" \u00e8 endemica dell'isola di Cuba dove \u00e8 stata individuata per la prima volta nella Valle Vi\u00f1ales, uno dei pochi siti in cui viene segnalata la presenza di esemplari fertili di \"Microcycas calocoma\"."}
{"id": "1487432", "revid": "93328", "url": "https://it.wikipedia.org/wiki?curid=1487432", "title": "Cha-cha-cha", "text": ""}
{"id": "1487434", "revid": "144796", "url": "https://it.wikipedia.org/wiki?curid=1487434", "title": "Wilhelm Egon F\u00fcrst von F\u00fcrstenberg", "text": ""}
{"id": "1487439", "revid": "729019", "url": "https://it.wikipedia.org/wiki?curid=1487439", "title": "Ipocalcemia", "text": "L\u2019ipocalcemia, condizione che rientra fra i disturbi metabolici di una persona, consiste nella diminuzione del calcio ematico nell'individuo.\nSintomatologia.\nI sintomi e i segni clinici riflettono per la maggioranza disturbi nella psiche della persona, portandolo a depressione, irritabilit\u00e0, psicosi, spasmi muscolari (spasmofilia), convulsioni, parestesie periferiche, aritmie, psoriasi, unghie fragili e biancastre.\nEziologia.\nSi riscontra ipocalcemia quando il valore si attesta o \u00e8 inferiore a 2,1\u00a0mmol/l (8,5\u00a0mg/dl) per il calcio totale e 4,64 per il calcio ionizzato (che di solito \u00e8 la met\u00e0 del calcio totale rilevato).\nNelle forme transitorie le cause sono imputabili a ustioni, sepsi, insufficienza renale acuta, ipoparatiroidismo.\nLe cause che possono portare a tale situazione si riscontrano in difficolt\u00e0 di assorbimento di sostanze come la vitamina D, insufficienza renale cronica, ipomagnesiemia, neoplasia maligna.\nLe varie cause si dividono a seconda se il paratormone sia sufficiente, insufficiente o assente. Se il paratormone \u00e8 basso e anche il calcio ionizzato lo \u00e8, si tratta di ipoparatiroidismo.\nLa carenza di calcio pu\u00f2 provocare anche malassorbimento della vitamina B.\nTerapie.\nViene trattata con la somministrazione endovena di calcio gluconato (1\u00a0mg/ml di calcio in glucosata 5% infusa a 30-100 ml/h), altrimenti in via orale calcio e vitamine D in dosi non eccessive."}
{"id": "1487448", "revid": "7", "url": "https://it.wikipedia.org/wiki?curid=1487448", "title": "Edwing Roland Firmani", "text": ""}
{"id": "1487450", "revid": "767487", "url": "https://it.wikipedia.org/wiki?curid=1487450", "title": "Thomas Kastenmaier", "text": "Terzino con il vizio del gol, ha trascorso la quasi totalit\u00e0 della carriera con la maglia del Borussia M\u00f6nchengladbach.\nCarriera.\nCalciatore.\nKastenmaier inizi\u00f2 la sua carriera nelle giovanili del \"SF Harteck M\u00fcnchen\" prima e del TSV Milbertshofen poi. Nel 1989 firm\u00f2 il primo contratto da professionista con il , con cui fece l'esordio in Bundesliga il 31 agosto 1989 nella partita contro l'. Dopo 9 presenze, 1 gol e il primo posto in campionato a fine stagione Kastenmaier lasci\u00f2 il Bayern per passare al Borussia M\u00f6nchengladbach dove rimase per otto anni collezionando 182 presenze e vincendo una Coppa di Germania nel 1995. Termin\u00f2 la carriera nel 1998 a seguito di un grave infortunio.\nAllenatore.\nDopo aver appeso le scarpette al chiodo Kastennaier continu\u00f2 a lavorare nello staff tecnico del Borussia. Nel marzo 2004 fu chiamato a sostituire l'allenatore Manfred Stefes alla guida della seconda squadra del M\u00f6nchengladbach, militante in Oberliga. All'inizio della stagione successiva fu per\u00f2 sostituito da Horst K\u00f6ppel, di cui divenne il vice.\nIl 25 giugno 2005 fu chiamato come secondo allenatore nel Rot-Wei\u00df Ahlen in Zweite Bundesliga. A ottobre, dopo le dimissioni del coach Franti\u0161ek Straka, divenne per un breve periodo primo allenatore prima di lasciare il posto a Paul Linz e tornare a fare da assistente.\nDa novembre 2007 allena il \"SC 1912 e.V Wegberg\", club di Kreisliga (8\u00ba livello del calcio tedesco)."}
{"id": "1487455", "revid": "729019", "url": "https://it.wikipedia.org/wiki?curid=1487455", "title": "Asdrubale de' Medici", "text": "Biografia.\nGiovanissimo divenne cavaliere dell'Ordine di Malta e capitano delle fanterie dell'Ordine. Nel 1554 fugg\u00ec dall'isola con altri nobili fiorentini, diretto a Porto Ercole per arruolarsi sotto le bandiere francesi nel tentativo di spodestare il cugino Cosimo I de' Medici da poco duca di Firenze e prossimo a diventare granduca di Toscana. Fra il 1555 e il 1557, prese quindi parte alla difesa della repubblica di Siena contro le mire espansionistiche di Cosimo e a motivo di ci\u00f2 fu dichiarato ribelle dal cugino.\nIn particolare si distinse per la difesa di Chiusdino, nella Maremma toscana, una delle ultime piazzeforti dell'agonizzante repubblica.\nTornato a Malta, Asdrubale vi mor\u00ec il 13 luglio 1565, durante l'assedio del Forte San Michele."}
{"id": "1487458", "revid": "287204", "url": "https://it.wikipedia.org/wiki?curid=1487458", "title": "Artrite tubercolare", "text": "Lartrite tubercolare \u00e8 quella infiammazione articolare creata dalla tubercolosi, ed interessa una piccola percentuale delle persone affette da tale malattia. Sono coinvolte determinate articolazioni quali ginocchia, vertebre, polsi caviglie.\nSintomatologia.\nI sintomi di impatto violento per l'organismo sono spasmi, atrofia muscolare e crollo vertebrale. Pu\u00f2 anche essere febbricola o leggera dolenza, ma mai come in un'artrite settica\nEziologia.\nLa causa \u00e8 il micobatterio Mycobacterium tuberculosis, che forma, per la quasi totalit\u00e0 dei casi, un'artrite che interessa una singola articolazione (spesso vertebrale).\nEsami.\nLa radiografia \u00e8 l'esame preliminare principale, dal quale si evince una osteoporosi subcondrale.\nDiagnosi differenziale.\nVa fatta nei confronti dell'osteoblastoma e delle micobatteriosi atipiche"}
{"id": "1487463", "revid": "562499", "url": "https://it.wikipedia.org/wiki?curid=1487463", "title": "Basket Draghi Ignis Castelletto Ticino", "text": ""}
{"id": "1487464", "revid": "181699", "url": "https://it.wikipedia.org/wiki?curid=1487464", "title": "Piani dell'Avaro", "text": "I Piani dell'Avaro sono un altopiano situato a nord di Cusio, in alta Val Brembana, leggermente sopra i 1.700 Situati ai piedi del Monte Avaro, nel territorio del comune di Cusio, i Piani dell'Avaro ospitano in estate dei pascoli di bovini, mentre in inverno ospitano una pista di sci di fondo e degli impianti di risalita che servono piste da discesa facili e di breve percorrenza. Alcune baite servono i visitatori con servizio bar e ristorante. La zona \u00e8 frequentata inoltre da sci-alpinisti.\nAccessi.\nI Piani dell'Avaro sono situati alla fine di una strada stretta ma asfaltata che da Cusio si dirige a nord-ovest. \nPer raggiungere Cusio si prosegue lungo la strada provinciale della Val Brembana in direzione di Piazzatorre. Passato il Bivio per Foppolo si gira a sinistra in localit\u00e0 Olmo al Brembo e si prosegue lungo la strada principale che attraversa pi\u00f9 avanti gli abitati di Averara e Santa Brigida. Arrivati a Cusio si segue lungo la strada principale fino ai Piani.\nA partire dal 2015, in alcuni periodi dell'anno, \u00e8 necessario pagare un pedaggio per poter proseguire oltre l'abitato di Cusio a bordo di un'automobile."}
{"id": "1487465", "revid": "96553750", "url": "https://it.wikipedia.org/wiki?curid=1487465", "title": "Artrite mutilante", "text": "Per artrite mutilante in campo medico, si intende una delle forme pi\u00f9 distruttive di artrite, essendo generalmente un'evoluzione di alcune tipologie di esse, quali l'artrite psoriasica e in quella reumatoide.\nLa presenza di tale condizione comporta deformit\u00e0 articolari e la distruzione delle ossa coinvolte, generalmente infatti viene accompagnato da osteolisi."}
{"id": "1487467", "revid": "94647", "url": "https://it.wikipedia.org/wiki?curid=1487467", "title": "Articolo partitivo", "text": "In grammatica, larticolo partitivo \u00e8 utilizzato per introdurre una quantit\u00e0 imprecisata:\nDeve il suo nome al fatto che indica normalmente la parte di un insieme. \u00c8 usato in lingue romanze come il francese e l'italiano.\nPartitivo in italiano.\nL'articolo partitivo si forma, analogamente ad una preposizione articolata, con la preposizione \"di\" accompagnata dalle varie forme dell'articolo determinativo, che variano a seconda del genere, del numero e del suono che le segue (per le varie forme, vedi voce sull'articolo determinativo):\nSi distingue in genere tra uso al singolare (molto meno frequente) e al plurale (pi\u00f9 comune).\nIl partitivo singolare indica una quantit\u00e0 non precisata di un elemento considerato non numerabile:\nAl plurale, invece, il partitivo indica una quantit\u00e0 indeterminata di un elemento numerabile:\nIn questo caso, viene considerato come forma plurale dell'articolo indeterminativo.\nMentre gli articoli determinativi hanno una forma plurale, gli articoli indeterminativi non ne dispongono, quindi se si devono indicare genericamente degli oggetti al plurale, si usa un articolo partitivo oppure un aggettivo indefinito, come \"alcuni\" o \"qualche\" (\"alcuni libri\", \"qualche libro\").\nAlcuni sostantivi possono essere considerati tanto come numerabili (\"prendo dei caff\u00e8\") quanto come non numerabili (\"prendo del caff\u00e8\").\nL'uso del partitivo \u00e8 stato preso di mira dai puristi fin dall'Ottocento. Tuttora \u00e8 abbastanza diffusa la convinzione che si tratti di un prestito linguistico dalla lingua francese, anche se \u00e8 stato dimostrato che il partitivo \u00e8 attestabile fin dal Medioevo nella letteratura italiana di maggior prestigio.\nVero \u00e8 invece che se in francese il partitivo \u00e8 spesso insostituibile, in italiano pu\u00f2 essere invece omesso. Per esempio viene spesso sconsigliato l'accostamento tra una preposizione e l'articolo partitivo (che non sempre d\u00e0 buoni risultati), oppure il suo uso combinato a parole astratte. Anche la ripetizione del partitivo in lunghe enumerazioni pu\u00f2 risultare indesiderata a causa della ripetizione continua delle sue varie forme. D'altro canto, l'omissione del partitivo non d\u00e0 sempre risultati veramente soddisfacenti (vedi esempio):\nNell'enunciato proposto come esempio, si desidera accompagnare il nome con un aggettivo e creare una caratterizzazione (viene infatti caratterizzato un certo \"tipo\" di albicocche).\nLaddove non sarebbe opportuno ometterlo, il partitivo pu\u00f2 comunque essere almeno sostituito da espressioni di volta in volta diverse a seconda del contesto.\nPartitivo in francese.\nA differenza dell'italiano, il francese prevede un uso molto frequente del partitivo; esso \u00e8 sistematico quando si indica una quantit\u00e0 indeterminata oppure la parte di un tutto. Le sue forme singolari davanti a consonante sono \"du\" per il maschile e \"de la\" per il femminile.\nDavanti a vocale o h muta, il partitivo singolare \u00e8 \"de l\"', tanto per il maschile quanto per il femminile\nLa forma plurale, riservata ai sostantivi numerabili, \u00e8 \"des\", sia per il maschile che per il femminile\nSi ripropongono nella tabella gli stessi esempi riportati in italiano (la parola \"figues\", 'fichi', passa dal maschile al femminile):\nIl partitivo \u00e8 frequente in combinazione con i verbi \"faire\" e \"jouer\" quando significa \"suonare\":\nsono infatti tradotti cos\u00ec:\nAlcune regole piuttosto importanti distinguono le forme e l'uso del partitivo francese da quelle del partitivo italiano:\n1) In combinazione con la negazione in genere resta solo \"de\"\na meno che non si voglia contrapporre il sostantivo ad altri:\n2) Prima di un aggettivo al plurale si usa solo \"de\":\nCome mostra questo esempio, \"de\" viene abbreviato in \"d\"' davanti a vocale oppure h muta.\nSe un aggettivo e un sostantivo sono utilizzati come un unico vocabolo, si utilizza il partitivo come se fosse un sostantivo semplice:\n3) Come accennato, in francese l'articolo partitivo non pu\u00f2 essere semplicemente omesso.\nL'articolo partitivo viene omesso:\n1) se il nome \u00e8 preceduto dalla preposizione \"avec\" (\"con\") introducente un complemento di modo:\n2) se nella frase negativa ci sono i correlativi \"ni...ni\" (cfr. ital. : \"n\u00e9...n\u00e9\"):\n3) se il nome \u00e8 accompagnato da \"sans\" (\"senza\"):\n4) con certe locuzioni: \"avoir faim\", \"avoir soif\", \"avoir raison\", \"avoir tort\", \"avoir sommeil\", \"perdre patience\", ecc.\nUn caso completamente a s\u00e9 stante costituisce invece l'uso della preposizione \"de\" dopo gli avverbi di quantit\u00e0: \"beaucoup de\" (molto/i/a/e), \"peu de\" (poco/pochi/poca/poche), \"trop de\" (troppo/i/a/e)."}
{"id": "1487474", "revid": "79968", "url": "https://it.wikipedia.org/wiki?curid=1487474", "title": "Artrite gottosa", "text": "Per artrite gottosa o urica in campo medico, si intende un disordine reumatologico che comprende un'artropatia cronica.\nTipologia.\nLa forma acuta di tale artrite consiste in un attacco improvviso di gotta, in cui i cristalli di urato monosodico che si trovano nelle articolazioni vengono fagocitati dai leucociti, si manifesta con dolore che interessa soprattutto gli alluci.\nSintomatologia.\nSi manifesta con forte dolore all'articolazione e arrossamento.\nEziologia.\nI continui depositi cristallini di acido urico nelle articolazioni a lungo andare possono causare tale infezione. I depositi possono aumentare per via dello stress, per infezioni, assunzione di alcool o eccessi alimentari oppure essere causati da un aumento dell'acido urico endogeno nell'organismo come ad esempio in conseguenza a una chemioterapia per un tumore (le cellule tumorali distrutte liberano acidi nucleici che vengono metabolizzati anche a urati) o di un'insufficienza renale. Anche fattori propriamente articolari come traumi, aumento della pressione del liquido sinoviale e diminuzione del pH (che favorisce la precipitazione dei cristalli) possono avere un ruolo.\nDiagnosi.\nIn radiografia l'articolazione mostra edema dei tessuti periarticolari, geodi, ed erosioni precoci. In presenza di un'artrite dolorosa con arrossamento, \u00e8 distinguere se si tratta di una forma settica oppure da microcristalli e per far ci\u00f2 spesso \u00e8 sufficiente misurare l'uricemia o anche osservare il liquido sinoviale prelevato dall'articolazione malata al microscopio alla ricerca di cristalli o batteri. Una volta che si sono trovati i microcristalli \u00e8 anche necessario fare la diagnosi differenziale con la pseudogotta (che \u00e8 causata da depositi di pirofosfato) e ci\u00f2 si pu\u00f2 fare osservandone la forma.\nTerapie.\nIl trattamento \u00e8 molto similare alla gotta, e dosi di magnesio con vitamina B6 possono aiutare la persona.\nPer la forma acuta si utilizzano diversi farmaci i quali servono a eliminare i sintomi manifestati, l'assunzione di FANS, Analgesia, Colchicina e glucocorticoidi oltre a molecole in grado di ridurre l'acido urico in circolo fra cui l'allopurinolo."}
{"id": "1487475", "revid": "1714743", "url": "https://it.wikipedia.org/wiki?curid=1487475", "title": "Giuseppe di Borbone-Parma", "text": "Biografia.\nIl Principe Giuseppe nacque come terzogenito di Roberto I di Parma e della sua prima moglie, Maria Pia di Borbone-Due Sicilie.\nCome suo fratello maggiore e suo predecessore, Enrico, fu mentalmente disabile; fu legittimo pretendente ducale di Parma dal 1939 al 1950. Suo fratello minore, Elia, prese di fatto il ruolo di capo della famiglia nel 1907, anche se Giuseppe continu\u00f2 ad essere considerato come l'erede legittimo.\nGiuseppe mor\u00ec celibe e senza figli e gli successe come pretendente ducale di Parma suo fratello Elia fino alla morte dello stesso, avvenuta nel 1959."}
{"id": "1487482", "revid": "599013", "url": "https://it.wikipedia.org/wiki?curid=1487482", "title": "Bol\u00e9ro", "text": ""}
{"id": "1487483", "revid": "45609606", "url": "https://it.wikipedia.org/wiki?curid=1487483", "title": "Scalenoedro", "text": "Lo scalenoedro \u00e8 una forma semplice della cristallografia costituita dalla combinazione di 8 o 12 facce triangolari scalene; derivata dalla ripetizione attorno ad assi di simmetria di composti binariquaternari o ternarisenari."}
{"id": "1487485", "revid": "1310927", "url": "https://it.wikipedia.org/wiki?curid=1487485", "title": "Premio Kniksen", "text": "Il premio Kniksen (nor. \"Kniksenprisen\") \u00e8 un premio istituito nel 1990 e assegnato annualmente al miglior calciatore norvegese. Il nome \u00e8 un omaggio a Roald Jensen, leggendario calciatore soprannominato proprio Kniksen.\nCategorie.\nCategoria A.\nLa prima parte dei premi che vengono assegnati sono riservati ai giocatori della Tippeligaen. Le categorie sono:\nNel 2006, sono state introdotte altre due categorie:\nI vincitori di questi premi devono necessariamente giocare nel campionato norvegese, ma la nazionalit\u00e0 del calciatore non \u00e8 importante.\nCategoria B.\nIn questa categoria, vengono assegnati i premi principali:"}
{"id": "1487488", "revid": "88740", "url": "https://it.wikipedia.org/wiki?curid=1487488", "title": "Erlotinib", "text": "LErlotinib (nome commerciale: Tarceva), prodotto dalla Genentech e commercilizzato da Roche, \u00e8 un farmaco usato per il trattamento dei tumori, in particolare del tumore del polmone non-microcitoma e del cancro del pancreas.\nMeccanismo d'azione.\nL'Erlotinib \u00e8 un farmaco strutturalmente simile al Gefitinib (Iressa), del quale \u00e8 parente stretto. L'Erlotinib \u00e8 un inibitore dei recettori tirosin-chinasici, in particolare agisce inibendo il recettore EGF (il recettore del fattore di crescita epidermico). Nei tumori si registra la sovra-espressione dei recettori dei fattori di crescita e dei relativi ligandi. Questi infatti sono alcuni dei fattori che intervengono nei processi di eziopatogenesi tumorale. La stimolazione dei fattori di crescita porta ad un aumento della proliferazione cellulare con conseguente innesco della patologia. I recettori, una volta legato il ligando, si autofosforilano dando origine ad una cascata di reazioni intracellulari che portano all'attivazione di fattori di trascrizione che intervengono nella proliferazione cellulare. L'Erlotinib, che come il suo simile Gefitinib appartengono alla classe chimica delle chinazoline, si legano alla porzione catalitica intracellulare del recettore. Mimando la struttura dell'ATP, ma essendo pi\u00f9 stabili di questa, si legano al recettore inibendolo. Non viene perci\u00f2 permessa l'attivazione delle reazioni cellulari, bloccando l'espansione cellulare.\nNel novembre 2005 la Food and Drug Administration (FDA) ha approvato l'utilizzo dell'Erlotinib in combinazione con la Gemcitabina per il trattamento di tumori pancreatici non operabili, in stadio avanzato e metastatici.\nTuttavia nel 2012 uno studio italiano pubblicato sulla rivista Lancet, ha provato che questo farmaco \u00e8 molto meno efficace nella cura dei tumori al polmone legati al fumo rispetto alla vecchia chemioterapia. \nGli studi effettuati dopo la approvazione del farmaco hanno consentito di stabilire che il farmaco \u00e8 attivo solo nel caso di tumori che presentano una alterazione del gene dello EGFR. Questa mutazione \u00e8 molto rara nei tumori dovuti al fumo (che sono generalmente squamosi) ed \u00e8 pi\u00f9 frequente negli adenocarcinomi, nelle donne e nei soggetti provenienti dall'estremo oriente. Oggi \u00e8 quindi opportuno iniziare un trattamento con Erlotinib (o con Gefitinib) solo dopo che sia stato accertato che il tumore presenta la mutazione dello EGFR che rappresenta come detto il bersaglio (target) di questa molecola.\nFormulazioni farmaceutiche.\nAttualmente l'unica forma farmaceutica in commercio \u00e8 quella in compresse.\nEffetti avversi.\nRash cutanei, diarrea, affaticamento, dispnea."}
{"id": "1487490", "revid": "164044", "url": "https://it.wikipedia.org/wiki?curid=1487490", "title": "Giocatore norvegese dell'anno", "text": ""}
{"id": "1487491", "revid": "287204", "url": "https://it.wikipedia.org/wiki?curid=1487491", "title": "Arni Gautur Arason", "text": ""}
{"id": "1487492", "revid": "709565", "url": "https://it.wikipedia.org/wiki?curid=1487492", "title": "La leggenda del drago", "text": "La leggenda del drago (\"Legend of the Dragon\") \u00e8 una serie animata del 2005 prodotta dalla \"BKN International\" (una emittente televisiva in sindacazione statunitense). Si compone di 39 episodi, 26 per la prima stagione e 13 per la seconda.\nSinossi.\nIn una Cina non molto antica i fratelli gemelli (eterozigoti) Ang e Ling Leung, nati nell'anno del dragone, studenti di arti marziali presso il maestro Chin, apprendono i segreti delle forze cosmiche e del loro bilanciamento. Prima che il vecchio maestro scompaia, un nuovo campione dovr\u00e0 essere scelto per mantenere gli equilibri dell'universo, e scelto fra i due fratelli. Ling si aspetta di essere lei a dover custodire il bracciale del drago dorato, ma la scelta ricade invece su suo fratello Ang. Vistasi scartata e delusa nelle sue aspettative, si allea col malvagio Maestro dello Zodiaco, per conquistare tutti i dodici amuleti dello zodiaco cinese ed il loro potere. Inizia cos\u00ec una lotta fra le forze del bene e quelle del male, ma soprattutto per Ling, una lotta fra i suoi sentimenti e le sue passioni, sempre a cavallo fra ostilit\u00e0 ed affezione nei confronti del fratello gemello Ang."}
{"id": "1487500", "revid": "599013", "url": "https://it.wikipedia.org/wiki?curid=1487500", "title": "Erik Mykland", "text": "Soprannominato \"Myggen\" (in italiano, zanzara), partecip\u00f2 con la sua Nazionale a due edizioni dei mondiali \u2014 e \u2014 ed \u00e8 ricordato anche per il suo stile di vita controverso. In carriera, vinse per una volta il premio Kniksen.\nBiografia.\nIl suo stile di vita stravagante gli caus\u00f2 grossi problemi.\nIl 2 settembre 2008 fu accusato di possesso di cocaina e di aver avuto un ruolo chiave nello spaccio di droga nella contea di Romerike. Il giocatore dichiar\u00f2 di non aver fatto per\u00f2 uso di droghe dal 2006. In seguito alla vicenda, il calciatore fu condannato ad eseguire lavori socialmente utili.\nCaratteristiche tecniche.\nMykland \u00e8 considerato uno dei calciatori norvegesi pi\u00f9 talentuosi di sempre. Giocatore estremamente dotato dal punto di vista tecnico, sebbene non fosse un goleador riusciva ad essere pericoloso in fase offensiva, creando occasioni da gol per i suoi compagni.\nCarriera.\nClub.\nGli esordi e l'affermazione.\nMykland era considerato un grande talento del calcio norvegese. Si trasfer\u00ec cos\u00ec al Bryne, dove per\u00f2 soffr\u00ec di nostalgia della sua Ris\u00f8r, che lo port\u00f2 a lasciare il club dopo un solo anno. Ebbe una seconda possibilit\u00e0 con un altro club: lo Start. Pot\u00e9 allora esordire nella massima divisione norvegese il 30 luglio 1989, quando fu titolare nel pareggio per 2-2 contro il V\u00e5lerengen. Il 13 agosto dello stesso anno, realizz\u00f2 una rete nel pareggio per 2-2 contro il Molde. Divent\u00f2 rapidamente una delle stelle dello Start.\nNel campionato 1991 contribu\u00ec al terzo posto finale della squadra. Rimase per anni allo Start, giocando sempre da titolare. Nel 1992 e nel 1994 fu nominato miglior centrocampista dell'Eliteserien. Nel 1995 pass\u00f2 in prestito agli olandesi dell'Utrecht, con opzione per un acquisto a titolo definitivo. Mykland ebbe per\u00f2 poco spazio in squadra e torn\u00f2 cos\u00ec allo Start a fine stagione. Nell'estate 1995, Mykland si ritrov\u00f2 fuori forma e balz\u00f2 agli onori delle cronache perch\u00e9 fu ritrovato ubriaco pochi giorni prima di una partita. Contemporaneamente, la sua squadra cedette i migliori calciatori e, bench\u00e9 Mykland stesse tornando in forma, non riusc\u00ec ad evitare la retrocessione al termine dell'Eliteserien 1996.\nLe esperienze all'estero.\nMykland lasci\u00f2 allora lo Start nell'estate 1996, accordandosi con gli austriaci del Linz. Divent\u00f2 un calciatore importante della squadra.\nA fine stagione, fu acquistato dai greci del , dove s'impose rapidamente come titolare. Nel campionato 1998-1999 forn\u00ec delle prestazioni eccellenti. Nel 2000, ricevette il premio Kniksen.\nNel 2000 fu acquistato dai tedeschi del Monaco 1860. Il debutto nella Bundesliga fu datato 12 agosto, quando fu titolare nel pareggio per 2-2 contro l'Amburgo. Il 6 dicembre 2000, nel corso di un incontro valido per la Coppa UEFA 2000-2001 contro il , Mykland commise un fallo di mano volontario sulla linea di porta, per evitare la rete di Alain Boghossian: il norvegese fu cos\u00ec espulso. Lasci\u00f2 la squadra a gennaio 2002, a causa dei contrasti con l'allenatore Peter Pacult. Mykland diede del \"codardo\" a Pacult, dopo una sostituzione nel corso di un incontro, e dichiar\u00f2 di non voler pi\u00f9 vedere la sua faccia, portando l'allenatore alla scelta di non utilizzarlo pi\u00f9.\nIl centrocampista pass\u00f2 allora ai danesi del Copenaghen. Mykland dichiar\u00f2 che il club gli fu consigliato dal connazionale St\u00e5le Solbakken, ex calciatore del club. Esord\u00ec nella Superliga il 3 marzo 2002, nel pareggio a reti inviolate contro lo Aarhus. Nel 2003 fu ritrovato ubriaco fuori da un nightclub di Copenaghen, il Rust, mentre sfidava i passanti a braccio di ferro. Gioc\u00f2 soltanto sporadicamente nel campionato 2003-2004, a causa degli infortuni, e a fine stagione il contratto non gli fu rinnovato. Poco dopo, annunci\u00f2 il suo ritiro.\nIl ritorno al calcio giocato.\nIl 9 luglio 2008, Mykland annunci\u00f2 il suo ritorno al calcio giocato, accordandosi con lo Start, all'epoca militante in 1. divisjon. Il 5 ottobre dello stesso anno torn\u00f2 ufficialmente in campo, quando sostitu\u00ec Geir Ludvig Fevang nel successo per 5-1 sul Sandnes Ulf, nel corso dell'ultima gara del campionato 2006, nel corso del quale lo Start guadagn\u00f2 la promozione. A giugno 2009, dopo 9 incontri disputati per lo Start, annunci\u00f2 nuovamente il ritiro, ammettendo di non poter raggiungere pi\u00f9 i suoi standard.\nCambi\u00f2 per\u00f2 nuovamente idea, accordandosi con il Drammen. Si ritir\u00f2 nuovamente pochi mesi dopo. Nel 2012 torn\u00f2 a giocare a calcio nel Ris\u00f8r, ricoprendo al contempo il ruolo di allenatore della squadra.\nNazionale.\nNella Nazionale Under-21.\nMykland gioc\u00f2 15 partite per la . Esord\u00ec in squadra il 3 aprile 1990, nel successo per 2-0 sulla . Fu tra i protagonisti del successo per 6-0 sull', risultando il migliore in campo della sfida.\nVerso il Mondiale 1994.\nIl debutto di Mykland nella Nazionale maggiore avvenne quando Egil Olsen fu nominato commissario tecnico. Olsen, infatti, inser\u00ec in squadra diversi giovani talenti, tra i quali proprio Mykland. Il primo incontro fu datato 7 novembre 1990, quando subentr\u00f2 a Roger Nilsen nella vittoria in amichevole contro la , con il punteggio di 3-1. Torn\u00f2 a giocare nell'Under-21 dopo quest'apparizioni, ma rientr\u00f2 nel giro della Nazionale in pianta stabile a partire dagli inizi del 1992, in occasione dell'amichevole contro . Il 9 settembre dello stesso anno, segn\u00f2 la prima rete, contribuendo al successo per 10-0 su , agli inizi delle qualificazioni per il Mondiale 1994. Il 5 giugno 1994 ricevette il Gullklokka, per la 25\u00aa apparizione in Nazionale, in occasione dell'amichevole contro la .\nLa selezione scandinava raggiunse la qualificazione al . Mykland fu titolare in tutte le tre sfide disputate dalla Norvegia (contro , e ), che termin\u00f2 la fase a gironi a 4 punti e fu eliminata per la classifica avulsa.\nI primi problemi ed il Mondiale 1998.\nContemporaneamente alla crisi vissuta da Mykland allo Start, il centrocampista perse il posto in Nazionale. Egil Olsen critic\u00f2 pubblicamente il calciatore, per via della sua abitudine di fumare. Il calciatore replic\u00f2, in un'intervista, di essere un calciatore e non un atleta, ricevendo cos\u00ec altre critiche. Una volta riconquistata la forma, comunque, Mykland riconquist\u00f2 un posto nella Norvegia.\nLa squadra raggiunse la qualificazione anche per il , dove fu sorteggiata nel girone con , e . Proprio prima della sfida contro gli scozzesi, la seconda in calendario, Mykland ed il compagno di squadra Henning Berg furono ritrovati in un nightclub francese a tarda notte, nonostante dovessero trovarsi in ritiro a dormire. I due negarono di aver bevuto. La Norvegia si qualific\u00f2 comunque agli ottavi di finale della competizione, venendo per\u00f2 eliminata dall'Italia.\nConcluso il Mondiale, allora, Mykland annunci\u00f2 il suo ritiro dalla Nazionale. Motiv\u00f2 la decisione dichiarando di essere stanco di essere seguito costantemente dai giornalisti, che lo trattavano come un bambino.\nIl rientro in Nazionale e gli Europei 2000.\nSette mesi dopo l'annuncio del ritiro dalle competizioni internazionali, Mykland fu convinto dal nuovo commissario tecnico Nils Johan Semb a tornare sui suoi passi. Fu un giocatore chiave della formazione che si qualific\u00f2 al . Questo torneo fu negativo per la Norvegia, che non super\u00f2 la fase a gironi, ma il centrocampista fu comunque il miglior elemento della sua squadra, riuscendo a dimostrare il suo talento anche in una competizione cos\u00ec importante. Fu premiato come migliore in campo sia nella sfida contro la e la .\nGioc\u00f2 altri 3 incontri per la Norvegia, prima di annunciare il suo ritiro definitivo dalla Nazionale. In concomitanza con questo evento, usc\u00ec la sua autobiografia in cui rivel\u00f2 dei dettagli sul campionato europeo della Norvegia e critic\u00f2 l'idea di gioco della selezione scandinava. Questo interruppe definitivamente i suoi rapporti con la Nazionale. Totalizz\u00f2 78 apparizioni e 2 reti."}
{"id": "1487501", "revid": "2151778", "url": "https://it.wikipedia.org/wiki?curid=1487501", "title": "RIVA TNT", "text": "Il Riva TNT (chiamato anche \"NV4\" in fase di sviluppo) \u00e8 un acceleratore grafico 2D/3D prodotto da NVIDIA. Lanciato nel tardo 1998, ha rappresentato il primo grande successo per l'azienda. Il nome \u00e8 un acronimo, e sta per \"Real-time Interactive Video and Animation accelerator\" (Acceleratore in tempo reale per video e animazione); il suffisso TNT (TwiN Texel) indica la capacit\u00e0 del processore di lavorare su due texel alla volta. Esisteva anche una versione economica, chiamata Vanta.\nCaratteristiche tecniche.\nQuesto \"chip\" grafico fu progettato come erede del RIVA 128, in risposta all'introduzione del Voodoo 2 da parte di 3Dfx. Comprendeva l'aggiunta di una seconda pixel pipeline, praticamente raddoppiando la velocit\u00e0 di \"rendering\", e prevedeva l'uso di un tipo di memoria sensibilmente pi\u00f9 veloce. A differenza della Voodoo 2 (ma come la pi\u00f9 lenta Matrox G200) supportava un formato pixel a 32 bit (\"truecolor\") e lo \"Z-buffer\" a 24 bit in modalit\u00e0 3D. Altre tecniche di filtraggio delle \"texture\", in parte assistite dal nuovo \"trilinear filtering\", migliorarono enormemente la qualit\u00e0 dell'immagine rispetto alla generazione precedente di GPU. Introduceva inoltre il supporto per SDR SDRAM fino a 16 Mib.\nIl RIVA TNT fu messo in commercio in ritardo, raggiungeva temperature piuttosto alte, e frequenze minori di quanto pianificato (90 MHz invece di 110 MHz). Secondo quelle previsioni il prodotto NVIDIA avrebbe dovuto essere superiore alla Voodoo 2 (sulla carta) in applicazioni Direct3D, ma nella realt\u00e0 non raggiunse i livelli di questa. In quel momento la maggior parte dei giochi supportavano le API proprietarie di 3Dfx, chiamate Glide: ci\u00f2 costituiva un indubbio vantaggio per la rivale. Tuttavia, anche nei confronti in modalit\u00e0 esclusiva OpenGL (come con Quake 2) la scheda 3Dfx aveva la meglio, grazie a \"driver\" specifici su misura (\"MiniGL\"), che non includevano le funzionalit\u00e0 non necessarie. Quando il \"driver\" OpenGL completo fu disponibile, questo si rivel\u00f2 molto pi\u00f9 lento del primo. Le Voodoo 2 supportavano solo colori a 16 bit, ma la qualit\u00e0 delle immagini superava quelle delle TNT grazie ad un sistema interno di \"dithering\".\nAnticipando le future tendenze del mercato, NVIDIA rilasci\u00f2 una versione di fascia bassa del \"chip\" TNT, chiamata Vanta. Questa scheda usava lo stesso processore, ma lavorava a frequenze inferiori e aveva dimezzate memoria (a 8 MiB) e larghezza di bus (a 64 bit). Questo permise di recuperare alcuni circuiti difettosi che non rispettavano le specifiche, e tagliare significativamente i costi delle altre componenti. Questa versione fu popolare presso i venditori OEM, grazie alle buone caratteristiche e il prezzo ridotto; trov\u00f2 inoltre implementazione anche come GPU integrata in alcune schede madri.\nImpatto sul mercato.\nSfortunatamente, la RIVA TNT non raggiunse la quota di mercato delle popolarissime Voodoo 2: il nome di 3Dfx era all'apice al momento, e NVIDIA era ancora una \"matricola\" nell'ambiente. Come per la generazione precedente, la mancanza di supporto per le API Glide min\u00f2 le opportunit\u00e0 dell'azienda per accrescere la propria popolarit\u00e0; d'altronde Glide era considerata la migliore API 3D sia per i giocatori che per gli sviluppatori. La strada era comunque aperta per la successiva RIVA TNT2: NVIDIA era stata l'unica a competere alla pari con la Voodoo 2, sia in velocit\u00e0 che per qualit\u00e0 dell'immagine. Il processore fu usato su molte schede popolari, come la Diamond Viper V550 e la STB Velocity 4400, entrambe molto gradite dai distributori OEM come Dell e Gateway."}
{"id": "1487506", "revid": "205250", "url": "https://it.wikipedia.org/wiki?curid=1487506", "title": "Heinrich Rubens", "text": "Divenne famoso grazie alle sue ricerche sui raggi infrarossi nella misurazione dell'irraggiamento del corpo nero.\nCon la collaborazione di H. Hollnagen costru\u00ec nel 1910 un interferometro per raggi infrarossi e nello stesso anno gli venne assegnata la medaglia Rumford."}
{"id": "1487514", "revid": "24166366", "url": "https://it.wikipedia.org/wiki?curid=1487514", "title": "L change the worLd", "text": ""}
{"id": "1487517", "revid": "174925", "url": "https://it.wikipedia.org/wiki?curid=1487517", "title": "Alesia", "text": "Alesia fu una citt\u00e0 gallica, di discussa collocazione, che venne pesantemente assediata da Giulio Cesare nel corso della sua guerra con Vercingetorige, re della trib\u00f9 gallica degli \"Arverni\" che - riuscito a confederare la stramaggior parte delle trib\u00f9 galliche non ancora sottomesse all'autorit\u00e0 di Roma - mosse guerra ai Romani per poterli scacciare dalla Gallia, nel 52 a.C. e la cui caduta si dimostr\u00f2 dunque decisiva per l'esito del conflitto e per le sorti della stessa Gallia, che ne venne dunque annessa del tutto all'effettivo della Repubblica romana.\nLa posizione della citt\u00e0 e le vicende dell'assedio e della battaglia furono descritte da Cesare ai capitoli 69-90 del libro VII del \"De bello Gallico\".\nLa citt\u00e0.\nLa citt\u00e0 risultava essere all'epoca la capitale della trib\u00f9 gallica dei \"Mandubii\" ed era considerata da tutte le altre trib\u00f9 galliche una citt\u00e0 sacra, sorgendovi infatti dei complessi templari dedicati alle divinit\u00e0 principali del pantheon celtico. Sia per la sua posizione naturalmente fortificata, trovandosi - in conformit\u00e0 alla particolare urbanistica militare gallica - edificata sulla sommit\u00e0 d'una collina e perdipi\u00f9 circondata da due fiumi, sia per il fatto d'esser protetto da un'imponente cinta muraria forticata su pi\u00f9 livelli, era ritenuto dagli stessi romani un \"oppidum\" decisamente ben difeso.\nLocalizzazione.\nChaux-des-Crotenay.\nBasandosi sul testo di Cesare e su un passaggio di Cassio Dione che situa Alesia nel territorio dei Sequani, l'archeologo Andr\u00e9 Berthier propone il sito di Chaux-des-Crotenay (Giura nella Franca Contea). Ricerche preliminari avrebbero rivelato, secondo lo studioso e i suoi seguaci, un completo sistema di fortificazioni come descritte nel \"De bello Gallico\", della mobilia contemporanea alla battaglia e i resti della cinta di un grosso centro abitato sulla cima della collina.I detrattori di questa ipotesi criticano il carattere astratto del metodo, la mancanza di scoperte certe come materiale datato per stratigrafia e tipo ed esprimono dubbi sul carattere eccezionale che collocherebbe il sito all'interno del tipo degli \"oppida\" celtici del periodo. Infine 31 sondaggi effettuati dall\"'Institut National de Recherches Arch\u00e9ologiques Pr\u00e9ventives\" non hanno fornito alcun risultato.\nAlise-Sainte-Reine.\nDurante il regno di Napoleone III Alesia era stata localizzata in cima al monte Auxois, presso la moderna cittadina di Alise-Sainte-Reine (C\u00f4te-d'Or, in Borgogna), ma questa localizzazione sembrerebbe non coincidere con la descrizione della battaglia fornita da Cesare.\nLa localizzazione ad Alise \u00e8 una delle pi\u00f9 antiche fra quelle proposte e trova ovvia origine nell'assonanza Alise-Alesia. Le ricerche effettuate durante il regno di Napoleone III vi hanno scoperto un vasto insieme di fortificazioni (fossati, palizzate) attorno all\"'oppidum\" gallico e materiale importante la cui datazione non \u00e8 ben determinata a causa dei metodi di scavo e ricerca del 1860. \nLa scoperta di una stele d'epoca gallo-romana con la scritta \"ALIISIA\" viene utilizzata dai partigiani di questo sito. Poich\u00e9 davanti alla \"A\" la stele \u00e8 rotta, si pu\u00f2 supporre che ci potessero essere altre lettere prima di Aliisia e, anche se lo spazio vuoto \u00e8 piuttosto largo rispetto agli spazi fra le lettere, una variazione di quelle dimensioni non sarebbe troppo rara nell'epigrafia latina. Inoltre la scoperta nel 1970 di alcune tessere di piombo confermerebbero che il nome del sito cominciava per ALI. Dopo gli scavi del periodo di Napoleone III il sito \u00e8 stato riconosciuto ufficialmente come quello di Alesia.\nPoich\u00e9 la \"querelle\" fra i siti non si spegneva (e d'altra parte non si spegne tuttora), nel 1990 sono state effettuate altre ricerche da parte di una spedizione franco-tedesca i cui risultati sono stati pubblicati recentemente. Questi confermano i ritrovamenti e la topografia rilevata nell'800 ed \u00e8 venuto alla luce altro materiale, fra cui una palla da fionda con il nome di Labieno, il legato di Cesare.\nLa citazione di Cassio Dione non viene considerata veramente probante per rifiutare la localizzazione di Alise. Lo storico greco, vissuto all'inizio del III secolo, molto dopo gli avvenimenti, offre un'annotazione rapida e difficilmente sarebbe stato in grado di trovare nuovamente la capitale dei Mandubii ed \u00e8 in dubbio che ci abbia provato. Si pu\u00f2 supporre che sia stato tratto in inganno dalle fonti e specificamente da alcune ambiguit\u00e0 nell'opera di Plutarco.\nIl \"corpus\" delle monete ritrovate nel XIX secolo offre un supporto importante al sito di Alise. I ritrovamenti furono accusati di essere dei falsi, ma le conoscenze attuali, non disponibili nell'800, permettono di attestarne l'autenticit\u00e0. Inoltre la grande variet\u00e0 di monete galliche provenienti da svariate regioni potrebbero dimostrare proprio la diversit\u00e0 di composizione della coalizione anti-romana. L'insieme delle monete ritrovate nei recenti scavi mostrano una composizione simile a quella degli scavi napoleonici e i recenti progressi della numismatica celtica non hanno portato alcuna contraddizione ai ritrovamenti fatti ad Alise.\nAlise-Sainte-Reine resta quindi la localizzazione ufficiale e per ora pi\u00f9 credibile di Alesia. Il sito mostra in modo drammatico al visitatore, anche inesperto, l'ineluttabilit\u00e0 del destino degli assediati e l'imponenza delle opere di fortificazione poste in atto.\nL'assedio e la battaglia.\nLa battaglia di Alesia che si svolse nell'anno 52 a.C. fu l'ultimo fra i grandi scontri tra Galli e Romani, prima della definitiva conquista della Gallia da parte del generale romano Gaio Giulio Cesare. L'esito finale della battaglia, favorevole ai Romani, diede loro la possibilit\u00e0 di annettere i nuovi territori alla provincia della Gallia Narbonense (nel 50 a.C.).\nArcheologia del sito e della battaglia.\nPer molti anni l'esatta localizzazione della battaglia, e quindi della citt\u00e0 di Alesia, \u00e8 rimasta sconosciuta. Le principali ipotesi identificavano Alesia con due citt\u00e0: Alesia nella Franca Contea ed a Alise-Sainte-Reine nella Costa d'oro, dove l'imperatore Napoleone III di Francia, in seguito agli scavi archeologici effettuati tra il 1861 ed il 1865 dal colonnello Stoffel, fece costruire una statua dedicata all'eroe gallico Vercingetorige. Anche se una delle ultime teorie ipotizza una collocazione della battaglia di Alesia a Chaux-des-Crotenay, ai piedi delle montagne del Giura, la localizzazione pi\u00f9 probabile rimane, per la maggior parte degli studiosi moderni, quella di Alise-Sainte-Reine, presso il monte Auxonis (418 metri), confermata anche dai recenti scavi archeologici, effettuati da Michel Redd\u00e9 tra il 1991 ed il 1995, con tanto di documentazione fotografica aerea.\nControvallazioni e circonvallazioni.\nGli scavi hanno rivelato considerevoli varianti nelle fortificazioni descritte nel \"De bello Gallico\" di Cesare, a seconda della natura del terreno in cui erano state edificate: il grande fossato \u00e8 stato identificato solo lungo il lato occidentale dell\"'oppidum\" celtico. Oltre a ci\u00f2, per un tratto della \"controvallazione\" interna, \u00e8 stata scoperta l'esistenza non di due bens\u00ec di tre fossi. Inoltre al di l\u00e0 di questi tre fossi sono state identificate tracce che potrebbero testimoniare la presenza degli \"stimuli\" descritti da Cesare, mentre di fronte al campo della fanteria sono state identificati sei ordini di fosse. Inoltre gli ultimi scavi sembrano portare alla conclusione che le torri di guardia fossero posizionate non a ventiquattro-venticinque metri le une dalle altre, bens\u00ec a circa quattordici-quindici metri.\nInvece la \"circonvallazione\" esterna presenta caratteristiche leggermente differenti: due fosse parallele di cui la pi\u00f9 vicina alle fortificazioni romane con forma a \"V\" e la pi\u00f9 lontana larga e con fondo piatto. Di fronte a questi due fossi sono state identificati cinque ordini di fosse, mentre le torri, che Cesare descrive a venticinque metri le une dalle altre, erano invece posizionate a diciotto metri.\nI campi della fanteria.\nAltri scavi, sempre pi\u00f9 approfonditi, sono stati condotti presso due dei quattro campi della fanteria legionaria e hanno rivelato come questi avessero superfici variabili tra un minimo di due ettari e mezzo e un massimo di nove e mezzo:\nIl dato essenziale e conclusivo degli scavi compiuti sul sito di Alise-Sainte-Reine \u00e8 che quanto descritto da Cesare nel suo \"De bello Gallico\" \u00e8 stato confermato \"in toto\" dagli studiosi moderni, i quali nel corso delle campagne di scavo degli ultimi centocinquant'anni, pur rivelando una grande variabilit\u00e0 di forme, hanno messo in luce un sistema di assedio assai complesso e certamente geniale."}
{"id": "1487519", "revid": "986213", "url": "https://it.wikipedia.org/wiki?curid=1487519", "title": "Armand I de Rohan-Soubise", "text": "Biografia.\nArmand I de Rohan-Soubise era figlio di Fran\u00e7ois de Rohan, conte di Rochefort e primo Principe di Soubise (1630 \u2013 1712) e quindi membro del potente Casato di Rohan, e di sua moglie Anne Julie de Rohan-Chabot. Egli fu zio del cardinale Armand II de Rohan-Soubise e del cardinale Louis-C\u00e9sar-Constantin de Rohan-Gu\u00e9m\u00e9n\u00e9-Montbazon, entrambi vescovi di Strasburgo. Egli fu anche prozio del cardinale Louis-Ren\u00e9-\u00c9douard de Rohan-Gu\u00e9m\u00e9n\u00e9e, vescovo di Strasburgo dal 1779 al 1801.\nDopo aver frequentato il Seminario di Saint-Magloire a Parigi, fu studente alla Sorbona ove ottenne il dottorato in teologia. Ordinato sacerdote, ottenne la nomina ad abate commendatario di Moutier (1692) e Lire (1698) oltre a venire ammesso nel capitolo della cattedrale di Strasburgo dal 1694, il che rientrava in un progetto pi\u00f9 ampio voluto da Luigi XIV che dal 1681 annett\u00e9 Strasburgo alla Francia.\nEletto vescovo titolare di Tiberiade e nominato coadiutore della diocesi di Strasburgo dal 18 aprile 1701, venne consacrato il 26 giugno di quell'anno nella chiesa parigina di St-Germain des Pr\u00e8s per mano del cardinale Wilhelm Egon von F\u00fcrstenberg, vescovo di Strasburgo, assistito da Louis-Anne de Roussillon, vescovo di Laon, e da Fran\u00e7ois-Louis de Clermont-Tonn\u00e8rre, vescovo di Langres. Divenuto membro dell'Acad\u00e9mie des Inscriptions et Belle Lettres nel 1701, fu protettore de l'Acad\u00e9mie de Soissons. Membro dell'Acad\u00e9mie Fran\u00e7aise dal 30 giugno 1703, per volere di papa Innocenzo XII e su pressione del capitolo e dei suoi parenti, venne eletto alla cattedra episcopale di Strasburgo il 9 aprile 1704 dopo la morte del suo predecessore. Nel 1707 ottenne la nomina ad abate commendatario del monastero di Saint-Epvre de Toul.\nDa arcivescovo, accolse i Gesuiti giunti in citt\u00e0 nel 1683, promuovendo il loro operato, preferendo invece scagliarsi contro la maggioranza della popolazione tedesca della citt\u00e0 ed in particolare contro i protestanti. Nel 1734 istitu\u00ec in diocesi le suore della carit\u00e0, per il servizio in ospedali e ricoveri per anziani.\nPapa Clemente XI lo elev\u00f2 al rango di cardinale nel concistoro del 18 maggio 1712; in quello stesso anno fu nominato anche abate commendatario dell'abbazia di Chaise-Dieu, carica che mantenne fino alla morte. Nominato Grande Elemosiniere del re di Francia e cavaliere dell'Ordine dello Spirito Santo nel 1713, divenne presidente della commissione per l'esaminazione della bolla papale \"Unigenitus Dei Filius\" dall'8 settembre di quell'anno, prima che essa fosse pubblicata in Francia nel novembre 1713. Ottenne anche l'abbazia di Saint Waast nel 1715. Prese parte quindi al conclave del 1721 dal quale usc\u00ec eletto papa Innocenzo XIII. Il 16 giugno 1721 ricevette la berretta cardinalizia ed il titolo di Santissima Trinit\u00e0 al Monte Pincio. Egli rimase dunque a Roma dal luglio al dicembre 1721 e venne incaricato di curare affari diplomatici per conto della Francia. Nominato quindi abate commendatario di Foigny nel 1722, divenne membro del consiglio di reggenza in Francia in quello stesso anno. Prese parte al conclave del 1724 ove venne eletto papa Benedetto XIII. Egli benedisse il matrimonio tra Luigi XV di Francia e la principessa Maria Leszczy\u0144ska di Polonia il 15 agosto 1725. Prese parte quindi al conclave del 1730 che elesse papa Clemente XII e nuovamente a quello del 1740 che elesse papa Benedetto XIV.\nMor\u00ec il 16 luglio 1749 nella sua residenza al Vieux-Louvre di Parigi. La sua salma venne trasferita il 21 luglio di quell'anno al convento de la Merci e qui sepolta secondo la sua volont\u00e0. Alla sua morte gli succedette il nipote Armand de Rohan-Soubise.\nAl vescovado di Strasburgo, Armand de Rohan-Soubise prefer\u00ec di gran lunga il proprio palazzo di famiglia a Saverne. Nel 1709 infatti fece ricostruire il grande palazzo principesco nella cittadina ad opera dell'architetto Robert de Cotte. L'interno venne arredato con finissimi mobili ed opere di tappezzeria provenienti da Parigi.\nTra il 1732 ed il 1741 egli si occup\u00f2 di far costruire la residenza dei vescovi di Strasburgo, ancora oggi detto Palais Rohan. Attualmente il palazzo accoglie il museo di storia della citt\u00e0 francese.\nNel 1703 egli entr\u00f2 a far parte dell'Acad\u00e9mie fran\u00e7aise, intrattenendo stretti contatti con Charles Perrault, anch'egli membro dell'Accademia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1487520", "revid": "1851848", "url": "https://it.wikipedia.org/wiki?curid=1487520", "title": "Philippe Thys", "text": "Entr\u00f2 nella storia del ciclismo vincendo tre edizioni del Tour de France: nel 1913, nel 1914 e nel 1920. Il suo record di 3 vittorie fu eguagliato da Louison Bobet nel 1955 e battuto da Jacques Anquetil nel 1963, con 4 vittorie. Nel 1910 fu il primo campione belga di ciclocross. Debutt\u00f2 nel professionismo nel 1912 e nello stesso anno si classific\u00f2 sesto al Tour de France. Vinse la Parigi-Tours e il Giro di Lombardia nel 1917."}
{"id": "1487522", "revid": "1305772", "url": "https://it.wikipedia.org/wiki?curid=1487522", "title": "Campionato italiano di pallamano", "text": ""}
{"id": "1487524", "revid": "339392", "url": "https://it.wikipedia.org/wiki?curid=1487524", "title": "Organigramma delle Nazioni Unite", "text": ""}
{"id": "1487527", "revid": "647919", "url": "https://it.wikipedia.org/wiki?curid=1487527", "title": "Giustiniano", "text": ""}
{"id": "1487532", "revid": "767487", "url": "https://it.wikipedia.org/wiki?curid=1487532", "title": "L change the WorLd", "text": "L change the WorLd \u00e8 un film del 2008 diretto da Hideo Nakata, spin-off live action del manga \"Death Note\" scritto da Tsugumi Ohba e disegnato da Takeshi Obata.\nTrama.\nIl detective L ha appena risolto l'ennesimo caso con la collaborazione del fido Watari e dell'agente Naomi Misora, e si appresta ad andare in Giappone per indagare sul \"caso Kira\". Con la morte di Light Yagami e la risoluzione del caso, a L restano solo 20 giorni da vivere. In questo periodo un virus molto pericoloso viene diffuso in un villaggio della Thailandia causando una strage. \"F\", un agente di Watari che si trovava in zona ad indagare riesce a portare via un bambino, miracolosamente immune dal virus e a farlo arrivare a L affinch\u00e9 possa metterlo al sicuro.\nDietro questo virus c'\u00e8 uno scienziato che a sua insaputa ha lavorato per conto di un gruppo di persone che sperano di vendere l'arma batteriologica al miglior offerente. Resosi conto di questo lo scienziato si suicida iniettandosi il virus e distruggendo l'antidoto, sperando che questo serva a convincere i cospiratori a non diffonderlo.\nLa figlia dello scienziato scappa e viene aiutata da L, che insieme al bambino immune cercher\u00e0 di creare un vaccino e scoprire i colpevoli che mettono in pericolo l'intera umanit\u00e0.\nRisolto il caso, L accompagna il bambino alla Wammy's House e gli dona un nuovo nome: Near. Dopo questo fa appena in tempo a tornare a casa, dove si addormenta pacificamente e muore esattamente come aveva scritto sul quaderno della morte.\n\"Matsuda spin-off\".\nIl \"Matsuda spin-off\" \u00e8 uno speciale incentrato su Matsuda, della durata di 10 minuti circa. Originariamente era una scena iniziale (poi scartata) del film \"L change the worLd\" e prende posto nella storia subito dopo la fine de \"L'ultimo nome\".\nMatsuda deve firmare alcuni rapporti e finch\u00e9 non lo fa, il caso Kira non pu\u00f2 definirsi chiuso, ma non \u00e8 ancora certo se chiuderlo o meno. Dice che non riesce a capire n\u00e9 quello che Light pensa sia giusto, n\u00e9 cosa L abbia fatto; successivamente Matsuda riceve un foglio scritto da Soichiro Yagami: \"Vai a vedere Ryuzaki\". Quindi Matsuda decide di comprare dei dolci per far visita ad L; quando gli pone la scatola di dolci, L risponde: \"Un regalo d'addio ad una persona che sta per morire. Dovrei ringraziarti\". Improvvisamente poi, Matsuda si arrabbia e gli dice: \"Hai solo due settimane da vivere! Finiscila di lavorare! Fai qualcosa che ti piace, come uscire con una ragazza o viaggiare in qualunque posto ti piaccia o qualsiasi altra cosa. Perch\u00e9!? Perch\u00e9 non utilizzi il resto del tuo tempo per te stesso! Almeno non credere che la morte sia una cosa da niente\". Dopo di che Matsuda si congeda. Dopo aver lasciato la casa di L, Matsuda chiama Soichiro dicendo: \"Ho detto a Ryuzaki una brutta cosa, sono veramente dispiaciuto\". Poi d'un tratto appare un fattorino e gli consegna un cesto di crepes in cui c'\u00e8 un messaggio da parte di L, scritto su un pezzo di carta: \"lo zucchero aumenter\u00e0 le funzioni del tuo cervello. Mangia tante crepes, diventerai pi\u00f9 intelligente!\". Mangiando le crespelle e piangendo, Matsuda urla: \"L, you hyottoko yaro!\" e si chiede come L avrebbe potuto vivere questi 23 giorni con la consapevolezza che sarebbero stati gli ultimi istanti della sua vita.\nAccoglienza.\nIl film venne distribuito nel circuito cinematografico giapponese il 9 febbraio 2008 (due giorni prima era stato proiettato per la prima volta a Hong Kong). Il film \u00e8 rimasto in cima alle classifiche di incassi in patria e in meno di un mese ha totalizzato pi\u00f9 di 2.200.000 spettatori per un totale di 250.000.000 di yen.\nL: Change the World \u00e8 stato il film di maggior incasso al botteghino giapponese durante il suo weekend di debutto. Ha incassato un totale di 846 milioni di yen e ha avuto 677.000 entrate durante i primi tre giorni. Inoltre, ha stabilito il record per il film di maggior incasso e pi\u00f9 visto in un periodo di due giorni. A partire dal 5 marzo 2008, un totale di 2.200.000 persone andarono a vedere il film, e il film incass\u00f2 un totale di circa 2,5 miliardi di yen.\nL: Change the World \u00e8 il decimo film di maggior incasso del 2008 in Giappone. Secondo la Motion Picture Producers Association of Japan, questo film ha guadagnato un totale di 3,1 miliardi di yen nei botteghini giapponesi per l'anno 2008.\nRodney Perkins di Twitch ha criticato il film, dicendo che \"\u00e8 stato un po 'difficile mostrare l'appeal di L: Change the World a chiunque, oltre i giovani, e ai fan pi\u00f9 accaniti dei film originali e del manga su cui si basa\". Ha anche aggiunto che \"le idiosincrasie di L sembrano pi\u00f9 distrarre di qualsiasi altra cosa\", anche se ammette che \"sono completamente fedeli al personaggio\". Il recensore ha concluso chiedendosi \"se questo entusiasmo [degli spettatori] deriva dal film stesso, in contrasto con il suo rapporto con il pi\u00f9 ampio fenomeno di Death Note.\"\nIl recensore di Love HK Films, Kozo, descrive L: Change the World come un \"servizio fan per i fan\" e ha aggiunto che il film \"non \u00e8 n\u00e9 rivoluzionario n\u00e9 degno di nota\". Ha detto che anche se \"i fan rabbiosi degli adattamenti manga di successo troveranno probabilmente questo un premio adatto\", i \"non iniziati potrebbero dover seguire un corso accelerato nella tradizione dei Death Note\". Tuttavia, ha elogiato lo sviluppo del film del personaggio di L.\nDerek Elley della rivista \"Variety\" descrive per\u00f2 il film come \"un traballante spin-off\" con molti buchi nella trama, assenza di sfide mentali tipiche dei primi due film e una mancanza di suspense."}
{"id": "1487542", "revid": "118031", "url": "https://it.wikipedia.org/wiki?curid=1487542", "title": "Erskine Preston Caldwell", "text": ""}
{"id": "1487543", "revid": "986213", "url": "https://it.wikipedia.org/wiki?curid=1487543", "title": "Armand II de Rohan-Soubise", "text": "Biografia.\nArmand era figlio di Jules de Rohan, principe di Soubise (1697-1724), e di sua moglie Anne Julie de Melun, principessa d'Epinoy (1698-1724), pronipote di Armand I de Rohan-Soubise e fratello di Carlo di Rohan-Soubise. I suoi genitori morirono a Parigi di vaiolo nel 1724.\nDopo aver compiuto i propri studi di teologia alla Sorbona egli venne nominato principe di Tournon, abate di Ventadour e abate di Murbach, oltre che membro dell'Acad\u00e9mie Fran\u00e7aise dal 15 luglio 1741, ove ebbe modo di conoscere Charles Armand Ren\u00e9 de La Tr\u00e9moille.\nIl 2 settembre 1740 entr\u00f2 a far parte del capitolo della cattedrale di Strasburgo, grazie all'influenza del prozio, vescovo di quella sede, ed il 23 dicembre 1741 venne ordinato sacerdote nella cattedrale. Nel 1742 divenne vescovo titolare di Tolemaide di Tebaide e coadiutore dello zio con dispensa papale, con diritto alla successione alla sede episcopale di Strasburgo. Il 4 novembre 1742 venne consacrato vescovo nella cattedrale di Strasburgo per mano del cardinale Armand-Gaston-Maximilien de Rohan de Soubise suo zio e vescovo, assistito da Scipion B\u00e9gon, vescovo di Toul, e da Claude-Antoine de Choiseul-Beaupr\u00e9, vescovo di Ch\u00e2lons. Nel 1745 divenne Grande elemosiniere di Francia.\nIl 10 aprile 1747 ricevette la nomina a cardinale da papa Benedetto XIV e nello stesso anno fu nominato abate commendatario di Chaise-Dieu, carica che tenne fino alla morte.\nNel 1749, succedendo al prozio, divenne vescovo di Strasburgo e fu rettore dell'Universit\u00e0 di Parigi.\nMor\u00ec il 28 giugno 1756 nel castello vescovile di Saverne (o Zabern), presso Strasburgo. La sua salma venne sepolta poi nella Stiftskirche di Saverne, nella cappella del Santissimo Rosario.\nGenealogia episcopale.\nLa genealogia episcopale \u00e8:\nBibliografia.\nin francese:"}
{"id": "1487544", "revid": "1442080", "url": "https://it.wikipedia.org/wiki?curid=1487544", "title": "Lagorchestes", "text": "Il genere Lagorchestes comprende quattro delle cinque specie di Macropodidi note come wallaby lepre (l'altra \u00e8 il wallaby lepre fasciato, appartenente al genere \"Lagostrophus\"). Due di queste, per\u00f2, sono ormai estinte.\nDescrizione.\nQuesti animali devono il loro nome alla somiglianza con le lepri, sia nelle dimensioni che nei movimenti.\nLa lunghezza del corpo \u00e8 tra 30 e 50 cm, ai quali occorre aggiungere tra 35 e 50 cm di coda. Il peso pu\u00f2 arrivare a 5 kg. Il pelo \u00e8 lungo e folto, di colore variabile tra il bruno-grigio e il rossiccio. Il muso nudo e il collo corto sono caratteristici del genere.\nDistribuzione e abitudini.\nGli areali sono (o erano) tutti in Australia.\nSono solitari, prevalentemente notturni ed erbivori.\nSpecie.\nIl genere comprende quattro specie, delle quali due si sono estinte in tempi recenti e una (\"L. hirsutus\") \u00e8 a rischio di estinzione (\"vulnerabile\" nella classificazione dello IUCN):\nIl pi\u00f9 antico fossile di \"Lagorchestes\" \u00e8 quello di un wallaby lepre dagli occhiali (specie tuttora vivente) di 11.000 anni fa."}
{"id": "1487546", "revid": "180559", "url": "https://it.wikipedia.org/wiki?curid=1487546", "title": "PalaFantozzi", "text": "Il PalaFantozzi (denominato PalaSikeliArchivi per ragioni di sponsorizzazione) \u00e8 un'arena coperta per la pallacanestro di Capo d'Orlando.\n\u00c8 una tensostruttura realizzata nel 2001 per ospitare le partite interne dell'Orlandina Basket, sostituendo l'incapiente \"PalaValenti\".\n\u00c8 stato ristrutturato, con ampliamento della capienza, nel 2005, in occasione della promozione in Lega A di Basket della squadra di casa.\nL'impianto ha una capienza di posti a sedere ed \u00e8 intitolato al cestista Alessandro Fantozzi, che contribu\u00ec all'ascesa dell'Orlandina nei campionati professionistici."}
{"id": "1487547", "revid": "124512805", "url": "https://it.wikipedia.org/wiki?curid=1487547", "title": "La via del tabacco", "text": "La via del tabacco (\"Tobacco Road\") \u00e8 un romanzo dello scrittore statunitense Erskine Caldwell, pubblicato nel 1932.\nL'opera, che insieme al romanzo \"Piccolo campo\", ha avuto grande successo e ha dato celebrit\u00e0 all'autore, \u00e8 una denuncia al sistema sociale americano. In essa Caldwell descrive, in uno stile fortemente realistico ma non privo di elementi comico-grotteschi, i drammi della povert\u00e0, dell'ignoranza e dei contrasti razziali della gente che popola le campagne degli Stati del Sud.\nTrama.\nLa storia, ambientata nel profondo Sud, in Georgia, narra di una famiglia di poveri contadini bianchi, i Lester che, in seguito alla Grande crisi, \u00e8 caduta nella pi\u00f9 nera miseria anche perch\u00e9 il capo famiglia Jeeter insiste nel proposito, peraltro vanificato negli ultimi anni di vita dalla mancanza di mezzi e strumenti come i muli, i semi e il concime, di coltivare a cotone il pezzo di terra che possiede invece di recarsi in una fabbrica, in una filanda di cotone e guadagnare a sufficienza per mantenere il resto della famiglia. Ma proprio in questi personaggi \u00e8 racchiusa quella testardaggine che sfiora l'ottusit\u00e0 che l'autore descriver\u00e0 nei suoi romanzi. All'interno della famiglia emergono anche la moglie Ada, sempre tese alla rincorsa di un abito nuovo da indossare dopo la morte e di cappelli nuovi, la nonna alla ricerca perenne di cibo e di tabacco, il figlio minorenne Dude e sua moglie, la predicatrice quarantenne Bessie, la figlia dodicenne Pearl e suo marito Lov.\nIl romanzo si conclude con la morte del capo famiglia Jeeter e di sua moglie Ada, a causa di un incendio indotto dall'abitudine di preparare i campi a cotone bruciando le saggine e gli alberi giovani."}
{"id": "1487550", "revid": "1603714", "url": "https://it.wikipedia.org/wiki?curid=1487550", "title": "Chiesa di Ges\u00f9 e Maria (Reggio Calabria)", "text": "La chiesa di Ges\u00f9 e Maria \u00e8 un edificio sacro di Reggio Calabria che si trova nel centro cittadino tra via del Torrione e via Crisafi. \nLa chiesa, di stile classico, possiede una facciata lineare, preceduta da loggetta pensile e scale laterali.\nRicostruita dopo il terremoto del 1908 su progetto dell'ingegnere Gino Zani, nello stesso sito in cui sorgeva precedentemente. La chiesa presenta una struttura a tre navate molto luminose. Nella navata destra \u00e8 possibile ammirare il monumento funebre del cantore Giuseppe Morisani (XVIII secolo), illustre storico, letterato e archeologo reggino del XVIII secolo, e un crocefisso del XIX secolo. Inoltre sono presenti una Via Crucis in pannelli di bronzo, due Angeli che sorreggono il trono, i leggii e il pannello dell'altare maggiore, opere dello scultore Ennio Tesei. La cripta conserva le cosiddette \u201cvarette\u201d, figure di cartapesta della scuola napoletana condotte in processione il Venerd\u00ec santo."}
{"id": "1487552", "revid": "113851750", "url": "https://it.wikipedia.org/wiki?curid=1487552", "title": "Roccatederighi", "text": "Roccatederighi \u00e8 una frazione del comune italiano di Roccastrada, nella provincia di Grosseto, in Toscana.\nGeografia fisica.\nSi tratta di un borgo medievale situato sulla cima di una collina a ovest di Roccastrada. Dista dal capoluogo di provincia, Grosseto, circa 33\u00a0km e dal capoluogo di regione, Firenze, circa 115\u00a0km.\nStoria.\nSorto in epoca medievale, il paese pass\u00f2 sotto il controllo della Repubblica di Siena nel corso del XIV secolo.\nA met\u00e0 del XVI secolo entr\u00f2 a far parte del Granducato di Toscana.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Roccatederighi. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nTradizioni e folclore.\nIl palio dei ciuchi.\nIl paese \u00e8 diviso in cinque contrade (\"Corso\", \"Ventosa\", \"Torre\", \"Tramonto\" e \"Nobili\") che partecipano il 14 agosto di ogni anno alla caratteristica corsa dei ciuchi (seguita da sfilate storiche medievali) per vincere il palio, un drappo dipinto da artisti locali. La lotta vede contrapporsi per tradizione la contrada dei Nobili e le altre quattro, che non sopportano la \"spocchiosit\u00e0\" dei suoi contradaioli.\nIl palio originario risale al 14 agosto 1295, mentre quello in forma attuale fu disputato per la prima volta il giorno 14 settembre dell'anno 1947 alle ore 16, con partenza dal Ponte della Fontona ed arrivo all'asilo infantile Vittorio Veneto, su strada a sterro e con ciuchi ferrati. La vittoria fu conseguita dalla contrada Ventosa, con il fantino Asio Andreini. Al secondo posto si classific\u00f2 il Tramonto ed al terzo i Nobili, poi Torre e Corso. La sfilata in costume d'epoca e la disputa del palio si svolsero secondo le tradizioni e le regole tramandate fin dal Medioevo, con la variante del numero delle contrade, che furono portate da sei (da cui il nome Palio dei Sestrieri) a cinque, incorporando l'antica contrada del Tufolino in quella della Torre. Dal 1947 al 1970 il palio veniva corso immancabilmente il 14 di settembre: la sfilata storica in costumi medioevali cominciava alle 16 e i festeggiamenti si prolungavano fino a notte inoltrata nella contrada vincente, illuminata a giorno, mentre le altre contrade rimanevano nell'oscurit\u00e0. Nel 1971 gli abitanti di Roccatederighi, ridotti nel numero di residenti, decisero di sperimentare una edizione estiva del palio, cio\u00e8 quella della vigilia di Ferragosto, quando il paese era popolato da numerosi villeggianti. L'edizione ebbe un gran successo di pubblico, cos\u00ec divenne una regola definitiva. Per alcuni anni fu mantenuta la tradizione del palio di settembre, ma fu abbandonata definitivamente nel 1980. Nel 1990, per il 500\u00ba anniversario della pieve di San Martino, il 15 settembre fu disputato un palio straordinario.\nCultura.\nEventi.\nIn occasione della festa paesana, a motivo del vivace turismo estivo che vive di riflesso a quello balneare del litorale maremmano, da qualche anno, a Roccatederighi, un fine settimana del mese di agosto, si celebra la festa \"Medioevo nel Borgo\".\nIl 14 Agosto di ogni anno a Roccatederighi si svolge il Palio Storico, corso con i somari, che vede sfidarsi cinque contrade, Il Tramonto, La Torre, Il Corso, La Ventosa ed i Nobili. "}
{"id": "1487553", "revid": "43530", "url": "https://it.wikipedia.org/wiki?curid=1487553", "title": "FRCS", "text": ""}
{"id": "1487558", "revid": "585241", "url": "https://it.wikipedia.org/wiki?curid=1487558", "title": "Bartolo Palmieri da Cascina", "text": "Egli fu anche Priore del Santo Sepolcro di Pisa: si racconta che Fra' Bartolo, essendo stato privato del Priorato per alcune sue disubbidienze da parte del Maestro e del Convento degli Ospitalieri, fece un voto a Santa Ubaldesca, giurando che se avesse riottenuto il Priorato avrebbe fatto festeggiare la ricorrenza di lei nel giorno della Santissima Trinit\u00e0.\nFra' Bartolo Palmieri mantenne dunque la parola e nella citt\u00e0 di Pisa si festeggi\u00f2 ogni anno il culto di Santa Ubaldesca, stabilito da Papa Sisto V nel giorno 28 maggio."}
{"id": "1487559", "revid": "1543377", "url": "https://it.wikipedia.org/wiki?curid=1487559", "title": "Timecode display", "text": "Il Timecode display \u00e8 una tecnica che consente di visualizzare una versione direttamente leggibile del Timecode SMPTE, inserita nell'immagine televisiva. Di solito questa tecnica viene utilizzata su una delle uscite monitorie di videoregistratori e apparati simili, oppure viene registrata su copie del materiale originale, come riferimento o come base per il montaggio offline, di solito su un DVD o un nastro VHS. \nLa maggior parte dei videoregistratori per uso professionale pu\u00f2 inserire il timecode su un segnale video composito oppure SDI da usare come monitoria, insieme di solito allo stato della macchina e, di volta in volta, messaggi di errore o menu di configurazione.\nI nastri registrati con il timecode visualizzato sono noti in gergo come \"copie timecodate\" o \"copie TC display\".\nIl timecode pu\u00f2 essere inserito sul video anche da un dispositivo appositamente dedicato, detto \"inseritore di timecode\", che riceve in ingresso il video e il timecode e li combina in uscita. Il timecode in ingresso pu\u00f2 essere ricavato sia dal Timecode verticale presente sul video che da un timecode longitudinale separato.\nGeneratori/lettori di timecode indipendenti hanno di solito la stessa funzione come opzione. \nAlcuni tipi di telecamera amatoriale, come le telecamere DV, possono leggere il timecode dal nastro e inserirlo sulla loro uscita video, insieme ad altre informazioni di funzionamento. Questo avviene sul video composito in uscita dalla telecamera ma non sul flusso digitale firewire. Sul video acquisito tramite questa interfaccia, invece, il timecode \u00e8 presente nei metadati, e alcuni software, come DVMP Pro1, sono in grado di inserirlo in maniera visibile sul video in formato AVI DV.\nIn alcuni casi, i moderni sistemi di montaggio possono impiegare delle tecniche OCR per leggere il timecode display se non ne \u00e8 disponibile alcun altro tipo ma, solitamente, in questo case si acquisisce il materiale con un timecode generato al momento dell'acquisizione.\nSi veda anche.\nTecnologie correlate\nNote.\n1DVMP Pro - Software per inserire timecode e altri metadati in file AVI DV."}
{"id": "1487560", "revid": "1573940", "url": "https://it.wikipedia.org/wiki?curid=1487560", "title": "Chiesa di Sant'Agostino (Reggio Calabria)", "text": "La chiesa di Sant'Agostino \u00e8 un edificio sacro di Reggio Calabria che si trova in piazza Mezzacapo, erroneamente chiamata dai reggini piazza Sant'Agostino.\nLa chiesa, in stile romanico-bizantino, ha un'insolita struttura se confrontata con le altre chiese della citt\u00e0. Presenta infatti alcune cupole di diversa grandezza ai lati, in corrispondenza dell'abside, delle navate e del campanile.\nAll'interno l'altare maggiore e le navate sono illuminati da lampadari realizzati in ferro battuto.\nNella navata sinistra vi sono:\n\u00c8 presente, inoltre, un'interessante tela dei Santi Filippo e Giacomo, cui \u00e8 anche dedicato il tempio."}
{"id": "1487562", "revid": "115233", "url": "https://it.wikipedia.org/wiki?curid=1487562", "title": "Lettura della mano", "text": ""}
{"id": "1487565", "revid": "115233", "url": "https://it.wikipedia.org/wiki?curid=1487565", "title": "Chirologia", "text": ""}
{"id": "1487566", "revid": "115233", "url": "https://it.wikipedia.org/wiki?curid=1487566", "title": "Chirognomia", "text": ""}
{"id": "1487567", "revid": "115233", "url": "https://it.wikipedia.org/wiki?curid=1487567", "title": "Chiromante", "text": ""}
{"id": "1487570", "revid": "115233", "url": "https://it.wikipedia.org/wiki?curid=1487570", "title": "Chirologo", "text": ""}
{"id": "1487571", "revid": "115233", "url": "https://it.wikipedia.org/wiki?curid=1487571", "title": "Lettore della mano", "text": ""}
{"id": "1487587", "revid": "400694", "url": "https://it.wikipedia.org/wiki?curid=1487587", "title": "Bonagiunta da Cascina", "text": "Biografia.\nTradusse molte opere dall'arabo al latino.\nCon certezza sappiamo che nel 1265 ebbe l'incarico di tradurre dall'arabo in latino il trattato di pace tra la Repubblica Pisana e il Bey di Tunisi."}
{"id": "1487589", "revid": "729019", "url": "https://it.wikipedia.org/wiki?curid=1487589", "title": "Battaglia di Arachova", "text": "La battaglia di Arachova ebbe luogo nei giorni 18-24 novembre 1826, nei pressi del borgo di Arachova, nel nord-ovest della Beozia.\nContesto.\nNel 1821 aveva avuto inizio la Guerra d'indipendenza greca: non solo i rivoltosi si erano assicurati il controllo di numerose fortezze nella Grecia continentale, ma controllavano una nutrita marina irregolare, che faceva base sulle moltissime isole dell'Egeo le quali, in gran numero, avevano scacciato residenti ed amministratori turchi. Accadde cos\u00ec che il sultano Mahmud II chiedesse aiuto al suo vassallo, il \"wali\" d'Egitto Mehmet Ali. Questi incaric\u00f2 il figlio Ibrahim Pasha, nominato governatore della Morea, che giunse con un corpo di spedizione forte di 17.000 uomini a Modone, l'11 febbraio 1825.\nAntefatti.\nL\u00ec, dopo aver respinto gli Elleni alla battaglia di Sfacteria, Ibrahim Pasha procedette all'invasione, in due direzioni:\nL'assedio di Atene.\nDopo di che, il 3 giugno, 10.000 reduci dall'assedio di Missolungi, posero campo sotto Atene. Gi\u00e0 il 3 agosto 1826, gli assalitori ebbero ragione delle vecchie mura. Dopo di che presero ad assediare l'acropoli.\nTale assedio, in effetti, colpiva al cuore la rivolta, mirando al'l'ultima grande fortezza, oltre a Nauplia (e le forti isole di Idra ed Egina, sull'antistante golfo Saronico). Quella conquista avrebbe determinato una svolta strategica al conflitto.\nLa battaglia.\nDa quel momento l'azione degli insorti greci presero a concentrarsi sulla liberazione dell'acropoli dall'assedio. Un ruolo significativo in questi tentativi doveva avere Georgios Karaiskakis, a capo degli insorti in Grecia centrale, che gli Ottomani definivano \"Rumelia\". \nQuesti aveva fatto una puntata verso Atene, evidentemente infrutturosa. Da l\u00ec era rientrato in Rumelia, con l'intenzione dichiarata di disturbare le linee di approvvigionamento turche da nord. Una manovra utile se si considera che gli insorti ebbero sempre una certa superiorit\u00e0 sul mare, potendo contare sulla vasta flotta mercantile e la numerosa marineria.\nCol\u00e0 agganci\u00f2 una colonna turca al comando di Mustafa Bey, il giorno 18 novembre. E, entro sei giorni, fu in grado di sconfiggerla e quasi annientarla. Liberando il sito di Arachova.\nConseguenze.\nLo scontro ebbe particolare risonanza, nel generale quadro delle sconfitte subite dagli insorti in quei mesi. Ma non mut\u00f2 certamente le sorti del conflitto: l'Acropoli di Atene cadde il 24 maggio 1827. Restava ad Ibrahim Pasha ed ai suoi alleati turchi solo da prendere la grande fortezza veneziana di Nauplia (e poi spazzare le isole).\nMa era, ormai, troppo tardi. Dal momento che le disgrazie elleniche avevano ormai spinto le potenze cristiane a sostenere gli insorti. Di l\u00ec a pochi mesi, infatti, il 20 ottobre 1827, la guerra registr\u00f2 una svolta decisiva con la distruzione della flotta turco-egiziana alla della battaglia di Navarino e la successiva spedizione di Morea anglo-francese, che aveva costretto al ritiro il corpo di spedizione egiziano di Ibrahim Pasha, eppoi sloggiato le scarse guarnigioni turche."}
{"id": "1487592", "revid": "3115", "url": "https://it.wikipedia.org/wiki?curid=1487592", "title": "Disabilit\u00e0 nei cartoni animati", "text": "Fra le varie iniziative spese per sensibilizzare l'opinione pubblica in favore delle problematiche legate alla condizione di disabilit\u00e0, v'\u00e8 stata anche la veicolazione di messaggi sensibilizzanti attraverso il mezzo del cartone animato. Nei metraggi animati sotto elencati i disabili diventano protagonisti delle storie e delle situazioni narrate, mostrando la disabilit\u00e0 come una \"diversa abilit\u00e0\" o, come nel caso dei \"Muscoli di cartone\", si mostrano le piccole grandi tragedie di chi non \u00e8 in grado di essere autosufficiente."}
{"id": "1487593", "revid": "729019", "url": "https://it.wikipedia.org/wiki?curid=1487593", "title": "Arterite", "text": "L'arterite \u00e8 un'infiammazione delle arterie, legata ad un processo infettivo o autoimmune.\nTipi di arterite.\nSono state descritte varie tipologie di arterite, generalmente legate a specifiche zone corporee o organi:\nSintomatologia.\nLa sintomatologia \u00e8 generalmente aspecifica e ricalca quella di qualsiasi stato infiammatorio, con febbre e astenia.\nAlcune tipologie di arterite possiedono tuttavia dei sintomi legati alla zona interessata: ad esempio, l'arterite di Horton tende a manifestarsi con forti cefalee.\nDiagnosi.\nTrattandosi di un'infiammazione \u00e8 possibile rinvenire le alterazioni laboratoristiche tipiche di questo stato, come:\nLa diagnosi specifica della tipologia di arterite richiede l'esecuzione di indagini strumentali.\nL'arterite di Takayasu pu\u00f2 essere facilmente visualizzata tramite un'angiografia o una TC con mezzo di contrasto, che permettono di identificare agevolmente le manifestazioni granulomatose a livello dei grandi vasi. Stadi precoci della malattia possono essere individuati tramite risonanza magnetica, che presenta una risoluzione migliore rispetto alle altre metodiche.\nLa diagnosi di arterite di Horton richiede generalmente l'esecuzione di una biopsia a livello dell'arteria temporale.\nTrattamento.\nIl trattamento di base prevede l'impiego di glucocorticoidi, che tuttavia vanno dosati a seconda della comparsa o meno di effetti collaterali, oltre che ovviamente in base alla risposta alla terapia.\nLe arterite di eziologia autoimmune possono giovarsi di varie terapie biologiche, che risultano pi\u00f9 gestibili e meno propense a dare effetti avversi."}
{"id": "1487606", "revid": "155118", "url": "https://it.wikipedia.org/wiki?curid=1487606", "title": "Polovesi", "text": ""}
{"id": "1487610", "revid": "484362", "url": "https://it.wikipedia.org/wiki?curid=1487610", "title": "Lega giordana professionistica", "text": "La Lega giordana professionistica (, \"Dawri Al-Urduniyi Lilmuhtarifin\", \"Lega giordana per professionisti\") \u00e8 la massima divisione del campionato giordano di calcio, comprendente 12 squadre. Fu istituita nel 1944.\nFormato.\nLa massima divisione calcistica giordana vede la partecipazione di 12 squadre, che si affrontano in partite di andata e ritorno da marzo a novembre, per un totale di 22 partite per ogni squadra. Le due compagini classificatesi agli ultimi due posti della classifica retrocedono in Prima Divisione, il secondo livello calcistico nazionale. La squadra vincitrice del campionato si qualifica alla fase a gironi dell'AFC Champions League, la seconda classificata alla fase a gironi della Coppa dell'AFC insieme alla compagine che vince la Coppa di Giordania.\nCapocannonieri.\nPer stagione.\nFonte:\nClassifica di tutti i tempi.\nFonte:"}
{"id": "1487616", "revid": "287204", "url": "https://it.wikipedia.org/wiki?curid=1487616", "title": "V League 1", "text": "La V League 1 (vietnamita \"Gi\u1ea3i B\u00f3ng \u0111\u00e1 V\u00f4 \u0111\u1ecbch Qu\u1ed1c gia Vi\u1ec7t Nam\") \u00e8 la massima competizione calcistica del Vietnam, istituita nel 1980. \u00c8 composta da 14 squadre. \nFormato.\nLa competizione si svolge in gare di andata e ritorno per un totale di 26 partite. L'ultima della classifica retrocede nella seconda divisione vietnamita, mentre la prima classificata, oltre a vincere il campionato, partecipa anche ai turni di qualificazione alla AFC Champions League. Per quanto riguarda gli spareggi, la penultima del campionato sfida la squadra piazzatasi seconda nella V League 2 in un unico turno, al fine di determinare quale delle due squadre parteciper\u00e0 al campionato di massima serie dell'anno seguente. \nSquadre.\nStagione 2021.\nSponsorizzazioni.\nDalla stagione 2001 ad oggi, il campionato \u00e8 stato sponsorizzato da 10 compagnie diverse, le quali sono:"}
{"id": "1487622", "revid": "903399", "url": "https://it.wikipedia.org/wiki?curid=1487622", "title": "Davide Bruttini", "text": "Carriera.\nDopo il titolo nazionale juniores con la Virtus Siena, viene tesserato dalla Fortitudo Bologna per l'esordio in A1 nel 2005.\nNel 2006-2007, dopo aver iniziato la stagione con il team bolognese, scende di categoria passando in prestito a Castelletto Ticino, dove disputa un buon campionato.\nA luglio del 2007 ritorna nella massima serie, giocando per la maglia di Capo d'Orlando, arrivando alla convocazione in azzurro per una tre-giorni di test voluta da coach Carlo Recalcati\nNel 2008, dopo aver esordito in nazionale si trasferisce a Brindisi in Legadue, ma a febbraio passa ad Imola dove si ferma fino all'estate del 2012\nDopo una stagione a Veroli condizionata dagli infortuni, nel 2013 firma per la Junior Casale.\nPer la stagione 2014-15 rimane in categoria per trasferirsi a Forl\u00ec.\nIl 31 dicembre 2014 firma un contratto con la PMS Torino dove va a sostituire Valerio Amoroso.\nL'11 luglio 2015 passa al Basket Brescia Leonessa.\nIl 25 gennaio 2017 lascia Brescia dopo pi\u00f9 di un anno e mezzo rescindendo il suo contratto, per poi firmare il giorno successivo, con la societ\u00e0 di Legadue.\nIl 5 luglio dello stesso anno, firma con il Treviso Basket.\nIl 12 luglio 2018 viene ingaggiato dall'Orlandina Basket dove firma un contratto biennale, facendo cos\u00ec ritorno dopo dieci anni, nella societ\u00e0 siciliana..\nNell'estate del 2019 fa il proprio ritorno a Forl\u00ec, alla Pallacanestro Forl\u00ec 2.015. Nonostante l'interruzione del campionato a stagione in corso a causa dell'emergenza sanitaria, trova l'accordo col club forlivese e il 30 giugno 2020 rinnova il proprio accordo col club del presidente Giancarlo Nicosanti anche per il campionato 2020/21."}
{"id": "1487626", "revid": "186518", "url": "https://it.wikipedia.org/wiki?curid=1487626", "title": "Esporte Clube do Santo Andr\u00e9", "text": ""}
{"id": "1487630", "revid": "117651584", "url": "https://it.wikipedia.org/wiki?curid=1487630", "title": "Jacar\u00e9", "text": ""}
{"id": "1487638", "revid": "486946", "url": "https://it.wikipedia.org/wiki?curid=1487638", "title": "Campionato di Calcio del Mato Grosso", "text": ""}
{"id": "1487639", "revid": "1865216", "url": "https://it.wikipedia.org/wiki?curid=1487639", "title": "Jean Bart", "text": "Si \u00e8 reso celebre per le sue imprese marine al servizio della Francia durante le guerre di Luigi XIV, per cui combatt\u00e9.\nBiografia.\nCorsaro di Dunkerque proveniente da famiglia di marinai e militari, corsari dunkerchesi, secondogenito di Jean-Cornil Bart (1619-1668), che combatt\u00e9 per le Province Unite e Catherine, nata Jansen Rodrigues, di origini spagnolo-fiamminghe. Un suo antenato, Michel Jacobsen, era stato viceammiraglio per la Spagna e cos\u00ec molti altri antenati, capitani di navi pirate al servizio di Dunkerque e prosegue coi fratelli e i discendenti, tutti corsari al servizio della Marina Francese.\nDunkerque pass\u00f2 alla Spagna il 16 settembre 1652. Gi\u00e0 con la Battaglia delle Dune, il 23 giugno 1658, l'armata di Turenne riprese Dunkerque agli spagnoli, la sera stessa Luigi XIV trasfer\u00ec la citt\u00e0 agli inglesi, allora alleati.\nA undici anni e otto mesi, Jean Bart, allora suddito britannico, si imbarca come mozzo su una nave di contrabbandieri. Il 2 dicembre 1662, Luigi XIV entra a Dunkerque togliendo la citt\u00e0 agli inglesi di Carlo II. Nel 1666 la Francia si allea con le Province Unite contro l'Inghilterra. Cornil Bart (padre di Jean) muore al servizio degli olandesi durante l'attacco di un vascello inglese. L'equipaggio del Cochon Gras, sul quale Jean si era imbarcato come luogotenente, \u00e8 incaricato di sorvegliare gli inglesi. In estate, Jean si arruola come marinaio sul \"Les Sept Provinces\", nave della flotta olandese, agli ordini del Viceammiraglio Michiel Van Ruyter.\nNel 1667 la flotta delle Province Unite risale il Tamigi e assedia Londra, quindi inglesi e olandesi siglano il trattato di Breda. Ruyter affida a Jean Bart il comando di un brigantino: \"Le Canard Dor\u00e9\".\nCorsaro al servizio del Re di Francia nella Guerra Olandese (1672-1678).\nNel 1672 Luigi XIV dichiar\u00f2 guerra contro l'Olanda (guerra olandese), Jean Bart era in servizio come sottotenente su un bastimento leggero e decide di tornare in Francia con l'amico Charles Keyser. Nel 1673, si imbarca come secondo a bordo dell'\"Alexander\", sotto gli ordini di Willem Dorne, di praticare la guerra corsara. L'anno successivo, diviene comandante del \"Re Davide\", galeone armato di due cannoni. Il 2 aprile 1674, ottiene la sua prima cattura di un vascello olandese. Il 17 febbraio l'Inghilterra firma la pace con le Province Unite Olandesi, gi\u00e0 alleate della Spagna. Il 6 aprile Bart conquista un'imbarcazione inglese, il 16 maggio uno olandese. Quell'anno, si fece protagonista di altre otto conquiste. Nell'aprile 1676 si imbarca su \"La Royale\", munita di otto cannoni, con la quale sequestra quattro imbarcazioni da pesca. Poi a bordo del \"Grand Louis\", cattura altre ventotto imbarcazioni. Nel mese di settembre, la Francia dichiara guerra alla Lega Anseatica. Ad Amburgo \"La Royale\" viene assalita ma Bart raggiunge Dunkerque.\nIl 3 febbraio 1675, all'et\u00e0 di venticinque anni, si sposa con la sedicenne Nicole Goutier o Gontier (1659-1682), figlia di un ricco immobiliarista, con grande dote); come dono di nozze ottiene il comando de \"L'Esp\u00e9rance\", una fregata leggera dotata di 10 cannoni, che aveva catturato alle Province Unite. Grazie ad essa, quest'anno cattur\u00f2 venti bastimenti.\nNel 1676 incontra una flotta di \"busses\", scortata da una fregata di 12 cannoni che attacca e di cui conquista tre bastimenti e la fregata. Quattro giorni dopo, cattura altre dieci \"busses\" e una fregata di 12 cannoni. Incaricato da armatori privati, di comandare una fregata di 24 cannoni e 150 marinai d'equipaggio, ha scoperto, insieme ad altri quattro corsari, una flotta mercantile scortata da tre fregate, che raggiungono a Ostenda e conquistano dopo una battaglia di tre ore. Il 7 settembre 1676, conquista una fregata olandese di 36 cannoni di scorta a molti busses. Nel 1676 il numero delle catture di Jean Bart \u00e8 pari a quante catturate nei diciassette anni precedenti e ci\u00f2 attira l'attenzione del ministro della marina Colbert e dello stesso re, che gli invia una catena d'oro come ricompensa delle imprese.\nA bordo de \"La Palme\", fregata munita di ventiquattro cannoni, Jean Bart salp\u00f2 ne 1677 alla testa di una flotta di sei navi, catturando una ventina di imbarcazioni. A bordo del \"Dauphin\", fregata di quattordici cannoni, Jean Bart cattur\u00f2 un quattro alberi olandese. Al largo dell'isola di Texel, nel giugno 1678, una piccola flotta di quattro navi comandata da Jean Bart, affront\u00f2 la \"Schiedam\", fregata di 24 cannoni della flotta olandese. Nonostante Jean fosse stato gravemente ferito alle mani e al viso da una granata ed un proiettile gli avesse portato via strisce di carne dalle gambe, la Schiedam fu tuttavia catturata e rimorchiata a Dunkerque. A bordo della nave corsara \"Mars\" dotata di ventisei cannoni, riesc\u00ec ancora a catturare diverse navi prima che il 10 agosto, Francia e Paesi Bassi firmassero il Trattato di Nimega, che pose fine alla guerra.\nMor\u00ec di pleurite a 51 anni. Fu seppellito nella chiesa di Saint-Eloi nella sua citt\u00e0 natale."}
{"id": "1487642", "revid": "117794438", "url": "https://it.wikipedia.org/wiki?curid=1487642", "title": "Stockmann", "text": "Stockmann \u00e8 una catena europea di supermercati di origine finlandese, operante prevalentemente nel nord Europa.\nLa societ\u00e0, attualmente quotata in borsa, \u00e8 nata nel 1862 ed \u00e8 impegnata nel settore della grande distribuzione organizzata.\nLe tre divisioni di Stockmann sono la \"Department Store Division\", \"Hobby Hall\", specializzata nelle vendite on-line e catalogo, e \"Sepp\u00e4l\u00e4\", i negozi di moda. Stockmann inoltre vendeva autovetture attraverso la Stockmann Auto, ma dovutamente alle nuove direttive EU concernenti la vendita di veicoli, la societ\u00e0 ha preannunciato nei primi mesi del 2006 la volont\u00e0 di dismettere la propria divisione auto in tre altri rivenditori concessionari. Stockmann opera in Finlandia, Estonia, Lettonia, Lituania e Russia.\nStoria.\nStockmann fu fondata da Georg Franz Stockmann, un commerciante tedesco originario di Lubecca. Nel 1859 Stockmann divenne il direttore di un magazzino in Piazza del Senato a Helsinki.\nNel 1862 G.F. Stockmann acquis\u00ec la propriet\u00e0 del magazzino e Stockmann era ufficialmente fondata. \nNel 1902 la societ\u00e0 cambi\u00f2 denominazione in \"G.F. Stockmann Aktiebolag\". I proprietari erano Stockmann ed i suoi due figli, Karl e Frans. Nel 1930 fu completata la costruzione del grande palazzo sede principale degli attuali grandi magazzini, con la realizzazione di porte girevoli, una fonta d'acqua e ascensori. Stockmann compr\u00f2 nello stesso anno anche una libreria, la \"Akateeminen kirjakauppa\".\nLa prima trasmissione televisiva in Finlandia \u00e8 stata realizzata e trasmessa dai grandi magazzini Stockmann nel 1950. Nella stessa decade, Stockmann apr\u00ec un nuovo grande magazzino a Tampere. Nel 1982 Stockmann ha inaugurato un punto vendita a Turku. Nel 1986 furono ideati i \"giorni pazzi\" (\"hullut p\u00e4iv\u00e4t\") che divennero presto un evento.\nNel 1996, venne inaugurato il primo punto punto vendita in Estonia, a Tallinn. Il primo supermercato a Mosca era gi\u00e0 aperto nel 1989, ma su larga scala venne inaugurato solo nel 1998. Nel 2003 il primo grande magazzino veniva aperto a Riga.\nPunti vendita.\nStockmann ha sette grandi magazzini, librerie accademiche e svariati punti vendita in Finlandia. I grandi magazzini Stockmann nel centro di Helsinki sono i pi\u00f9 grandi dei paesi nordici. Stockmann ha punti vendita a Helsinki, Tampere, Espoo, Turku, Vantaa e Oulu in Finlandia ed anche a Tallinn (Estonia), Riga (Lettonia) e Mosca (Russia). In Russia ci sono inoltre altri 7 Zara stores e 3 Bestseller stores ed un outlet store a Mosca, e due negozi di specialit\u00e0 ed un Bestseller store a San Pietroburgo.\nHobby Hall.\nHobby Hall \u00e8 la pi\u00f9 grande azienda finlandese di vendite per corrispondenza ed on-line. Hobby Hall \u00e8 la pi\u00f9 grande azienda di vendite per corrispondenza anche in Estonia, con un punto vendita in Tallinn. \nNell'aprile 2016, Stockmann ha annunciato la vendita di Hobby Hall a SGN Group.\nNel marzo 2018, Hobby Hall si \u00e8 fusa con Hansapost, il pi\u00f9 grande negozio online dell'Estonia, e nel gennaio 2019 le societ\u00e0 sono state fuse in Hobby Hall Group O\u00dc.\nNel dicembre 2019, \u00e8 stato riferito che la propriet\u00e0 di Hobby Hall sarebbe stata completamente trasferita all'Estonia e l'estone Wraith Invest O\u00dc ora sar\u00e0 proprietaria della societ\u00e0 al 100%.\nSepp\u00e4l\u00e4.\nSepp\u00e4l\u00e4 costituiva una delle pi\u00f9 diffuse catene di negozi di moda in Finlandia, con oltre 120 negozi in Finlandia e 14 in Estonia. Inoltre, esistevano numerosi negozi Sepp\u00e4l\u00e4 in Russia, Lettonia and Lituania. \nStockmann ha venduto Sepp\u00e4l\u00e4 a Eveliina e Timo Melentjeff nel 2015.\nSepp\u00e4l\u00e4 Oy e Sepp\u00e4l\u00e4 Finland Oy sono state dichiarate fallite il 15 settembre 2017."}
{"id": "1487644", "revid": "129558", "url": "https://it.wikipedia.org/wiki?curid=1487644", "title": "Jacar\u00e8", "text": ""}
{"id": "1487648", "revid": "42081", "url": "https://it.wikipedia.org/wiki?curid=1487648", "title": "Angelo Maria Rosario Lomaglio", "text": ""}
{"id": "1487651", "revid": "1745361", "url": "https://it.wikipedia.org/wiki?curid=1487651", "title": "Aventino (mitologia)", "text": "Nella mitologia greca, Aventino era il nome di uno dei figli di Eracle e di Rea\nDivent\u00f2 re degli Albani. Si un\u00ec successivamente a Turno nella guerra contro Enea.\nDal nome di questo personaggio mitico potrebbe derivare quello del colle Aventino (Roma)."}
{"id": "1487652", "revid": "307923", "url": "https://it.wikipedia.org/wiki?curid=1487652", "title": "Autoleone", "text": "Nella mitologia greca, Autoleone o Autoleonte \u00e8 uno dei famosi guerrieri che si distinse nella guerra di Troia.\nNella mitologia.\nAutoleone era un condottiero di Crotone. Di lui si racconta un episodio nell'Iliade.\nDurante la guerra contro i locresi aveva invaso la zona che in vita apparteneva ad Aiace d'Oileo, e rimase dal suo spettro ferito.\nPer riuscire a guarire Autoleone cerc\u00f2, riuscendoci, di placare la rabbia del morto, dovendo offrire un sacrificio nell'isola di Leuca, grazie al consiglio di un oracolo che aveva ricevuto."}
{"id": "1487654", "revid": "1745361", "url": "https://it.wikipedia.org/wiki?curid=1487654", "title": "Austro", "text": "Austro () o Noto od Ostro \u00e8 un personaggio della mitologia greca, la personificazione del Vento del Sud, figlio del titano Astreo e di Eos.\nViene rappresentato come un anziano eternamente pregno d'acqua, altissimo e con il viso che arrivava fin sopra le nubi.\nMitologia.\nAustro portava con s\u00e9 caldo e pioggia, viveva nel profondo sud e possedeva un fiato talmente ardente che con esso bruciava intere citt\u00e0 e vascelli. \nEra associato con il vento caldo disseccante dell'ascesa di Sirio dopo l'estate e si pensava che portasse le tempeste di fine estate e autunno di conseguenza era temuto come un distruttore di raccolti.\nEsiodo invece cita questo e gli altri tre venti come una benedizione per gli uomini.\nNella mitologia romana l'equivalente era Auster, l'incarnazione del vento di scirocco."}
{"id": "1487655", "revid": "1442080", "url": "https://it.wikipedia.org/wiki?curid=1487655", "title": "Hypsiprymnodon moschatus", "text": "Il ratto canguro muschiato (Hypsiprymnodon moschatus ) \u00e8 una specie di marsupiale delle dimensioni di un ratto diffusa nelle foreste pluviali della Nuova Guinea e dell'Australia nord-orientale. Nonostante alcuni scienziati lo considerino come appartenente ad una sottofamiglia (Ipsiprimnodontini, Hypsiprymnodontinae) della famiglia dei Potoroidi, le classificazioni pi\u00f9 recenti lo pongono nella famiglia degli Ipsiprimnodontidi insieme ad altre specie preistoriche di ratti canguro. Questo animale, il pi\u00f9 piccolo tra tutti i Macropodiformi, ha un'andatura quadrupede ed \u00e8 attivo solamente di giorno. Lungo circa 23\u00a0cm, si nutre di frutti caduti, ma anche di piccoli invertebrati.\nSi sposta estendendo prima le zampe anteriori e poi portando in avanti entrambe le posteriori.\nLa femmina d\u00e0 alla luce due o tre piccoli, che rimarranno nel marsupio per circa 21 settimane."}
{"id": "1487658", "revid": "149726", "url": "https://it.wikipedia.org/wiki?curid=1487658", "title": "Ratto canguro muschiato", "text": ""}
{"id": "1487660", "revid": "149726", "url": "https://it.wikipedia.org/wiki?curid=1487660", "title": "Hypsiprymnodon", "text": ""}
{"id": "1487661", "revid": "767487", "url": "https://it.wikipedia.org/wiki?curid=1487661", "title": "Hypsiprymnodontidae", "text": "Gli Ipsiprimnodontidi (Hypsiprymnodontidae ) sono una famiglia di Macropodiformi costituita da uno dei due generi comprendenti animali noti comunemente come ratti canguro. A questo genere appartiene attualmente una sola specie, il ratto canguro muschiato, diffuso in Australia settentrionale e Nuova Guinea. Tra le specie estinte, ricordiamo il gigantesco \"Propleopus\", vissuto nel Pleistocene, ed \"Ekaltadeta\", dalle spiccate attitudini carnivore."}
{"id": "1487662", "revid": "580", "url": "https://it.wikipedia.org/wiki?curid=1487662", "title": "Ausia", "text": "Nella mitologia greca, Ausia era una delle ninfe.\nFu l'amata sposa di Proteo, figlio di Oceano e della nereide Teti, da cui ebbe una figlia, chiamata Mera, dalla quale deriva il nome del fiume omonimo."}
{"id": "1487663", "revid": "149726", "url": "https://it.wikipedia.org/wiki?curid=1487663", "title": "Ipsiprimnodontidi", "text": ""}
{"id": "1487664", "revid": "1566286", "url": "https://it.wikipedia.org/wiki?curid=1487664", "title": "Grecia Colmenares", "text": "Biografia.\nUn giorno, nel 1976, a soli 13 anni, durante un casting organizzato dalla rete tv RCTV, incontr\u00f2 un produttore che la volle per una comparsa nella telenovela \"Angelica\" con Mayra Alejandra. Fu cos\u00ec che inizi\u00f2 la sua carriera di attrice. Inizialmente partecip\u00f2 con ruoli di supporto, tra la fine degli anni settanta e l'inizio degli anni ottanta, periodo della sua adolescenza, a telenovelas con protagoniste altre attrici. \nNel 1981, arriva la sua prima grande occasione, ovvero quella di interpretare il suo primo ruolo da protagonista assoluta in una telenovela: \"Rosalinda\", con Carlos Olivier. Nel 1985, dopo aver realizzato la telenovela \"Azucena\" con Javier Vidal, la RCTV le offr\u00ec di interpretare la protagonista della telenovela \"Topazio\". La bellissima attrice accett\u00f2 e realizz\u00f2 la telenovela insieme a V\u00edctor C\u00e1mara mettendo in scena un'interpretazione che fece innamorare l'intero Venezuela.\nQuesta soap le fece vivere il momento di maggior splendore nel suo Paese. Inoltre riusc\u00ec in seguito ad ottenere un successo ancor pi\u00f9 vasto, in tutta l'America Latina ed anche in Europa. Non a caso fu la prima che venne doppiata anche in inglese. Da qui in poi tutti i suoi lavori iniziano ad arrivare anche in Italia, diventando il volto di culto di una delle reti Mediaset: Rete 4. A quel punto della sua carriera, Grecia ricevette due differenti e opposte offerte.\nLa prima dalla Coral, che diventer\u00e0 presto l'emblema di tutto il genere ed entrer\u00e0 a pieno diritto nella storia della televisione. L'altra offerta fu quella di realizzare una telenovela in Argentina, cosa che avrebbe costituito un cambio radicale nella carriera di Grecia. Lei, inaspettatamente dalle previsioni, accett\u00f2 quest'ultima proposta. Nel 1985 quindi si trasfer\u00ec a Buenos Aires, in Argentina ed inizi\u00f2 cos\u00ec una nuova vita sia privata che artistica.\nQuell'anno realizz\u00f2 la telenovela \"Maria de Nadie\" (in Italia approdata con il titolo \"Maria\" prima su Odeon TV e poi, con un nuovo doppiaggio, su Rete 4), che ebbe un enorme successo tanto in Argentina quanto in tutti gli altri paesi in cui fu trasmessa. Nel 1987 realizz\u00f2 una nuova telenovela intitolata \"Grecia\", la cui trama si basava sulla favola di Cenerentola e senza dubbio non riscosse il successo sperato in Argentina ma che invece ebbe un certo seguito in altri paesi del mondo. \nL'anno successivo gir\u00f2 \"Pasiones\", nella quale interpret\u00f2 una contadina innamorata del suo padrone. L'opera ottenne un successo assolutamente clamoroso, soprattutto in Italia e in Europa. Dopo una breve pausa, Grecia torn\u00f2 nel 1989 con \"Rebelde\" (\"Ribelle\" in Italia), la storia di Romeo e Giulietta adattata ai tempi moderni, un nuovo grandissimo successo tanto in America Latina quanto in Europa che le spian\u00f2 la strada per varie co-produzioni in Italia e Spagna. \nTra la fine del 1990 ed il 1991, dopo la realizzazione di una minitelenovela intitolata \"Romanzo\", inizi\u00f2 la realizzazione di una super co-produzione tra Argentina e Italia per la quale furono girate scene anche in Sicilia, al Sestri\u00e8re, a Genova ed a Roma. La fattura tecnica fu impeccabile e la coppia di protagonisti Colmenares - Jorge Mart\u00ednez fu egregiamente affiancata da altri grandi attori. La telenovela si chiamava \"Manuela\" e Grecia vi interpretava per la prima volta un doppio ruolo di due sorellastre.\nLe due sorelle erano Manuela buona e dolce e Isabel perfida e fredda. La notoriet\u00e0 che ne deriv\u00f2 fu immensa (in Italia vinse un Telegatto nel 1992) e raggiunse anche paesi come Francia, Germania, Russia. L'anno successivo si concretizz\u00f2 una co-produzione tra la rete italo-spagnola Telecinco e l'Argentina dal titolo \"Primer amor\", che in Italia and\u00f2 in onda con il titolo \"Primo amore\" sempre su Rete 4. \nContemporaneamente Grecia gir\u00f2 anche un'altra super co-produzione italo-argentina intitolata \"M\u00e1s all\u00e1 del Horizonte\" (in Italia \"Milagros\"), con Osvaldo Laport, nella quale interpretava nuovamente un doppio ruolo, ma questa volta quello di una madre (Maria) e di sua figlia (Milagros). Ottenne per questo lavoro un successo molto vasto e numerosi premi. Nel 1994 la casa di produzione messicana Televisa le offr\u00ec di girare in Argentina la telenovela \"El dia que me quieras\", in Italia: \"La voce del Signore\", nuovamente al fianco del collega Laport.\nNel 1996 fu realizzato \"Amor Sagrado\", telenovela in costume prodotta tra Italia ed Argentina, ed intitolata in italiano \"I due volti dell'amore\", dove per la seconda volta interpretava il doppio ruolo di due sorelle antitetiche (Eva ed Angelica). Nel 1998 Grecia partecipa ad una stagione di una telenovela rivolta agli adolescenti, prodotta da Cris Morena ed intitolata \"Chiquititas\". Nel 2000 realizza la sua ultima telenovela,\"Vidas Prestadas\", l'unica inedita in Italia, co-produzione tra Per\u00f9 e Venezuela. Nel 2019 partecipa alla quattordicesima edizione del reality \"L'isola dei famosi\", condotto da Alessia Marcuzzi su Canale 5.\nVita privata.\nFiglia di Grecia Mieussens, di origini francesi, e di Lisandro Ernesto Colmenares, ha quattro fratelli e una sorellastra. Si \u00e8 sposata in prime nozze col collega Henry Zakka; il matrimonio \u00e8 fallito ben presto, ma i due sono rimasti in ottimi rapporti (hanno anche lavorato spesso insieme).\nIl 4 settembre 1992 Grecia ha dato alla luce il suo unico figlio, Gianfranco (aveva pi\u00f9 volte dichiarato che se fosse nata una femmina l'avrebbe chiamata Italia, per ripagare l'incredibile affetto che il pubblico italiano le ha tributato), nato dal suo secondo matrimonio."}
{"id": "1487666", "revid": "1924342", "url": "https://it.wikipedia.org/wiki?curid=1487666", "title": "Dragostea din tei", "text": "Dragostea din tei () \u00e8 un brano del gruppo moldavo O-Zone.\nContenuta nell'album \"DiscO-Zone\", la canzone ha raggiunto la prima posizione in classifica in gran parte dell'Europa ed \u00e8 diventata uno dei tormentoni estivi del 2004.\nDescrizione.\nUscita inizialmente in Moldavia e Romania nel 2003, l'anno successivo la canzone \u00e8 divenuta un grande successo in tutto il mondo pur essendo cantata in lingua rumena; in Italia \u00e8 stata resa popolare soprattutto nell'interpretazione dance di Haiducii.\nIl titolo \u00e8 traducibile letteralmente con \"l'amore dal tiglio\" o \"amore sotto il tiglio\", ma il senso corrisponderebbe a \"l'amore a prima vista\" o \"l'amore non corrisposto\".\n\u00c8 molto noto il ritornello:\nLa canzone fu scritta e prodotta da Dan B\u0103lan, componente degli O-Zone assieme ad Arsenie Todira\u0219 e Radu S\u00e2rbu, e apparve per la prima volta nell'album \"DiscO-Zone\" del 2003.\nNel 2008 \"Dragostea din tei\" \u00e8 stata campionata in parte da T.I. e Rihanna per il loro singolo \"Live Your Life\" mentre nel 2012 \u00e8 stata ripresa dagli ItaloBrothers per il singolo \"My Life is a Party\".\nVideo musicale.\nIl video musicale mostra i tre componenti che volano su un aereo cantando la canzone: in un primo momento proprio il video venne deriso prima di ottenere successo in Italia tanto da entrare nella classifica \"Top of the Flops\", rubrica del programma televisivo di All Music \"Music Zoo\" che parodiava il celebre \"Top of the Pops\".\nTracce.\nCD singolo\nCD maxi\nCover di Haiducii.\nSempre nel 2004 venne pubblicata una cover di Haiducii, ancora di genere dance.\nNonostante abbia avuto successo in molti Paesi, arrivando in vetta nelle classifiche dei singoli pi\u00f9 venduti, il riscontro del pubblico \u00e8 stato minore rispetto alla versione originale.\nVideo musicale.\nIl video, realizzato da Cosimo Alem\u00e0, \u00e8 ambientato in un hotel e mostra un ragazzo che cerca qualcuno o qualcosa mentre Haiducii, in un'altra stanza, guarda ci\u00f2 che riprendono le telecamere ballando e cantando; il video si conclude con Haiducii che se ne va dall'hotel.\nAltre versioni.\nNel 2020 i cantanti Skar, Manfree, Vise e Francesca Brambilla hanno interpolato il ritornello del brano nel singolo \"Rimini Dubai\".\nNel 2021 la cantante tedesca Leony ha ripreso la melodia della canzone nel singolo \"Faded Love\"."}
{"id": "1487668", "revid": "1305772", "url": "https://it.wikipedia.org/wiki?curid=1487668", "title": "Alfons Rebane", "text": "\u00c8 stato il pi\u00f9 alto decorato soldato nazista baltico della seconda guerra mondiale appartenuto alle Waffen-SS baltiche con il grado di Obersturmbannf\u00fchrer.\nHa preso parte alla resistenza post-bellica contro l'occupazione sovietica e fu un fondatore delle bande dei Fratelli della foresta.\nBiografia.\nNel 1920 Alfons Vilhelm Robert Rebane, figlio di un dirigente di ferrovia, frequenta la scuola superiore di Narva. Dal 1926 al 1929 frequenta all'Universit\u00e0 di Tartu e si laurea con i massimi voti al Collegio estone di guerra. Presta servizio come ufficiale di fanteria nel convoglio armato \"Capitano Irv\" del primo Reggimento ferroviario armato come sottotenente nel 1929. Sposatosi nel 1931 con Agnia Soomets, hanno una figlia che muore prematuramente. Nel giorno dell'Indipendenza Estone il 24 febbraio 1920, Rebane \u00e8 promosso tenente. Dal 1935 al 1939 presta servizio come istrutture nella guardia volontaria nazionale nella contea di Viljandi, fra il 1939-1940 nel reggimento della contea di L\u00e4\u00e4nemaa. Dal gennaio al giugno 1940 Rebane era il Comandante di Lihula.\nOccupazione sovietica.\nRebane presta servizio come ufficiale dell'esercito estone fino a quando le truppe sovietiche non occupano nel 1940 la nazione. I sovietici sciolgono l'esercito estone ed arrestano e condannano a morte l'intero alto comando militare estone. Altri ufficiali pi\u00f9 giovani, come Rebane, vengono dismessi ed avviati coattivamente alla \"riabilitazione politica\" e quindi deportati. Nel 1941, svolgendo svariati lavori come muratore, Rebane fugge nella foresta. Forma le bande di irregolari anti-sovietici, autonominatisi \"Fratelli della foresta\" in Virumaa nelle aree a nord dell'Estonia, pattugliate dalle forze governative sovietiche.\nInizio guerra mondiale.\nDopo che la Germania acquisisce il controllo dell'Estonia, Rebane si mette al servizio dell'esercito nazista, entra nell'esercito tedesco e si reca a combattere contro i sovietici nel nord ovest della Russia, successivamente diviene capitano nel \"184esimo Battaglione di sicurezza\", incaricato della lotta antipartigiana e delle rappresaglie contro la popolazione; per questi \"servigi\" fu nominato maggiore del 658\u00ba \"Ost Battalion\" estone. Nel febbraio del 1944 l'unit\u00e0 del maggiore Rebane viene trasferita al fronte di Narva ed unita, il 2 marzo 1944, al 26\u00ba corpo di armata della Wehrmacht. Il 27 aprile 1944 l'unit\u00e0 confluisce nella Wehrmacht e Rebane viene reclutato nel ricostituito 20. Waffen-Grenadier-Division der SS. Viene promosso poi a colonnello del 47\u00ba Waffen-Grenadier Regiment. La divisione nazista estone gioca un ruolo significante nella Battaglia di Narva (1944) e nella Battaglia della Tannenberg line, resistendo alla nuova avanzata sovietica dell'Estonia fino al settembre 1944, quando sar\u00e0 sopraffatta nel crollo generale del fronte. L'unit\u00e0 di Rebane viene evacuata in Germania e si vede impiegata ancora in altre azioni sul Fronte orientale nella primavera del 1945. Riuscendo a sfuggire svariate volte all'accerchiamento sovietico, Rebane insieme ad un piccolo gruppo di estoni, nei giorni finali del conflitto, sfugge alla cattura dei russi ed organizza la resa agli alleati. I soldati che combatterono nella sua unit\u00e0 erano soliti riferirsi colloquialmente a Rebane come la \"volpe\" (\"Rebane\" significa proprio \"volpe\" in lingua estone).\nDecorazioni.\nRebane diventa il soldato estone pi\u00f9 decorato. Durante la sua attivit\u00e0 per l'Esercito Estone venne decorato come Croce bianca di terza classe della Guardia Nazionale e della Croce al Merito Lettone di Aizsargi. Come soldato tedesco venne premiato con la Croce di ferro di prima e seconda classe, la Croce al Merito di Guerra di seconda classe, della Medaglia del Fronte Orientale, della Ostvolk Medal d'argento per coraggio. Rebane \u00e8 stato anche decorato con la medaglia d'argento Combattimento ravvicinato, per i combattimento corpo a corpo durante 30 giorni di mancato supporto. Nell'aprile 1945 \u00e8 stato promosso a \"Waffen-Standartenf\u00fchrer\".\nRebane \u00e8 stato anche uno dei pochi non tedeschi ad essere stato decorato con la Croce di Cavaliere della Croce di Ferro, una delle maggiori onorificenze naziste. Fino al 1975, Rebane non ebbe conferma della veridicit\u00e0 delle voci riguardanti il conferimento di tale medaglia: negli ultimi convulsi giorni del Terzo Reich spesso non fu possibile far giungere ai decorandi n\u00e9 l'onorificenza n\u00e9 notizia del conseguimento della stessa. Poich\u00e9 gli archivi erano stati spostati in Inghilterra, si dovette attendere la loro riconsegna alle autorit\u00e0 della Germania federale nel 1975 perch\u00e9 si avesse conferma del riconoscimento da parte dell'ultimo presidente della Germania nazionalsocialista Karl D\u00f6nitz.\nDopoguerra.\nNel 1947 Rebane si trasferisce in Inghilterra e collabora negli anni cinquanta con il servizio segreto inglese MI6.\nNel 1961 Rebane si trasferisce in Germania dove rimarr\u00e0 sino alla sua morte nel 1976. Le ceneri di Rebane sono tornate in Estonia e seppellite con gli onori nel 1999."}
{"id": "1487670", "revid": "12801148", "url": "https://it.wikipedia.org/wiki?curid=1487670", "title": "Video Music", "text": ""}
{"id": "1487672", "revid": "438678", "url": "https://it.wikipedia.org/wiki?curid=1487672", "title": "Gloria RV 589", "text": ""}
{"id": "1487675", "revid": "43530", "url": "https://it.wikipedia.org/wiki?curid=1487675", "title": "Oh! Great", "text": ""}
{"id": "1487676", "revid": "43530", "url": "https://it.wikipedia.org/wiki?curid=1487676", "title": "Oghure Ito", "text": ""}
{"id": "1487677", "revid": "73843", "url": "https://it.wikipedia.org/wiki?curid=1487677", "title": "ARFU Asian Rugby Championship 1972", "text": "L'Asian Rugby Championship 1972 () fu il 3\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne, come nell'edizione precedente, tra 7 squadre nazionali e fu ospitato da Hong Kong dal 4 all'.\nIl primo girone, da quattro squadre, comprendeva il campione uscente, la , e lo , al suo esordio internazionale rugbistico con tale denominazione, dopo che nel maggio precedente il parlamento aveva abbandonato il vecchio nome di Ceylon; il secondo girone, da tre squadre, includeva i padroni di casa di , la e la ; al termine della fase a gironi ogni squadra disput\u00f2 la finale contro la corrispondente piazzata nell'altro girone: di conseguenza le vincitrici dei due gironi si sarebbero incontrate per il titolo finale, le seconde per il terzo posto e le terze classificate per il quinto posto.\nA vincere i rispettivi gironi, come da pronostico, furono Giappone e Hong Kong che si affrontarono l'11 novembre in finale allo Stadio del Governo: i nipponici prevalsero 16-0 e portarono a casa il terzo titolo continentale consecutivo; nella finale per il terzo posto la sconfise 26-3 e in quella per il quinto posto la batt\u00e9 37-0.\nLa , quarta del proprio girone, fu classificata al settimo posto."}
{"id": "1487685", "revid": "3831", "url": "https://it.wikipedia.org/wiki?curid=1487685", "title": "Van der Burse", "text": ""}
{"id": "1487690", "revid": "110157", "url": "https://it.wikipedia.org/wiki?curid=1487690", "title": "Chiesa di Santa Maria del Castello (Serravalle)", "text": "La chiesa di Santa Maria del Castello \u00e8 un edificio religioso rinascimentale che si trova a ridosso del castello di Serravalle nella frazione Semione del comune di Serravalle.\nStoria.\nL'edificio fu costruito prima del 1329, quando fu menzionato in un documento, ma fu modificato nel Cinquecento, quando assunse l'aspetto attuale. La tradizione locale, non confermata da documenti, afferma che in origine la chiesa era dedicata a San Martino. Sulla parete esterna ad est \u00e8 raffigurato San Cristoforo. Sopra la porta vi \u00e8 l'affresco dell Giustizia che nella mano destra regge la spada e nella mano sinistra la bilancia. Nella navata e nel coro sono presenti bellissimi affreschi del 1587 del pittore Giovanni Batista Tarilli di Cureggia. Una prima ricognizione archeologica venne fatta negli anni 1928-1930. Con un consolidamento dei muri. Agli inizi di questo secolo sono stati intrapresi nuovi interventi di restauro e di sondaggio archeologico che hanno portato al ritrovamento di vari reperti; in gran parte frammenti di vetri e ceramiche e di un affresco"}
{"id": "1487691", "revid": "6923", "url": "https://it.wikipedia.org/wiki?curid=1487691", "title": "Monza rally show", "text": ""}
{"id": "1487694", "revid": "1543377", "url": "https://it.wikipedia.org/wiki?curid=1487694", "title": "Tiro ai Giochi della VIII Olimpiade", "text": "Le competizioni di Tiro ai Giochi della VIII Olimpiade si sono svolte in tre siti diversi:\nSi sono svolte 10 gare, solamente maschili."}
{"id": "1487697", "revid": "729019", "url": "https://it.wikipedia.org/wiki?curid=1487697", "title": "Santiago (Capo Verde)", "text": "Santiago (portoghese per \"San Giacomo\"), o Santiagu nel creolo capoverdiano, \u00e8 la pi\u00f9 grande isola dello Stato-arcipelago di Capo Verde.\n\u00c8 il pi\u00f9 importante centro agricolo del paese e ospita oltre met\u00e0 della popolazione totale dell'arcipelago (circa 240.000 persone).\nL'isola \u00e8 lunga 75\u00a0km da nord a sud e larga 35\u00a0km da est a ovest, per un'area complessiva di 991\u00a0km\u00b2. Vi si trova la catena montuosa di Serra de Malagueta, e il punto pi\u00f9 elevato dell'isola \u00e8 Pico da Ant\u00f3nia (1.394\u00a0m).\nSantiago si trova fra le isole di Maio (40\u00a0km a ovest) e Fogo (50\u00a0km a est), e appartiene al gruppo delle Ilhas do Sotavento (\"isole sottovento\"). Fu la prima isola dell'arcipelago a essere colonizzata, e vi si trova il pi\u00f9 antico insediamento del paese, Cidade Velha (fondata nel 1462 col nome di Ribeira Grande). Si trovano a Santiago anche la capitale di Capo Verde, Praia, e uno dei tre aeroporti internazionali, il Nelson Mandela.\nOltre a Praia, si trovano a Santiago diverse altre cittadine, fra cui Cidade Velha (in passato capitale di Capo Verde), Assomada e Tarrafal.\nLe principali attivit\u00e0 economiche dell'isola sono l'agricoltura (si producono mais, canna da zucchero, banane, caff\u00e8 e manghi), il turismo, la pesca e l'industria manifatturiera.\nFino all'indipendenza (1975) a Tarrafal vi era la famigerata prigione politica portoghese gestita dalla PIDE.\nGeografia antropica.\nSuddivisioni amministrative.\nL'isola \u00e8 suddivisa in 9 contee:"}
{"id": "1487709", "revid": "107233574", "url": "https://it.wikipedia.org/wiki?curid=1487709", "title": "Acrux", "text": "Acrux (\u03b1 Cru / \u03b1 Crucis / Alfa Crucis) \u00e8 un sistema stellare, composto da tre componenti, appartenente alla costellazione della Croce del Sud. Avendo una magnitudine apparente di +0,81, essa \u00e8 la stella pi\u00f9 luminosa della costellazione, nonch\u00e9 tredicesima stella pi\u00f9 luminosa del cielo notturno. \u00c8 la stella con magnitudine inferiore a +1,5 con declinazione pi\u00f9 meridionale del cielo. Questa sua posizione, che ne penalizza molto l'osservazione dalle regioni dell'emisfero boreale, ha fatto s\u00ec che essa non sia stata ancora studiata in modo approfondito. Le tre componenti del sistema sono tutte stelle azzurre di classe B molto luminose. Esso dista dal Sistema solare 320 anni luce circa.\nOsservazione.\nAcrux appare ad occhio nudo come una brillante stella azzurra, sulla chiara scia della Via Lattea australe. \u00c8 la pi\u00f9 meridionale delle quattro stelle disposte a croce, che caratterizzano la costellazione della Croce del Sud; a nord-est di essa \u00e8 osservabile la celebre nebulosa Sacco di Carbone. Dista 4\u00b0\u00a015' da Mimosa, con la quale forma la coppia di stelle con magnitudine inferiore a +1,5 pi\u00f9 vicina del cielo notturno. Rimarr\u00e0 tale fino a circa l'anno 2150, quando sar\u00e0 allora superata dalla coppia - , che sta riducendo la sua distanza apparente. Con un'altra stella del quartetto, , forma una linea circa 6\u00b0 che, se prolungata di quattro volte e mezzo verso sud, porta a un punto molto vicino al polo sud celeste. Dato che il polo sud celeste manca di una stella brillante che lo marchi, il prolungamento della linea - \u00e8 uno dei metodi pi\u00f9 utilizzati per individuarlo con facilit\u00e0.\nAcrux ha una declinazione di \u201363\u00b0. Tale posizione marcatamente meridionale implica che essa pu\u00f2 essere osservata solo da osservatori che si trovano a sud del 27\u00ba parallelo nord, dunque a partire dalle regioni tropicali boreali. Si tratta infatti della stella con magnitudine apparente inferiore a +1,5 pi\u00f9 meridionale del cielo, e gi\u00e0 diventa circumpolare appena usciti dal Tropico del Capricorno, andando in direzione sud. Questa sua particolare posizione, che ne penalizza l'osservazione dalle regioni dell'emisfero boreale, ha fatto s\u00ec che sia una delle stelle di prima grandezza meno studiate del cielo notturno.\nA causa della precessione degli equinozi, 2500 anni fa la stella era perfettamente visibile da quasi tutto il Mediterraneo, cosicch\u00e9 popoli come Greci e Romani la potevano osservare abbastanza bene, anche se bassa sull'orizzonte meridionale; la stella costituiva parte delle zampe posteriori del Centauro, come del resto l'intera costellazione della Croce del Sud, che allora non veniva considerata tale.\nAmbiente galattico e distanza.\n\u00c8 molto probabile che Acrux faccia parte dell'associazione stellare Scorpius-Centaurus, l'associazione OB pi\u00f9 vicina alla Terra, della quale fanno parte molte delle stelle blu luminose delle costellazioni dello Scorpione, del Lupo, del Centauro e della Croce del Sud. Centinaia di stelle con massa pari o superiore a 15 masse solari sono state identificate come appartenenti a questa associazione, comprese alcune stelle (come Antares) in una fase avanzata del loro ciclo vitale; si ritiene che il numero complessivo dei membri possa arrivare a 1000-1200 astri.\nL'associazione Scorpius-Centaurus \u00e8 divisa in tre sottogruppi di stelle, chiamati \"Scorpione superiore\", \"Centauro superiore-Lupo\" e \"Centauro inferiore-Croce\". \u00c8 probabile che Acrux faccia parte di quest'ultimo sottogruppo, che si estende nella parte sudoccidentale del Centauro e che occupa l'area di cielo visibile in direzione della Croce del Sud e della Mosca, fino a raggiungere l'estremit\u00e0 nordorientale della Carena. L'et\u00e0 delle stelle del sottogruppo varia a seconda della loro posizione: le componenti della parte nordorientale, le pi\u00f9 prossime al gruppo \"Centauro superiore-Lupo\", hanno un'et\u00e0 di circa 17 milioni di anni, mentre le componenti pi\u00f9 meridionali possiedono un'et\u00e0 inferiore, pari a circa 12 milioni di anni; ci\u00f2 rivela che i fenomeni di formazione stellare sarebbero avvenuti progressivamente in senso nord-sud. Tra i tre sottogruppi dell'associazione Sco-Cen il Centauro inferiore-Croce \u00e8 quello pi\u00f9 vicino a noi, con una distanza media di 118 parsec (circa 385 anni luce).\nQuello che suscita dubbi in merito all'effettiva appartenenza di Acrux a questo sottogruppo \u00e8 la sua velocit\u00e0 radiale, che si discosta da quella degli altri membri dell'associazione. Tuttavia la natura di stella multipla di Acrux falsa i dati relativi alla velocit\u00e0 radiale in quanto il moto orbitale delle componenti l'una intorno alle altre si aggiunge ad essa. Quando questo fattore sia stato preso in considerazione, la velocit\u00e0 radiale risulta pi\u00f9 compatibile con l'appartenenza al sottogruppo. Inoltre, la presenza di una stella azzurra della massa di Acrux all'interno di un'associazione OB come quella del \"Centauro inferiore-Croce\" non pare poter essere il frutto di una coincidenza.\nSulla base delle rilevazioni eseguite dal satellite Hipparcos, la parallasse di Acrux \u00e8 stata calcolata in 10,13 \u00b1 0,50 milliarcosecondi, che la colloca alla distanza di 322 \u00b1 18 anni luce dalla Terra. Tale distanza \u00e8 dunque compatibile con l'appartenenza al sottogruppo del Centauro inferiore-Croce.\nCaratteristiche.\nAcrux \u00e8 una stella tripla; due delle sue componenti sono distinguibili visivamente con un telescopio amatoriale, essendo separate da circa 4 secondi d'arco: esse sono chiamate \u03b11 e \u03b12 Crucis. Queste due stelle, che hanno magnitudine apparente 1,40 e 2,09, hanno rispettivamente classi spettrali B0,5 IV e B1 V; la temperatura superficiale della primaria \u00e8 stimata essere pari a 28.000 K, quella della secondaria 27.000 K. La loro rispettiva luminosit\u00e0 \u00e8 32.000/20.000 volte pi\u00f9 elevata di quella del Sole. La separazione fra le due componenti \u00e8 almeno 400 UA (circa 60 miliardi di km) e il loro periodo orbitale \u00e8 di almeno 1300 anni: esso \u00e8 talmente lungo che il movimento delle due stelle \u00e8 appena percettibile. \u03b12 ha probabilmente una massa vicino alle 13 M\u2609 e una luminosit\u00e0 di 20.000 L\u2609.\nLa componente principale del sistema, \u03b11, \u00e8 a sua volta una binaria spettroscopica, ossia non rilevabile attraverso telescopi, ma solo dallo spettro della radiazione emessa dalla stella. Il periodo orbitale della coppia \u00e8 75,77 giorni. e l'argomento del pericentro 21\u00b0 \u00b1 6\u00b0. L'eccentricit\u00e0 dell'orbita \u00e8 elevata (\"e\"= 0,46 \u00b1 0,03). e questo porta le due componenti ad avvicinarsi fino a 0,5 UA all'afastro e ad allontanarsi fino a 1,5 UA al periastro. Esse hanno una massa stimata di 14 e 10 M\u2609 e una luminosit\u00e0 rispettivamente di 25.000 e 7.000 L\u2609. La principale ha una temperatura superficiale vicina ai 30.000 K ed \u00e8 forse anch'essa, come le altre due componenti del sistema, una stella di sequenza principale.\nLa grande massa della principale di \u03b11 e di \u03b12 fa pensare che in futuro esse esploderanno come supernovae, mentre la componente secondaria di \u03b11 avrebbe una massa troppo piccola, e potrebbe sopravvivere e diventare in seguito una massiccia nana bianca. L'esplosione della sua vicina compagna potrebbe espellerla dal sistema.\nUn'altra compagna subgigante di classe spettrale B4 e di magnitudine apparente 4,86. dista 90 secondi d'arco dal sistema e condivide con Acrux il moto attraverso lo spazio, suggerendo che possa essere legata gravitazionalmente a quest'ultima. Tuttavia, se \u00e8 vero, \u00e8 sotto-luminosa per la sua classe. Probabilmente \u00e8 solo una doppia ottica, forse distante centinaia di anni luce da Acrux.\nEtimologia e cultura.\n\"Acrux\" \u00e8 semplicemente la contrazione della sua sigla di catalogo, A(lfa) Crux(-is); tale nome \u00e8 stato coniato nel XIX secolo, ma ha cominciato ad entrare nell'uso comune solo alla met\u00e0 del XX secolo. In cinese l'asterismo costituito da , , e \u00e8 chiamato (Sh\u00ed Z\u00ec Ji\u00e0), che significa \"Croce\". Tale nome fu coniato dagli astronomi cinesi, alla fine della dinastia Ming, basandosi su carte astronomiche occidentali. Essi di conseguenza chiamarono (Sh\u00ed Z\u00ec Ji\u00e0 \u00e8r), che significa \"la seconda stella della Croce\". Il nome della stella secondo la tradizione indiana \u00e8 invece \u201cTri-shanku\u201d.\nAcrux \u00e8 rappresentata nella bandiera dell'Australia, in quella della Nuova Zelanda e in quella della Papua Nuova Guinea, assieme alle altre quattro stelle brillanti della Croce del Sud; si ritrova anche nella bandiera del Brasile, rappresentata assieme ad altre 26 stelle, ciascuna delle quali rappresenta uno stato confederato. Acrux rappresenta in particolare lo stato di S\u00e3o Paulo."}
{"id": "1487710", "revid": "287204", "url": "https://it.wikipedia.org/wiki?curid=1487710", "title": "Contea di Tarrafal", "text": "La contea di Tarrafal \u00e8 una contea di Capo Verde, situata sull'isola di Santiago con 18.565 abitanti al censimento del 2010.\nPrende il nome dal suo capoluogo Tarrafal.\nGeografia fisica.\nTerritorio.\nLa contea confina a nord, ovest ed est con l'Oceano Atlantico, a sud con la contea di Santa Catarina, e a sudest con la contea di S\u00e3o Miguel.\nTarrafal \u00e8 collegata da due strade principali ad Assomada e Praia, e da una strada secondaria all'estremit\u00e0 nord dell'isola. Il territorio \u00e8 in gran parte adibito all'agricoltura; la contea comprende per\u00f2 anche alcune zone montuose (della catena della Serra da Malagueta), praterie incolte, e tratti di bosco e foresta.\nEconomia.\nL'economia della contea \u00e8 principalmente basata sull'agricoltura, la pesca e il turismo. La maggior parte della popolazione vive nelle campagne."}
{"id": "1487712", "revid": "287204", "url": "https://it.wikipedia.org/wiki?curid=1487712", "title": "Rosenbauer Panther", "text": "Il Rosenbauer Panther \u00e8 un veicolo antincendio di grandi dimensioni, usato soprattutto negli aeroporti, prodotto dall'azienda specializzata austriaca Rosenbauer.\nIn commercio vi sono versioni del Panther a due, tre e quattro assi. La pi\u00f9 piccola \u00e8 il \"Panther 4\u00d74 2.5 CU-1\", a quattro ruote motrici e velocit\u00e0 massima di 115 km/h; pu\u00f2 trasportare 6100 litri d'acqua, 732 litri di schiumogeno e 250 kg di polvere per lo spegnimento degli incendi. Per questa funzione \u00e8 dotato di un cannone idrante sul tetto e sulla parte anteriore del veicolo. Il modello \u00e8 stato sviluppato con la versione \"4\u00d74 3.0 DD-1\", caratterizzata da maggiore rapidit\u00e0 nell'accelerazione. Un'altra versione a tre assi \u00e8 la \"4\u00d74 3.0 CA-5\", con 135 kg di polvere secca e che utilizza aria compressa nel lancio della schiuma estinguente.\nIl \"Panther 6\u00d76 DD-1\", a tre assi, ha una portata di 12.000 litri di acqua e 1.440 litri di schiumogeno. Accelera da 0 a 80 chilometri all'ora in 33 secondi. La leggermente pi\u00f9 veloce versione \"6\u00d76 DD-1 SWB\" accelera da 0 a 80 in 29 secondi. La portata, inferiore, \u00e8 di 8600 litri di acqua, 1.300 litri di schiuma e 225 kg di polvere secca. La \"6\u00d76 CA-5\", a trazione integrale, ha serbatoi in grado di contenere fino a 12.500 litri di acqua, 1.500 litri di schiuma e 225 kg di polvere (che ha soltanto un vettore anteriore); nella serie HRET il veicolo \u00e8 venduto con un braccio articolato dotato di un ugello per acqua, schiuma e polvere chimica e di una termocamera (telecamera termosensibile), pu\u00f2 trasportare 10.000 litri di acqua e fino a 250 kg di polvere.\nIl \"Panther 8\u00d78 MA-5\" \u00e8 pesante 40 tonnellate ed \u00e8 a quattro assi a trazione integrale (telaio MAN). I suoi serbatoi antincendio contengono fino a 13.000 litri di acqua, 1.600 litri di schiumogeno e 1.000 kg di polvere. Nella serie HRET il veicolo dispone di un braccio di estinzione, che ha un'altezza di lavoro massima di 15 metri, e di una telecamera a raggi infrarossi. Ha un cambio automatico a sei marce.\nCollegamenti esterni.\nIl Panther sul sito dell'azienda"}
{"id": "1487717", "revid": "110289919", "url": "https://it.wikipedia.org/wiki?curid=1487717", "title": "Boletus aemilii", "text": "Boletus aemilii \u00e8 un fungo basidiomicete di taglia robusta, con colori simili a quelli del \"B. regius\", ma con una zona rossastra pi\u00f9 o meno estesa e senza reticolo sul gambo.\nEtimologia.\nDal latino \"aemilii\" = di Emilio.\nDescrizione della specie.\nCappello.\n5\u201320\u00a0cm, carnoso, convesso poi appianato, guancialiforme, con gibbosit\u00e0 irregolari.\nTubuli.\nCorti, decorrenti sul gambo, giallo-verdastri, viranti al verde-blu al tocco.\nPori.\nPiccoli, tondeggianti ma spesso di forma irregolare, concolori ai tubuli, viranti al verde-bluastro al tatto.\nGambo.\n5-12 x 3-6, robusto, sodo, corto, negli esemplari giovani pu\u00f2 presentarsi clavato, attenuato alla base negli esemplari adulti, giallastro ma con una marcata zona rossastra dovuta a sottili fioccosit\u00e0.\nCarne.\nBianco giallastra, spessa, soda, al tatto vira leggermente all'azzurro.\nHabitat.\nFungo simbionte, termofilo, acidofilo, cresce preferibilmente in boschi di castagno, nocciolo e leccio.\nCommestibilit\u00e0.\nNon accertata, anche se probabilmente commestibile.\nAlcuni autori considerano questa specie edule.\nSinonimi e binomi obsoleti.\nSecondo alcuni autori, come ad esempio Mu\u00f1oz, considerano il \"B. aemilii\" come sinonimo di \"B. spretus\", altri tengono separate le due entit\u00e0 tassonomiche, altri ancora, come Courtecuisse, ritengono invece, al contrario, che il \"B. spretus\" sia un sinonimo non prioritario."}
{"id": "1487718", "revid": "729019", "url": "https://it.wikipedia.org/wiki?curid=1487718", "title": "Aerfer", "text": " Aerfer - Industrie Meccaniche Meridionali Aeronautiche e Ferrotranviarie S.p.A. era un'azienda aeronautica di propriet\u00e0 di Leonardo (in precedenza Finmeccanica e poi Leonardo-Finmeccanica fino al 2016). Costituita a Napoli nel 1955 dalla originaria Aerfer e dalla IMAM (Industrie Meccaniche e Aeronautiche Meridionali).\nStoria.\nAerfer venne costituita il 26 luglio 1955 come azienda che raggruppava le attivit\u00e0 del polo aeronautico campano, essendo erede diretta delle Officine Ferroviarie meridionali (OFM) e della IMAM. Nel 1936 la IMAM fu acquisita dalla Breda, che nel dopoguerra la cedette a Finmeccanica. Aerfer inaugur\u00f2 le politiche che sarebbero state caratteristiche dell'industria aeronautica italiana, cio\u00e8 la produzione su licenza e gli accordi con i grandi produttori (in questo caso la statunitense \"Douglas\", poi McDonnell-Douglas) per la realizzazione di componenti (ad esempio le fusoliere) dei grandi aerei commerciali. Nel 1969 Aerfer si fuse con la sezione aeronautica della FIAT per dare vita ad Aeritalia, mentre gli stabilimenti di Pozzuoli, che producevano rotabili ferroviari, presero il nome Sofer.\nLa linea produttiva Aerfer comprendeva anche autobus e filobus, realizzati a partire dagli studi dell'Ufficio Tecnico Veicoli Stradali (UTVeS), rotabili ferroviari e cabine per camion Alfa Romeo Mille."}
{"id": "1487719", "revid": "767487", "url": "https://it.wikipedia.org/wiki?curid=1487719", "title": "3121", "text": "3121 \u00e8 il ventottesimo album da studio di Prince, pubblicato il 21 marzo 2006 in Nord America dalla NPG Records e dalla Universal Records.\nDescrizione.\nL'album \u00e8 stato preceduto dall'uscita di due singoli. Il primo, \"Te Amo Coraz\u00f3n\", fu pubblicato negli Stati Uniti il 13 dicembre 2005; mentre il secondo, \"Black Sweat\", il 2 febbraio 2006.\nIl titolo dell'album dovrebbe essere un riferimento all'indirizzo della residenza di Prince a Los Angeles. Anche se l'indirizzo reale non riporta il numero: un diverbio nato con un suo vicino (il giocatore di basket Carlos Boozer), per via degli stravaganti modi in cui l'artista aveva fatto dipingere la sua casa, indica, infatti, l'indirizzo come \"1235 Sierra Alta Way\", a Los Angeles. Prince ha, quindi, successivamente rinominato la sua abitazione in \"3121\", indicando il numero all'esterno dell'edificio. Infatti nello note dell'album si pu\u00f2 leggere: \"recorded at Paisley Park and 3121\", cio\u00e8 \"registrato al Paisley Park e al 3121\".\nLa pubblicazione dell'album \u00e8 ispirata al racconto di Roald Dahl del 1964, \"Charlie e la fabbrica di cioccolato\", nei cd venduti erano nascosti dei \"biglietti viola\" che permettevano, a chi ne avesse trovato uno, di assistere ad un concerto semi-privato di Prince nella sua casa a Los Angeles, insieme ad altre celebrit\u00e0."}
{"id": "1487722", "revid": "287204", "url": "https://it.wikipedia.org/wiki?curid=1487722", "title": "Deputado Irapuan Pinheiro", "text": "Deputado Irapuan Pinheiro \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Senador Pompeu."}
{"id": "1487725", "revid": "110157", "url": "https://it.wikipedia.org/wiki?curid=1487725", "title": "Contea di Boa Vista", "text": "La contea di Boa Vista \u00e8 una contea di Capo Verde con 9.162 abitanti al censimento del 2010.\nComprende tutto il territorio dell'isola di Boa Vista e alcune isolette minori circostanti, fra cui Ilha do Sal Rei (dove si trova un faro) e Ilha da Baluate, che \u00e8 il punto pi\u00f9 orientale di tutto l'arcipelago di Capo Verde."}
{"id": "1487726", "revid": "767487", "url": "https://it.wikipedia.org/wiki?curid=1487726", "title": "Erer\u00ea", "text": "Erer\u00ea \u00e8 un comune del Brasile nello Stato del Cear\u00e1, parte della mesoregione di Jaguaribe e della microregione di Serra do Pereiro."}
{"id": "1487727", "revid": "106908", "url": "https://it.wikipedia.org/wiki?curid=1487727", "title": "Lazard", "text": "Lazard \u00e8 una banca d'affari di origine Americana, molto radicata anche in Europa. Nonostante le sue dimensioni relativamente piccole (per cui \u00e8 spesso stata definita una \u201cboutique finanziaria\u201d, piccola ma di lusso), grazie alla sua antica tradizione, \u00e8 una delle banche d'affari pi\u00f9 attive nella consulenza (\"advising\") alle imprese per le operazioni di fusione ed acquisizione. Lazard si \u00e8 sempre contraddistinta per la sua riservatezza e per la scelta di concentrarsi su clienti di grandi dimensioni.\nLazard \u00e8 attiva anche nell\u2019\"asset management\" (gestione degli investimenti).\nStoria.\nI fratelli Alexandre, \u00c9lie and Simon Lazard, originari dell'Alsazia, emigrarono a New Orleans nel 1848 per installarvi un'attivit\u00e0 di \"import-export\". L'anno successivo i Lazard parteciparono alla \u201ccorsa all'oro\u201d in California, ed aprirono un ufficio a San Francisco, estendendo le loro attivit\u00e0 ai servizi bancari ed a quelli di cambio delle valute. Nel 1852 i fratelli Lazard aprirono il loro ufficio di Parigi, tramite il quale poterono prestare i loro servizi anche al governo francese.\nPochi anni dopo ai fratelli Lazard si un\u00ec come socio il cugino Alexandre Weill, il quale, essendo l'unico con eredi maschi, trasmise alla sua famiglia la propriet\u00e0 della banca, nella quale ancora oggi i suoi discendenti (con il cognome David-Weill) detengono un'influenza determinante. Al 1877 risale l'apertura della sede di Londra. Per pi\u00f9 di un secolo Lazard non \u00e8 stata un'unica entit\u00e0, ma suddivisa tra societ\u00e0 distinte corrispondenti ai suoi tre principali uffici:\nLe tre \u201cbranche\u201d erano organizzate in modo simile agli studi professionali, con la presenza di partner od \u201cassociati\u201d che partecipavano alla distribuzione degli utili, ma non in modo proporzionale al capitale posseduto: azionisti dominanti erano, tramite alcune finanziarie quotate in borsa, gli esponenti della famiglia David-Weill. L'attivit\u00e0 principale di Lazard era quella di consulenza, ma essa assumeva anche partecipazioni nel capitale di aziende clienti, come avvenne per Danone, Pearson e Generali.\nRistrutturazione.\nLa struttura \u201cbizantina\u201d di Lazard fu messa in discussione a partire dagli anni '90, quando molte merchant banks sue concorrenti furono acquisite da banche \u201cuniversali\u201d: Lazard si trov\u00f2 quindi in concorrenza con soggetti molto pi\u00f9 grandi e con una presenza molto pi\u00f9 capillare nel mondo, e cominci\u00f2 a perdere terreno nelle classifiche internazionali sugli accordi di fusione ed acquisizione trattati.\nNel 2000 le sedi di Parigi, New York e Londra si unificarono a formare Lazard LLC; nel 2005 la \u201cnuova\u201d societ\u00e0 fu quotata in borsa a New York, un fatto che sembrava impensabile fino a pochi anni prima per una \u201cboutique finanziaria\u201d molto riservata.\nEurazeo.\nCon la riunificazione delle tre \u201ccase\u201d Lazard in un'unica societ\u00e0, si \u00e8 modificato anche l'assetto proprietario di Lazard. La famiglia David-Weill ed altri partner di Lazard detenevano il controllo di alcune finanziarie (come \"Eurafrance\" ed \"Azeo\") che servivano sia per detenere quote nella stessa Lazard sia come veicolo di investimento in altre aziende. Nel quadro della semplificazione del gruppo Lazard, Eurafrance ed Azeo furono fuse a formare Eurazeo. Eurazeo \u00e8 uno dei maggiori azionisti di Lazard, e a sua volta tra i suoi azionisti vi sono:\nA differenza delle societ\u00e0 da cui ha avuto origine, Eurazeo non \u00e8 per\u00f2 semplicemente un veicolo di investimento in Lazard, ma un vero e proprio fondo di private equity; infatti detiene s\u00ec quote azionarie \u201cstoriche\u201d che erano di Lazard, come quelle in Danone ed in Pearson, ma negli anni ha effettuato dei nuovi investimenti in aziende come:\nLazard in Italia.\nLazard ha in Italia una filiale, a Milano. La conoscenza tra Andr\u00e9 Meyer (partner di Lazard a New York) ed Enrico Cuccia ha portato ad una lunga collaborazione tra Mediobanca e Lazard, che fu presente nel capitale di Mediobanca fin dalla sua quotazione in borsa, nel 1958. Andr\u00e8 Meyer rappresent\u00f2 a lungo Lazard nel consiglio d'amministrazione di Mediobanca, sostituito poi da Antoine Bernheim, vicepresidente di Mediobanca dal 1988 e, successivamente, presidente di Generali. Nelle Generali Lazard fu presente dagli anni '70 fino al 2001, con una quota del 4,73%, detenuta attraverso \"Euralux\", finanziaria con sede in Lussemburgo."}
{"id": "1487728", "revid": "767487", "url": "https://it.wikipedia.org/wiki?curid=1487728", "title": "Eus\u00e9bio (Cear\u00e1)", "text": "Eus\u00e9bio \u00e8 un comune del Brasile nello Stato del Cear\u00e1, parte della mesoregione Metropolitana de Fortaleza e della microregione di Fortaleza."}
{"id": "1487729", "revid": "1305772", "url": "https://it.wikipedia.org/wiki?curid=1487729", "title": "Farias Brito", "text": "Farias Brito \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Cariria\u00e7u."}
{"id": "1487730", "revid": "76963", "url": "https://it.wikipedia.org/wiki?curid=1487730", "title": "Jon Finch", "text": "Biografia.\nFiglio di un promotore finanziario, inizi\u00f2 a recitare in gruppi amatoriali di teatro e, dopo aver provato anche la carriera musicale con un gruppo folk, all'et\u00e0 di 18 anni part\u00ec per il servizio militare, in un reggimento di paracadutismo. Qualche anno dopo torn\u00f2 a recitare, e interpret\u00f2 svariati ruoli in circa 50-60 opere teatrali, svolgendo all'occorrenza anche il ruolo di assistente.\nNegli anni sessanta divenne un volto abbastanza noto della televisione, per poi dedicarsi anche a qualche ruolo cinematografico. Nella prima met\u00e0 degli settanta conobbe il suo momento pi\u00f9 felice sul grande schermo, prima partecipando a due horror prodotti dalla Hammer Film Productions, \"Vampiri amanti\" (1970) e \"Gli orrori di Frankenstein\" (1970), poi interpretando il ruolo di protagonista nella riduzione del \"Macbeth\" diretta nel 1971 da Roman Pola\u0144ski.\nSempre nel 1971, Finch ebbe una parte nel drammatico \"Domenica, maledetta domenica\", interpretato anche da Glenda Jackson e Peter Finch, mentre l'anno successivo interpret\u00f2 il ruolo di Richard Blaney, l'ex aviatore della RAF ingiustamente sospettato di omicidio nel film \"Frenzy\" (1972) di Alfred Hitchcock. Ebbe inoltre il ruolo dell'uomo politico William Lamb, II visconte Melbourne, nel film \"Peccato d'amore\" (1972), biografia della nobildonna e scrittrice Caroline Lamb (impersonata da Sarah Miles).\nNella seconda met\u00e0 del decennio Finch apparve ancora, tra gli altri, nel giallo \"Assassinio sul Nilo\" (1978) ma inizi\u00f2 a diradare le proprie apparizioni cinematografiche. La sua carriera, durante gli anni ottanta, attravers\u00f2 una fase discendente, durante la quale interpret\u00f2 per lo pi\u00f9 ruoli in film horror."}
{"id": "1487731", "revid": "287204", "url": "https://it.wikipedia.org/wiki?curid=1487731", "title": "Forquilha", "text": "Forquilha \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Sobral."}
{"id": "1487733", "revid": "1305772", "url": "https://it.wikipedia.org/wiki?curid=1487733", "title": "Fortim", "text": "Fortim \u00e8 un comune del Brasile nello Stato del Cear\u00e1, parte della mesoregione di Jaguaribe e della microregione di Litoral de Aracati."}
{"id": "1487734", "revid": "110157", "url": "https://it.wikipedia.org/wiki?curid=1487734", "title": "Frecheirinha", "text": "Frecheirinha \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Corea\u00fa."}
{"id": "1487736", "revid": "287204", "url": "https://it.wikipedia.org/wiki?curid=1487736", "title": "General Sampaio", "text": "General Sampaio \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di M\u00e9dio Curu."}
{"id": "1487738", "revid": "110157", "url": "https://it.wikipedia.org/wiki?curid=1487738", "title": "Granja (Brasile)", "text": "Granja \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Litoral de Camocim e Acara\u00fa."}
{"id": "1487739", "revid": "287204", "url": "https://it.wikipedia.org/wiki?curid=1487739", "title": "Granjeiro", "text": "Granjeiro \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Cariria\u00e7u."}
{"id": "1487740", "revid": "33921", "url": "https://it.wikipedia.org/wiki?curid=1487740", "title": "Rugby a 15 nel 1979", "text": "Eventi.\nIl 1979 va ricordato per\nAttivit\u00e0 Internazionale.\nI Tour di met\u00e0 anno.\nA met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nNel 1979 fa colpo la doppia vittoria dell' sull' e la vittoria nel secondo match della sulla \nLa Nazionale Italiana.\nProsegue il lavoro di Pierre Villepreux, alla guida della nazionale azzurra.\nI Barbarians.\nNel 1979, la selezione ad inviti dei Barbarians, ha disputato i seguenti match:"}
{"id": "1487741", "revid": "439868", "url": "https://it.wikipedia.org/wiki?curid=1487741", "title": "Gra\u00e7a", "text": "Gra\u00e7a \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Sobral."}
{"id": "1487747", "revid": "767487", "url": "https://it.wikipedia.org/wiki?curid=1487747", "title": "Groa\u00edras", "text": "Groa\u00edras \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Sobral."}
{"id": "1487749", "revid": "767487", "url": "https://it.wikipedia.org/wiki?curid=1487749", "title": "Guai\u00faba", "text": "Guai\u00faba \u00e8 un comune del Brasile nello Stato del Cear\u00e1, parte della mesoregione Metropolitana de Fortaleza e della microregione di Fortaleza."}
{"id": "1487750", "revid": "111577778", "url": "https://it.wikipedia.org/wiki?curid=1487750", "title": "Palazzo del Renaissance Hotel Mediterraneo", "text": "Il Palazzo del Renaissance Hotel Mediterraneo \u00e8 un palazzo ubicato in via Ponte di Tappia a Napoli.\nCostruito nel 1958, durante l'attivit\u00e0 speculativa portata dal sindaco Achille Lauro, \u00e8 un elegante esempio di architettura razionalista. Il palazzo, che storicamente ospita l'Hotel Mediterraneo, fu progettato da Ferdinando Chiaromonte (Napoli, 1902 \u2212 Ivi, 1985) e recentemente \u00e8 stato oggetto di un recupero formale degli esterni e di restyling negli interni.\nL'edificio, che conta 13 piani, si mostra con una soluzione di struttura polifunzionale: una tipologia a blocco per l'hotel ed appartamenti, una galleria commerciale al pian terreno ed un'autorimessa. Il progetto \u00e8 composto da un prisma che poggia sul basamento. Il prisma \u00e8 ritmato da un reticolo strutturale e da campiture in mattoni di litoceramica. Nella parte basementale, caratterizzata dalla presenza di un porticato su tre lati si aprono una galleria di negozi e la hall dell'Hotel."}
{"id": "1487753", "revid": "110157", "url": "https://it.wikipedia.org/wiki?curid=1487753", "title": "Guaraciaba do Norte", "text": "Guaraciaba do Norte \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Ibiapaba."}
{"id": "1487754", "revid": "6923", "url": "https://it.wikipedia.org/wiki?curid=1487754", "title": "Guaramiranga", "text": "Guaramiranga \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Baturit\u00e9."}
{"id": "1487755", "revid": "1543377", "url": "https://it.wikipedia.org/wiki?curid=1487755", "title": "Metodo di Eulero", "text": "In matematica e informatica, il metodo di Eulero \u00e8 una procedura numerica del primo ordine per risolvere equazioni differenziali ordinarie (ODE) una volta fornito un valore iniziale. Si tratta del pi\u00f9 basilare dei metodi espliciti per l'integrazione numerica di equazioni differenziali ordinarie, ed \u00e8 il pi\u00f9 semplice metodo Runge-Kutta. Prende il nome da Leonhard Euler, il quale lo espose nel suo libro \"Institutionum calculi integralis\" pubblicato nel 1768\u201370.\nIntroduzione.\nSi consideri il problema del calcolo della forma di una curva sconosciuta che inizia in un certo punto e soddisfa una data equazione differenziale. In questo caso, un'equazione differenziale ordinaria pu\u00f2 essere immaginata come una formula tramite cui il coefficiente angolare della retta tangente alla curva pu\u00f2 essere calcolato in ogni punto formula_1 della curva. Si prenda quindi un piccolo incremento sulla retta tangente, da formula_1 fino ad un punto formula_3 sufficientemente vicino. Si pu\u00f2 supporre che in questo intervallo il coefficiente angolare non cambi significativamente, quindi se si assume che formula_3 \u00e8 ancora sulla curva si pu\u00f2 utilizzare nuovamente lo stesso ragionamento fatto per il punto formula_1 in modo che, dopo diversi passi, viene generata una curva poligonale formula_6 come mostrato nella figura a lato. Si tratta di una curva che non diverge troppo dalla curva originale sconosciuta; l'errore tra le due curve pu\u00f2 essere diminuito se l'incremento \u00e8 piccolo abbastanza e l'intervallo di calcolo \u00e8 finito.\nFormulazione.\nSi supponga di voler approssimare la soluzione del problema di Cauchy:\ndiscretizzando la variabile formula_8, quindi definendo formula_9, con formula_10 la dimensione di ogni intervallo. Tra formula_11 e formula_12 il comportamento della soluzione pu\u00f2 essere approssimato stimando:\ndove il valore di formula_14 risulta essere un'approssimazione della soluzione della ODE al tempo formula_11. Il metodo di Eulero \u00e8 esplicito, ovvero la soluzione formula_16 \u00e8 una funzione esplicita di formula_17 per formula_18.\nIl metodo integra una equazione differenziale ordinaria del primo ordine; tuttavia per un'equazione differenziale di ordine \"N\":\nsi introducono le variabili ausiliari formula_20 in modo da ottenere l'equazione equivalente:\nSi tratta di un sistema del primo ordine nella variabile formula_22, e pu\u00f2 essere approssimato col metodo di Eulero o con qualsiasi altro metodo per sistemi del primo ordine.\nEsempio.\nDato il valore iniziale del problema:\nsi vuole utilizzare il metodo di Eulero per approssimare formula_24.\nIncremento \"h\" = 1.\nIl metodo di Eulero prevede:\nPer calcolare formula_26, essendo la funzione formula_27 definita da formula_28 si ha:\nPer ottenere il successivo valore da utilizzare nei calcoli:\ne allo stesso modo con formula_31, formula_32 e formula_33:\nA causa della natura ripetitiva di questo algoritmo, pu\u00f2 essere utile organizzare i calcoli sotto forma di grafico:\nLa conclusione di questo calcolo \u00e8 formula_35. La soluzione esatta della equazione differenziale \u00e8 formula_36, quindi formula_37: l'approssimazione del metodo di Eulero con formula_38 non \u00e8 buona in questo caso, sebbene il suo comportamento \u00e8 qualitativamente corretto. Una stima migliore si ottiene riducendo formula_10.\nDiversi valori per l'incremento.\nIl metodo di Eulero \u00e8 maggiormente accurato al diminuire del passo formula_10; la tabella sottostante mostra i diversi risultati sfruttando passi di diverse dimensioni. La prima riga corrisponde all'esempio della sezione precedente mentre la seconda riga \u00e8 illustrata in figura:\nL'errore riportato nell'ultima colonna della tabella indica la differenza tra la soluzione esatta per formula_41 e l'approssimazione con il metodo di Eulero. Si pu\u00f2 constatare che al dimezzarsi del passo corrisponde approssimativamente un dimezzamento dell'errore, questo suggerisce che l'errore \u00e8 all'incirca proporzionale alla dimensione del passo, almeno per piccoli valori di formula_42. Questo \u00e8 vero in generale ed anche per altre equazioni.\nAltri metodi, come la regola del punto medio, sono generalmente pi\u00f9 precisi: sfruttando il punto medio l'errore \u00e8 all'incirca proporzionale al quadrato del passo. Per questo motivo il metodo di Eulero viene definito del primo ordine, mentre il metodo del punto medio del secondo ordine.\nDalla tabella \u00e8 possibile affermare che il passo necessario per approssimare un risultato fino alla terza cifra decimale \u00e8 circa 0.00001: il che significa che saranno necessari 400000 passi. Questo alto numero di passi implica un alto costo computazionale. Per questo motivo generalmente si preferiscono metodi numerici pi\u00f9 precisi (cio\u00e8 di ordine maggiore) come ad esempio il metodo di Runge-Kutta oppure i metodi lineari multistep, soprattutto se \u00e8 necessaria grande accuratezza.\nDerivazione ed errore di troncamento locale.\nCi sono diversi modi per ricavare il metodo di Eulero; ad esempio si pu\u00f2 considerare l'espansione di Taylor di formula_43 intorno a formula_44:\ne quindi sostituire formula_46 ignorando i termini al quadrato e di ordine superiore. L'errore di troncamento locale formula_47 che si ha con tale approssimazione \u00e8 dato dalla differenza tra la soluzione formula_48:\ne la soluzione al tempo formula_50 fornita con il precedente sviluppo, ovvero:\ndove la derivata terza di formula_43 \u00e8 supposta limitata. L'errore \u00e8 quindi proporzionale, per piccoli formula_10, ad formula_54: l'estensione del metodo di Eulero, che si ha ad esempio con i metodi di Runge-Kutta, consente di avere stime pi\u00f9 accurate, in cui l'errore \u00e8 proporzionale a potenze maggiori di formula_10,\nUn'altra derivazione del metodo utilizza le differenze finite per scrivere la derivata:\nin modo che sostituendo tale espressione in formula_57 si ottiene il metodo di Eulero.\nSi pu\u00f2 infine integrare direttamente l'equazione differenziale tra formula_44 e formula_59 e applicare il teorema fondamentale del calcolo integrale:\nQuindi si approssima l'integrale con la regola del rettangolo:\ne combinando entrambe le equazioni si trova il metodo di Eulero."}
{"id": "1487757", "revid": "26601", "url": "https://it.wikipedia.org/wiki?curid=1487757", "title": "Metodi di Eulero", "text": ""}
{"id": "1487760", "revid": "599013", "url": "https://it.wikipedia.org/wiki?curid=1487760", "title": "Dfn", "text": ""}
{"id": "1487762", "revid": "300067", "url": "https://it.wikipedia.org/wiki?curid=1487762", "title": "Charles Wallace", "text": ""}
{"id": "1487763", "revid": "599013", "url": "https://it.wikipedia.org/wiki?curid=1487763", "title": "John Guillermin", "text": "Biografia.\nInizi\u00f2 la sua carriera in Francia nel 1947 come regista di documentari, dopo aver frequentato l'Universit\u00e0 di Cambridge. Fra le sue pellicole pi\u00f9 importanti \"L'inferno di cristallo\" (1974) celebre film catastrofico, e \"King Kong\" (1976), remake dell'omonimo film del 1933."}
{"id": "1487765", "revid": "73125", "url": "https://it.wikipedia.org/wiki?curid=1487765", "title": "Alpha Crucis", "text": ""}
{"id": "1487772", "revid": "466539", "url": "https://it.wikipedia.org/wiki?curid=1487772", "title": "Ufficio internazionale Nansen per i rifugiati", "text": "L'Ufficio internazionale Nansen per i Rifugiati (in francese Office International Nansen pour les R\u00e9fugi\u00e9s) \u00e8 stato un ufficio della Societ\u00e0 delle Nazioni, incaricato di assistere i rifugiati provenienti dalle aree di guerra, attivo dal 1931 alla fine del 1938. In quell'anno, all'organizzazione fu assegnato il Premio Nobel per la pace. L'Ufficio \u00e8 intitolato alla memoria di Fridtjof Nansen.\nStoria.\nLa fondazione.\nPrima dell'Ufficio Internazionale Nansen, ad occuparsi della questione dei rifugiati era l'Alta Commissione per i Rifugiati, guidata da Fridtjof Nansen, vincitore del premio Nobel per la pace nel 1922.\nL'Ufficio fu fondato nel 1930 dalla Societ\u00e0 delle Nazioni, per diventare operativo a partire dal 1\u00ba aprile 1931. Aveva il ruolo di braccio operativo, sotto forma di assistenza materiale, del Segretariato della SdN, cui faceva capo la responsabilit\u00e0 per i rifugiati. Era previsto, come difatti avvenne, che l'Ufficio fosse dismesso il 31 dicembre del 1938.\nLe attivit\u00e0 e i problemi finanziari.\nIl periodo storico non fu certo favorevole alla stabilit\u00e0 finanziaria dell'organizzazione, che era finanziata principalmente con le tariffe del Passaporto Nansen. Rispetto a questi proventi, le altre forme di finanziamento, comprese le donazioni, erano meno rilevanti. Inoltre, la Societ\u00e0 delle Nazioni prevedeva un finanziamento sempre minore col passare degli anni.\nGli avvenimenti degli anni trenta (in primo luogo l'ascesa, in Germania, del Nazionalsocialismo e la guerra civile spagnola) fecero aumentare notevolmente il numero dei rifugiati. I finanziamenti, che, come si \u00e8 visto, giungevano in maniera incostante e, in ogni caso, in costante diminuzione (come previsto dalla SdN), erano insufficienti ad affrontare l'aumento dei rifugiati.\nDal 1933, l'Ufficio fu affiancato dall'Alta Commissione per i Rifugiati provenienti dalla Germania, anch'essa destinata a dissolversi alla fine del 1938.\nNonostante le difficolt\u00e0, l'Ufficio Nansen riusc\u00ec a portare quattordici stati ad adottare la Convenzione per i Rifugiati del 1933. Pi\u00f9 concretamente, l'Ufficio sostenne il trasferimento dei rifugiati della Saar in Paraguay e la costruzione di villaggi in Siria e Libano destinati ad ospitare 40000 armeni. Alla sua dissoluzione, l'organizzazione fu sostituita dall'Ufficio dell'Alto Commissario per i Rifugiati sotto la Protezione della Societ\u00e0 delle Nazioni."}
{"id": "1487773", "revid": "339392", "url": "https://it.wikipedia.org/wiki?curid=1487773", "title": "Calakmul (municipio)", "text": ""}
{"id": "1487774", "revid": "111573253", "url": "https://it.wikipedia.org/wiki?curid=1487774", "title": "Torre del Secondo Policlinico di Napoli", "text": "La Torre del Secondo Policlinico \u00e8 un grattacielo di Napoli ubicato sulla collina dei Camaldoli. Comunemente \u00e8 detta Torre Biologica, per la presenza, al suo interno, di vari dipartimenti di Biologia, sia Molecolare che cellulare.\nProgettata tra il 1963 e il 1971 da un gruppo guidato dall'architetto partenopeo Carlo Cocchia, l'edificio si presenta come un alto parallelepipedo nero composto da pareti a facciata continua nel quale s'innestano le finestre; le strisce rosse sulla facciata sono motivi ornamentali.\nLa struttura, interamente in calcestruzzo armato, \u00e8 alta 74 metri e conta 21 piani. Al suo interno vi sono principalmente dipartimenti di Biologia cellulare e molecolare, Fisiologia, Farmacologia, Igiene, Anatomia umana. Al suo interno sono esposti vari esemplari di microscopi elettronici ed attrezzature di laboratorio in disuso perch\u00e9 obsolete.\nPer salire ai vari piani vi sono dei vani scale, uno dei quali ospita due ascensori, mentre l'altro un montacarichi."}
{"id": "1487775", "revid": "51323", "url": "https://it.wikipedia.org/wiki?curid=1487775", "title": "Office international Nansen pour les r\u00e9fugi\u00e9s", "text": ""}
{"id": "1487777", "revid": "339392", "url": "https://it.wikipedia.org/wiki?curid=1487777", "title": "Calkin\u00ed (municipio)", "text": ""}
{"id": "1487779", "revid": "51323", "url": "https://it.wikipedia.org/wiki?curid=1487779", "title": "Nansen International Office For Refugees", "text": ""}
{"id": "1487784", "revid": "1305772", "url": "https://it.wikipedia.org/wiki?curid=1487784", "title": "Jennifer", "text": ""}
{"id": "1487786", "revid": "729019", "url": "https://it.wikipedia.org/wiki?curid=1487786", "title": "Migaido", "text": "Migaido, nella forma anche di Migaydo, \u00e8 un castello che si trova in Sicilia, nella Provincia di Messina, lungo la Valle del Fiume Tusa e nel territorio comunale di Pettineo. Si tratta di un tipico esempio di incastellamento particolarmente ben conservato.\nNote storiche.\nIl fortilizio, per ragioni di controllo della viabilit\u00e0 naturale e difesa del confine della Contea di Geraci, nacque su una collinetta che domina la valle ed un'ampia porzione di territorio. Non possiamo datare con massima precisione la sua costruzione, ma sicuramente abbiamo testimonianza della sua esistenza gi\u00e0 nel 1330, successivamente la struttura fu ampliata e modificata in pi\u00f9 fasi.\nVolendo trattare sommariamente la storia di questo luogo forte, bisogna partire dalla sua fondazione avvenuta per volont\u00e0 di Francesco I Ventimiglia sfruttando i diritti angarici sull'universit\u00e0 di San Mauro Castelverde che, successivamente nel 1482, in cambio dei servigi prestati a favore del conte di Geraci per la costruzione di alcune fortificazioni, fece richiesta ad Enrico Ventimiglia di concessioni e sgravi.\nDurante il XIV e XV secolo Migaido segu\u00ec le sorti della Contea di Geraci, con i suoi splendori e le sue confische.\nNel XV secolo, come ci dice un documento del 6 febbraio 1488, trovarono rifugio nella fortezza alcuni greci esuli da Negroponte, che fecero richiesta al Vicer\u00e9 di essere esentati da ogni pagamento ed angheria.\nNel 1574 il feudo ed il complesso di Migaido, assieme alle terre ed al castello della baronia di Pettineo vennero dati in permuta al mercante ligure Paolo Ferreri, che poi cedette parte di questo territorio in enfiteusi a Silvestro Giaconia. Quest'ultimo, infatti, nel 1584 dichiar\u00f2 quattro salme di terreno seminato.\nNella seconda met\u00e0 del XVIII secolo della baronia di Migaido fu investito il Conte di Prades, e solo il 30 agosto del 1803 riceveranno investitura i Giaconia, che godevano gi\u00e0 dei diritti enfiteutici.\nDescrizione.\nSi compone allo stato attuale di una massiccia torre cilindrica (probabilmente di origine saracena), di una chiesetta detta di S. Antonino che d\u00e0 il nome anche alla torre, di una cinta muraria turrita che racchiudeva, oltre la torre e la chiesa, anche una serie di manufatti in parte ancora leggibili, ed infine dei corpi di fabbrica aggiunti a partire dal 1809. Dall'analisi di quanto oggi ci resta dell'impianto originario si pu\u00f2 tentare una ipotesi di ricostruzione del castello trecentesco. La fortificazione di cinta costituiva, grosso modo, un quadrilatero irregolare ai cui vertici erano inserite delle torri circolari unite da un muro con diverse feritoie strombate.\nDal lato sud probabilmente si accedeva all'interno con l'attraversamento dell'unica torre quadrata, quasi totalmente fuori dal perimetro, con degli archi leggermente acuti, oggi tompagnati. Questo lato era il pi\u00f9 esposto agli attacchi di conseguenza troviamo, oltre le due torri ai vertici della cinta muraria e quella quadrata di accesso, una quarta torre circolare.\nAd ovest rimane traccia leggibile di uno sperone triangolare, equidistante dalle torri di vertice, deputato alla difesa di questo lato.\nA nord le costruzioni del XIX secolo, addossate al perimetro murario, non ci fanno leggere le opere di fortificazione.\nAd est si notano solamente tracce non ben definibili di muratura crollata.\nAll'interno della corte sorge la grande torre cilindrica che rappresenta, insieme con la cappella, una costruzione forse retrodatabile, sorta non soltanto come mastio a s\u00e9 stante, ma anche con funzioni abitative.\nLo spessore della muratura supera i tre metri e all'interno di questa si articola una scala che porta ai piani superiori.\nCon il suo volume imponente e massiccio, alta circa 13 metri, risulta una struttura impenetrabile.\nL'altro manufatto edilizio di rilevante interesse \u00e8 la cappella di S. Antonino. A pianta rettangolare, in origine aveva un accesso ad ovest dal lato corto, ma successivamente fu spostato a nord, trasformando in finestra la porta originale. All'interno si trovano, in discreto stato di conservazione, una serie di affreschi di notevole valore artistico per il periodo storico. Nell'abside \u00e8 raffigurato un Pantocrator che, assieme ad altre scene sacre, per alcuni particolari preannuncia esperienze rivoluzionarie di espressione prospettica.\nIl resto delle costruzioni, come si nota dalle date apposte sulle porte, \u00e8 del XIX secolo ed ha una destinazione confacente l'uso che ha il complesso di Migaido a partire da questo periodo sino ai giorni nostri, cio\u00e8 di masseria.\nAll'esterno della cinta muraria si trovano resti di opere di canalizzazione di corsi d'acqua che fanno ipotizzare la presenza di mulini o altri impianti di trasformazione azionati ad acqua. Questa ipotesi potrebbe essere avallata dal toponimo della limitrofa contrada \u201cMulineddi\u201d che faceva parte delle terre del feudo.\nUna cappella con affreschi di epoca normanna (\"Trinit\u00e0\" e \"Cristo Pantocratore\") sorse quindi nei pressi della torre e pi\u00f9 tardi al complesso si aggiunse un recinto quadrangolare con piccole torre rotonde e una quadrata: la trasformazione risale al XIV secolo, ad opera dei cittadini di San Mauro Castelverde per conto dei Ventimiglia che in tal modo potenziarono il loro dominio nella zona. Nel 1488 la dimora fortificata fu utilizzata da alcuni esuli del Negroponte e successivamente ebbe semplicemente la funzione di fattoria fortificata."}
{"id": "1487788", "revid": "73125", "url": "https://it.wikipedia.org/wiki?curid=1487788", "title": "Otto A. Rosenberger", "text": ""}
{"id": "1487789", "revid": "73125", "url": "https://it.wikipedia.org/wiki?curid=1487789", "title": "Samuel Heinrich Schwabe", "text": ""}
{"id": "1487790", "revid": "149587", "url": "https://it.wikipedia.org/wiki?curid=1487790", "title": "Petrignano di Assisi", "text": ""}
{"id": "1487791", "revid": "73125", "url": "https://it.wikipedia.org/wiki?curid=1487791", "title": "Vasili Yakovlevich Struve", "text": ""}
{"id": "1487792", "revid": "1982", "url": "https://it.wikipedia.org/wiki?curid=1487792", "title": "Von Karman", "text": ""}
{"id": "1487794", "revid": "287204", "url": "https://it.wikipedia.org/wiki?curid=1487794", "title": "Potenziale matriciale", "text": ""}
{"id": "1487795", "revid": "73125", "url": "https://it.wikipedia.org/wiki?curid=1487795", "title": "Eugene Merle Shoemaker", "text": ""}
{"id": "1487797", "revid": "73125", "url": "https://it.wikipedia.org/wiki?curid=1487797", "title": "Gene Shoemaker", "text": ""}
{"id": "1487798", "revid": "339392", "url": "https://it.wikipedia.org/wiki?curid=1487798", "title": "Champot\u00f3n (municipio)", "text": ""}
{"id": "1487799", "revid": "73125", "url": "https://it.wikipedia.org/wiki?curid=1487799", "title": "Ammassi globulari", "text": ""}
{"id": "1487805", "revid": "73125", "url": "https://it.wikipedia.org/wiki?curid=1487805", "title": "Allan R. Sandage", "text": ""}
{"id": "1487806", "revid": "339392", "url": "https://it.wikipedia.org/wiki?curid=1487806", "title": "Campeche (municipio)", "text": ""}
{"id": "1487808", "revid": "73125", "url": "https://it.wikipedia.org/wiki?curid=1487808", "title": "Gerard P. Kuiper", "text": ""}
{"id": "1487811", "revid": "486946", "url": "https://it.wikipedia.org/wiki?curid=1487811", "title": "Hecelchak\u00e1n (municipio)", "text": ""}
{"id": "1487817", "revid": "834", "url": "https://it.wikipedia.org/wiki?curid=1487817", "title": "Japanese Industrial Standard", "text": ""}
{"id": "1487818", "revid": "486946", "url": "https://it.wikipedia.org/wiki?curid=1487818", "title": "Hopelch\u00e9n (municipio)", "text": ""}
{"id": "1487820", "revid": "486946", "url": "https://it.wikipedia.org/wiki?curid=1487820", "title": "Palizada (municipio)", "text": ""}
{"id": "1487822", "revid": "1369234", "url": "https://it.wikipedia.org/wiki?curid=1487822", "title": "Houston Dynamo Football Club", "text": "Lo Houston Dynamo Football Club, noto anche come Houston Dynamo FC, noto semplicemente come Houston Dynamo, \u00e8 una societ\u00e0 calcistica statunitense con sede nella citt\u00e0 di Houston (Texas). Dal 2006 milita nella Major League Soccer e disputa le proprie partite casalinghe al Compass Stadium, impianto da 22.000 posti a sedere.\nFondato nel 2006, il club ha s\u00f9bito conquistato il titolo MLS alla sua stagione d'esordio, ripetendosi poi anche nell'annata successiva; \u00e8 quindi una delle sole tre squadre della lega (insieme a DC United e Los Angeles Galaxy) ad aver vinto il campionato per due stagioni consecutive.\nNel 2018 conquista anche una U.S. Open Cup.\nStoria.\nFondazione.\nLa Houston Dynamo viene fondata il 15 dicembre 2005: la sua rosa e il suo allenatore provenivano tutti dai San Jose Earthquakes, societ\u00e0 smantellata per la mancanza di uno stadio in cui disputare gli incontri (gli Earthquakes verranno rifondati nel 2007).\nIl 26 gennaio 2006 viene annunciato che il nome del nuovo club sar\u00e0 \"Houston 1836\". \"1836\" indica l'anno in cui la citt\u00e0 di Houston venne fondata dai fratelli Augustus Chapman Allen e John Kirby Allen. Malauguratamente, il 1836 \u00e8 anche l'anno in cui il Texas si rese indipendente dal Messico. Scoppia un vero caso politico: la comunit\u00e0 ispanica di Houston minaccia di boicottare il club, ritenendo offensivo il nome scelto. La dirigenza opter\u00e0 allora per un pi\u00f9 neutro \"Dynamo Houston\". Il prefisso \"Dynamo\" fa riferimento all'economia cittadina, basata su numerosi impianti industriali che producono energia elettrica. I colori del team sono l'arancione, il bianco e l'azzurro. Inoltre \u00e8 esistita tra il 1983 ed il 1991 una quasi omonima squadra, gli Houston Dynamos.\nIl 17 novembre 2020 il club ha presentato, oltre ad un nuovo logo, il nuovo nome del club: Houston Dynamo Football Club.\nStagione 2006.\nIl 2 aprile 2006, la Houston Dynamo disputa la sua prima partita, davanti a una folla di oltre 25.000 spettatori. Gli avversari sono i Colorado Rapids, che verranno travolti per 5\u20132. L'attaccante degli \"Orange\" Brian Ching segna quattro reti su altrettanti assist del compagno Dwayne De Rosario.\nLa Dynamo conclude la regular season al secondo posto, accedendo cos\u00ec ai play off della Western Conference, durante i quali elimina prima i Chivas USA, poi i Colorado Rapids. Alla sua prima stagione, dunque, il club di Houston centra subito la finale di MLS Cup.\nLa finale, disputata il 12 novembre 2006 al Pizza Hut Park di Frisco (Texas), \u00e8 molto equilibrata. A sbloccare il punteggio sono i Revolution, con Taylor Twellman, nel secondo tempo supplementare. Passa per\u00f2 poco pi\u00f9 di un minuto e Ching pareggia per la Dynamo. Si va ai rigori: i giocatori \"Orange\" si dimostrano pi\u00f9 freddi, trasformando i primi quattro rigori e conquistando cos\u00ec la MLS Cup. Grazie a questo successo, Houston si qualifica per CONCACAF Champions Cup del 2007.\nStagione 2007.\nLa stagione 2007 di Houston comincia con la partecipazione alla CONCACAF Champions' Cup, nella quale viene eliminata in semifinale dai messicani del Pachuca (vittoria in casa per 2-0 all'andata, ma sonora sconfitta per 5-2 in trasferta al ritorno).\nIn campionato per\u00f2 le cose vanno ottimamente, e la squadra giunge di nuovo in finale di MLS Cup, dove se la vede ancora una volta con New England. \u00c8 sempre Twellman a sbloccare la partita per i Revolution, ma due reti nell'ultimo quarto d'ora (di De Rosario e Ngwenya) consegnano a Houston il secondo titolo consecutivo. Dopo la vittoria la squadra ha fatto visita al presidente George W. Bush.\nHouston \u00e8 stata poi invitata a prender parte alla prima edizione della North American SuperLiga, in cui hanno perso in semifinale contro il Pachuca.\nStagione 2008.\nLa Dynamo ha iniziato presto a competere nell'inaugurale Pan-Pacific Championship che ha debuttato il 20 febbraio 2008 a Honolulu (Hawaii). Gli Houston si sono qualificati per partecipare al torneo tramite la loro vittoria nella MLS Cup (nel 2007). La Houston Dynamo ha vinto la sua prima partita contro i Sydney FC, prima di terminare al secondo posto dopo aver perso per 6-1 contro il Gamba Osaka in finale.\nIl club ha anche partecipato al Festival Texas Pro Soccer presentato da Touch-Tel con quattro squadre della Major League Soccer (Houston, DC United, Toronto e Chivas USA) durante una settimana elettrizzante la Houston Dynamo sono stati dichiarati vincitori del torneo dopo un tie-break in differenza reti che era necessario tra loro e la squadra DC United.\nPoco dopo il Texas Pro Soccer Festival, la Dinamo \u00e8 tornata in campo per gara di Coppa, la CONCACAF Champions' Cup. La Dynamo gioca contro i Municipal nei quarti di finale vincendo complessivamente 3-1 (0-0, 3-1) al Robertson Stadium. Il club per\u00f2 ha perso complessivamente 3-1 contro il Deportivo Saprissa allo Estadio Ricardo Saprissa.\nLa Houston Dynamo ha aperto la sua apertura di campionato a casa con un punteggio di 3-3 contro i FC Dallas. La Dynamo ha finito la stagione 13-5-12, arrivando prima nella Western Conference e 2 \u00b0 nella classifica generale (dietro ai Columbus Crew). Le Semifinali della Western Conference sono state giocate contro i New York Red Bulls con la prima tappa di finitura in un pareggio per 1-1 al Giants Stadium e il ritorno al Robertson Stadium, dove i NY hanno sbalordito la Dynamo in una sconfitta per 0-3 di fronte a pi\u00f9 di 30.000 fans.\nStagione 2009.\nLa Dynamo ha iniziato il nuovo anno con una rapida uscita dalla CONCACAF Champions League 2008-2009 con una perdita aggregata 1-4 (1-1, 0-3) contro l'Atlante nei quarti di finale, con il ritorno allo Estadio Andr\u00e9s Quintana Roo.\nNella regular season, Houston ancora una volta si \u00e8 evoluto in una delle squadre pi\u00f9 forti del campionato, andando su una striscia di imbattibilit\u00e0 di 11 partite (8-0-3) all'inizio della stagione prima di perdere contra la rivale della Western Conference, i Los Angeles Galaxy nel mese di giugno. La Dynamo ha finito la stagione legata per prima nella Western Conference con un record di 13-8-9.\nIl club ha raggiunto le semifinali della Lamar Hunt US Open Cup prima di perdere per 1-2 contro i Seattle Sounders FC nei tempi supplementari.\nStagione 2010.\nDurante la offseason 2009-10, la Dinamo ha visto le partenze di due giocatori chiave, Ricardo Clark ( Eintracht Francoforte ) e Stuart Holden ( Bolton Wanderers ).\nLa Houston Dynamo gareggiato nel 2010 Walt Disney World Pro Soccer Classic a Orlando, in Florida . Il club ha perso contro i New York Red Bulls nella semifinale (0-0, 5-6), ma \u00e8 arrivato al terzo posto dopo aver sconfitto i FC Dallas, con un punteggio di 2-1.\nLa stagione 2010 \u00e8 iniziata con un pareggio per 1-1 contro i rivali FC Dallas, al Pizza Hut Park. La Dynamo ha finito la stagione 9-15-6 arrivando settima nella Western Conference e 12\u00b0 nella classifica generale e ha perso ai playoff.\nDurante la stagione 2010, la Dynamo ha continuato la stagione con la Cup 2010 Lamar Hunt US Open. Il club avrebbe sconfitto il Miami FC, 1-0, il 29 giugno prima di perdere contro i Chivas USA, 1-3 nei quarti di finale il 6 luglio (entrambe le partite giocate al Robertson Stadium. La Dynamo anche partecipato nella Nord American SuperLiga, vincendo nei gironi prima di uscire rapidamente dopo una perdita di 0-1 contro Morelia il 5 agosto al Robertson Stadium."}
{"id": "1487825", "revid": "767487", "url": "https://it.wikipedia.org/wiki?curid=1487825", "title": "Ademira (Andrea Lucchesi)", "text": "Ademira \u00e8 un'opera seria in tre atti del compositore Andrea Luchesi su libretto di Ferdinando Moretti. Si tratta dell'unica opera seria portata a compimento dal compositore veneto, e gli fu commissionata durante la sua unica vacanza (aprile 1783-maggio 1784) dalla citt\u00e0 di Bonn, ove era Kapellmeister in carica, per celebrare la presenza a Venezia di Gustavo III, Re di Svezia. Il compositore riutilizz\u00f2 un libretto che Moretti aveva scritto per il napoletano Angelo Tarchi (la loro \"Ademira\"era andata in scena al Teatro alla Scala il 27 dicembre 1783.\nStrutturata nei tradizionali tre atti, ci \u00e8 pervenuta grazie a una copia, incompleta e non autografa, custodita a Lisbona. Nel 2006 \u00e8 stata eseguita in due diverse produzioni da altrettanti \"festival barocchi\". Musicalmente contiene qualche pagina di indubbio spicco, quale \"in primis\" la splendida aria della protagonista omonima \"Ah la veggo quell'ombra infelice\" nel II atto.\nBench\u00e9 l'opera risultasse ben accolta a Venezia, Luchesi non la ripropose mai in Germania al suo ritorno, limitandosi peraltro a rielaborarne alcune pagine nella Cantata per l'elezione di Max Franz ad arcivescovo di Colonia dell'anno seguente, eseguita dalla Cappella di Bonn, in cui il giovane Beethoven suonava la viola."}
{"id": "1487826", "revid": "2201938", "url": "https://it.wikipedia.org/wiki?curid=1487826", "title": "Parco della Favorita", "text": "Il Parco della Favorita o Real Tenuta della Favorita \u00e8 un parco cittadino situato a Palermo, alle falde del Monte Pellegrino. Nato alla fine del XVIII secolo come tenuta reale del sovrano Ferdinando IV di Borbone e dedicato principalmente alle attivit\u00e0 di caccia e sperimentazione agricola, con un'estensione di 4 km\u00b2 rappresenta il giardino pi\u00f9 vasto del capoluogo siciliano - motivo per il quale viene considerato il suo \"polmone naturale\" - e il parco urbano pi\u00f9 grande d'Europa. Oggi \u00e8 inserito all'interno della riserva naturale orientata Monte Pellegrino, istituita nel 1996 ed eletta a sito di interesse comunitario per via dell'eccezionale ricchezza floristica e delle speci rare conservate al suo interno. Collega il centro urbano con la localit\u00e0 balneare di Mondello. \nStoria.\nIl parco venne creato nel 1799 da Ferdinando IV di Borbone, che nell'anno precedente aveva abbandonato Napoli, costretto alla fuga a causa della rivoluzione partenopea spinta dalle truppe napoleoniche, per rifugiarsi a Palermo, dove venne trasferita la capitale del regno. Innamoratosi della rigogliosa campagna a nord del centro cittadino e probabilmente mosso dalla volont\u00e0 di colmare la nostalgia che provava per la reggia di Portici, il sovrano decise di fondare un'enorme tenuta che interessasse parte del Monte Pellegrino, la Piana dei Colli e Mondello: a tal fine, espropri\u00f2 una serie di terreni ad alcune famiglie aristocratiche palermitane, per un totale di circa 400 ettari. Il vasto possedimento prese il nome di Real Tenuta della Favorita, con buona probabilit\u00e0 in omaggio alla duchessa di Floridia, Lucia Migliaccio, con cui Ferdinando aveva iniziato una relazione amorosa segreta. \nIn tale area il re ordin\u00f2 anche l'edificazione della sua dimora, commissionando all'architetto Giuseppe Venanzio Marvuglia la ristrutturazione della \"Casena\", abitazione dall'estetica orientaleggiante appartenuta al barone della Scala, Giuseppe Lombardo. Marvuglia decise di mantenere l'originale gusto sinico, motivo per cui l'edificio prese il nome di Palazzina Cinese, arricchendola con elementi in stile Luigi XVI e pompeiano, pi\u00f9 un ingegnoso ascensore che consentiva di portare le vivande dalle cucine direttamente al tavolo della sala da pranzo. Inoltre, il complesso architettonico venne ampliato con la costruzione delle scuderie reali e con alcuni edifici ancillari alla corte borbonica. \nLa Favorita fu nello stesso tempo un parco dove godere del fresco nelle afose giornate estive, un luogo per per esperimenti agricoli con grandi coltivazioni di agrumi, olivi, frassini, noci e sommacco, nonch\u00e9 una riserva di caccia, di cui il re era grande appassionato. La fitta boscaglia di leccio e lentisco era popolata da fagiani, pernici, beccacce e conigli, mentre i canali della palude venivano sfruttati per gare incentrate sulla pesca di cefali e anguille. Inoltre, nel primo periodo, una zona della tenuta - gi\u00e0 utilizzata per esperimenti di volo a partire dal 1790 - fu destinata a palloni e mongolfiere. Dopo un breve ritorno a Napoli, Ferdinando giunse nuovamente a Palermo nel 1806 e fino al 1812 arricch\u00ec il suo parco con la costruzione dei viali, tutt'ora esistenti e attraverso i quali era pi\u00f9 agevole spostarsi all'interno del vastissimo terreno, oltre che di strutture ed edifici. \nNel 1860, con la disfatta della dinastia borbonica, La Favorita pass\u00f2 nelle mani dei Savoia, che decisero di aprire il parco al pubblico e di impiegarlo per l'organizzazione di eventi sportivi e mondani. Nel corso della prima guerra mondiale, tuttavia, il re Vittorio Emanuele III dispose che gran parte dell'area venisse destinata ad attivit\u00e0 belliche, con la costruzione di caserme, depositi e, nel 1918, dell'Aeroscalo della Favorita, all'interno del quale venivano ospitati regolarmente i dirigibili. Dal 1937 al 1940, il parco ospit\u00f2 quattro edizioni della Targa Florio, storica corsa automobilistica nata nel primo Novecento, mentre nel 1971 fu la scenografia della seconda edizione del festival rock Palermo Pop, dopo la prima tenutasi l'anno precedente presso lo stadio. In quell'occasione i Black Sabbath si esibirono per la prima volta in Italia.\nLa Favorita dal 1995 fa parte della Riserva Naturale Orientata Regionale \u201cMonte Pellegrino\u201d, estesa su 1.050 ettari, istituita dalla Regione Siciliana e gestita dai Rangers d'Italia.\nDescrizione.\nIl parco \u00e8 dotato di due accessi principali: la Porta dei Leoni nel quartiere Libert\u00e0, situata nella piazza che prende il nome dalle due statue leonine poste all'ingresso; e il Cancello Giusino che affaccia sul viale Regina Margherita, nella frazione di Mondello. Un ulteriore ingresso \u00e8 posto appena dopo la borgata di Pallavicino. Due lunghi viali, intitolati ad Ercole e Diana, attraversano parallelamente l'area verde; destinati originariamente al passeggio, sono oggi delle arterie di comunicazione molto frequentate, perch\u00e9 collegano la citt\u00e0 con la nota localit\u00e0 balneare di Mondello.\nIl viale d'Ercole termina con una fontana ottocentesca in stile neoclassico, con al centro una statua del mitico eroe recentemente restaurata. I due viali sono intersecati perpendicolarmente dal viale Pomona, dedicato alla dea della frutta e dei giardini.\nNel parco Ferdinando fece costruire, su progetto del Marvuglia, anche una residenza: la curiosa Palazzina Cinese, di stile orientaleggiante. La costruzione adiacente, nello stesso stile, oggi ospita il Museo Etnografico G. Pitr\u00e8. Il parco ospita inoltre Villa Niscemi, stupenda residenza ricca di antichi arredi ed opere d'arte, l'ippodromo del trotto, lo stadio ed altre strutture sportive."}
{"id": "1487838", "revid": "123307972", "url": "https://it.wikipedia.org/wiki?curid=1487838", "title": "Banda ultralarga", "text": ""}
{"id": "1487840", "revid": "215137", "url": "https://it.wikipedia.org/wiki?curid=1487840", "title": "Lodeserto", "text": ""}
{"id": "1487844", "revid": "1833487", "url": "https://it.wikipedia.org/wiki?curid=1487844", "title": "Bitta", "text": "Bitta \u00e8 il termine nautico con cui si indica una bassa e robusta colonna, che si trova sulle banchine dei porti e sui ponti delle imbarcazioni, ed alla quale vengono legati o avvolti i cavi d'ormeggio.\nDescrizione.\nPu\u00f2 essere in metallo, in pietra, in legno, ma nella parte superiore termina sempre con un ringrosso a forma di fungo, o di collare, o con altre forme che hanno tutte comunque la funzione di evitare che il cavo si sfili dall'ormeggio quando \u00e8 in trazione. La rappresentazione stilizzata di un cavo avvolto su una bitta \u00e8 usata per i Gradi della Marina Militare ed \u00e8 detto \"giro di bitta\"."}
{"id": "1487857", "revid": "77639", "url": "https://it.wikipedia.org/wiki?curid=1487857", "title": "Suono onomatopeico", "text": ""}
{"id": "1487859", "revid": "1573940", "url": "https://it.wikipedia.org/wiki?curid=1487859", "title": "Chiesa di San Niccol\u00f2 (Casciana Alta)", "text": "La chiesa di San Niccol\u00f2 si trova in localit\u00e0 Casciana Alta, nel comune di Casciana Terme Lari.\nOriginariamente la chiesa principale di Casciana Alta e dintorni era l'attuale piccolo Oratorio di San Nicola in Sessana, in stile romanico, che si trova nella vicina valle di \"Sessana\". Tale piccolo oratorio, oggi in grave stato di abbandono (tetto rotto, muro che crolla), \u00e8 citato nel catalogo delle chiese della diocesi di Lucca del 1260, come San Niccol\u00f2 a Sezzana. \nL'attuale chiesa parrocchiale di Casciana, anch'essa dedicata a S. Nicola (in continuit\u00e0 con la vecchia chiesa di Sessana), si trova invece nei pressi del centro dell'abitato e risale al XVII-XIX secolo. La chiesa ha subito vari rimaneggiamenti, essendo stata consacrata nel 1551, restaurata nel primo Seicento e completamente rifatta (e ingrandita) nell'Ottocento, in seguito anche ai danni di un terremoto.\nPresenta un'ampia navata unica con transetto e tre cappelle absidali. Vi si conservano alcuni interessanti dipinti di artisti fiorentini protagonisti della riforma pittorica tardo cinquecentesca: una \"\"Circoncisione\" attribuibile all'ambito di Santi di Tito, una \"Madonna del Rosario\" e una \"Sacra famiglia\"\" di Agostino Ciampelli, e una solenne \"Ospitalit\u00e0 di San Giuliano\" firmata da Orazio Fidani e datata 1645, dipinta in origine per l'altare della Compagnia di San Giuliano, che un tempo aveva un suo proprio edificio di culto, oggi non pi\u00f9 esistente.\nFino a qualche anno fa si trovava nella chiesa un polittico trecentesco di Lippo Memmi, trasferito oggi dalla Sovrintendenza di Pisa al Museo Nazionale di San Matteo del capoluogo di provincia."}
{"id": "1487861", "revid": "1043", "url": "https://it.wikipedia.org/wiki?curid=1487861", "title": "Tizol", "text": ""}
{"id": "1487868", "revid": "1529788", "url": "https://it.wikipedia.org/wiki?curid=1487868", "title": "Santuario di Sant'Antonio", "text": "Il santuario di Sant'Antonio (o basilica di Sant'Antonio) \u00e8 un'importante chiesa di Reggio Calabria, dedicata a sant'Antonio di Padova. Si trova sulla Collina degli Angeli, una delle alture che dominano il centro cittadino.\nEsterno.\nL'edificio ha un sobrio stile gotico, e la facciata - divisa in tre - \u00e8 decorata centralmente da un rosone, mentre ai lati \u00e8 caratterizzata da due alti campanili che terminano con delle guglie, sormontati entrambi da croci in ferro battuto.\nInterno.\nLa pianta \u00e8 a croce latina, con tre navate che terminano con altrettante absidi. le due navate laterali si interrompono al transetto, mentre la centrale termina con presbiterio e abside circolare. Il pavimento \u00e8 in marmo mentre l'architettura del soffitto \u00e8 ad archi incrociati. L'insieme del santuario \u00e8 opera di pregevole architettura.\nTutto il perimetro del santuario \u00e8 decorato dalle vetrate artistiche e dalle pitture che raffigurano scene di vita di Sant'Antonio e di Don Orione.\nIn fondo alla navata centrale, sull'altare maggiore, si trova la statua del Santo collocata all'interno di un tempietto marmoreo, ai lati del quale sono presenti due scale che permettono di accedervi. Intorno, una serie di spazi opportunamente illuminati in vari colori si apre per la preghiera. L'antico altare, realizzato in marmo variopinto si trova in fondo. Ha il frontespizio ricoperto da bassorilievi di grande pregio artistico e decorativo.\nAi lati dei presbiterio si aprono invece due porte sovrastate da mosaici:\nSul transetto si erge una cupola che poggia su un basso tiburio a base quadrata dagli angoli smussati.\nDal portale centrale si entra in un breve corridoio sormontato da una tribuna riservata all'organo ed ai cantori; per accedervi c'\u00e8 una scala a chiocchiola sulla destra, mentre a sinistra si trova un grande crocefisso in legno.\nNella navata di sinistra si trova la tomba del Canonico Salvatore De Lorenzo (di cui nel 1952 furono portate le spoglie), dunque sulla lapide un ritratto bronzeo - opera di Francesco Triglia - descrive la figura del De Lorenzo. Degli artistici quadretti in legno rappresentano la via crucis ed una pregevole statua l\u00edgnea - opera dello scultore Flavio Pancheri - si trova nella stessa navata.\nNella navata di destra si trova invece una copia in gesso dipinto di nero della statua bronzea di san Pietro."}
{"id": "1487871", "revid": "620981", "url": "https://it.wikipedia.org/wiki?curid=1487871", "title": "Diaframma (ingegneria)", "text": "Un diaframma \u00e8 una struttura in calcestruzzo prefabbricata o gettata in opera, che viene utilizzata per sostenere scavi artificiali di natura provvisoria o definitiva impedendo lo scivolamento del terreno all'interno dello scavo. Definito anche paratia in calcestruzzo, spesso ha anche un ruolo strutturale nell\u2019opera finale. \nTalvolta il solo diaframma non \u00e8 in grado di reggere la spinta del terreno e si rende necessario l'inserimento al suo interno di tiranti: queste opere sono dette \"paratie tirantate\".\nUn diaframma \u00e8 realizzato con apposite macchine provviste di ganasce o frese che, calate nel terreno attraverso dei cordoli guida, scavano una sezione verticale: per evitare crolli di materiale della parete cui viene a mancare il sostegno, lo scavo \u00e8 realizzato tramite impiego di fanghi bentonitici. Eseguito lo scavo il diaframma prefabbricato \u00e8 collocato nella sede; se invece il manufatto \u00e8 gettato in opera viene realizzato in calcestruzzo armato (l'armatura \u00e8 solitamente costituita da una gabbia d'acciaio) oppure con un composto detto \"plastico\", costituito da bentonite e calcestruzzo.\nProgettazione di un diaframma.\nUn diaframma infisso nel terreno \u00e8 sottoposto contemporaneamente a spinte instabilizzanti (spinte attive esercitate a monte della paratia) e spinte stabilizzanti (spinte passive esercitate sul lato di valle dal terreno al di sotto del fondo dello scavo). \nLa progettazione di un diaframma \u00e8 perci\u00f2 legata a valutazioni di tipo geotecnico e consiste nella verifica delle condizioni di equilibrio tra spinte attive e spinte passive, utilizzando eventualmente contrasti, tiranti, appoggi di vario tipo in ausilio alle spinte stabilizzanti. Uno dei problemi essenziali \u00e8 costituito dal calcolo della profondit\u00e0 di infissione nel terreno del diaframma a mensola, in modo da non richiedere ulteriori sostegni.\nLa progettazione \u00e8 legata alla tecnologia del diaframma che si intende realizzare, in quanto la capacit\u00e0 statica dell'elemento strutturale dipende dalla sua tipologia costruttiva (diaframmi in conglomerato cementizio, palancole, micropali, ecc.), mentre lo stato di sollecitazione sviluppato lungo la paratia dipende, tra l'altro, dalle condizioni di scabrezza dell'interfaccia terreno - paratia. \nI diaframmi possono essere realizzati a sbalzo (a mensola nel terreno), ad uno o pi\u00f9 ordini di tiranti.\nLe soluzioni costruttive meno complesse, in assenza di acqua di falda e di sovraccarichi importanti, possono essere studiate mediante abachi o sfruttando formulazioni chiuse pi\u00f9 o meno semplificate.\nDiaframma a mensola o autostabile.\nNel caso pi\u00f9 immediato di diaframma semplicemente infisso nel terreno (denominato \"diaframma a mensola\") il meccanismo di rottura \u00e8 rappresentato dalla rotazione del diaframma intorno ad un punto \"O\" posto a profondit\u00e0 \"d\" dal fondo scavo.\nLa progettazione viene effettuata valutando le spinte del terreno sul diaframma. Definendo \"h\" la differenza di quota tra il piano campagna e il fondo scavo (e quindi l'altezza del diaframma fuori terra), \"d\" la profondit\u00e0 rispetto al fondo scavo del centro di rotazione \"O\" e \"d'\" l'altezza del diaframma al di sotto del centro di rotazione, le spinte del terreno sulla paratia possono essere cos\u00ec sintetizzate:\nIn particolare in sede di progettazione si tende a considerare i contributi derivanti dalla parte di terreno al di sotto del centro di rotazione \"O\" (formula_2 e formula_4) come applicati esattamente in quel punto, trascurando il momento meccanico che la risultante \"R\" delle due spinte offrirebbe alla struttura. Tale assunzione \u00e8 tuttavia a vantaggio di sicurezza, dal momento che questo contributo tenderebbe a frenare la rotazione della paratia.\nA questo punto la profondit\u00e0 \"d\" viene valutata imponendo l'equilibrio alla rotazione del diaframma intorno al punto \"O\". Avendo ipotizzato infatti la forza \"R\" applicata esattamente in quel punto si avr\u00e0:\nformula_7\nConsiderando che la struttura dovr\u00e0 essere equilibrata anche nel senso della traslazione orizzontale, ponendo la condizione di equilibrio\nformula_8\nsi potr\u00e0 calcolare la forza \"R\" da cui sar\u00e0 possibile ricavare l'ulteriore infissione del diaframma \"d'\" (ricordando che essa era la risultante delle spinte del terreno al di sotto del centro di rotazione). La profondit\u00e0 a cui dovr\u00e0 essere infisso il diaframma sar\u00e0 esattamente formula_9. In ogni caso, in prima approssimazione, il valore dell'ulteriore infissione del diaframma pu\u00f2 essere valutato pari al 20% della lunghezza \"d\".\nPer tenere conto dell'incertezza del calcolo dei parametri di resistenza del terreno si \u00e8 soliti applicare un coefficiente di sicurezza alla spinta passiva, al cui valore ci si affida interamente per la stabilit\u00e0 della struttura.\nDiaframma vincolato.\nIn molte situazioni la realizzazione di un diaframma a mensola risulta antieconomica o tecnicamente insostenibile, in quanto l'attivazione dei necessari meccanismi di spinte attive e passive comporta spostamenti orizzontali della sommit\u00e0 della paratia di entit\u00e0 inaccettabile.\nIn tali casi si procede ad inserire uno o pi\u00f9 contrasti, spesso costituiti da tiranti, seguendo la progressione degli scavi.\nSempre nei casi pi\u00f9 semplici dei diaframmi monoancorati, ovvero contrastati con un solo ordine di tiranti, la progettazione si differenzia a seconda del vincolo che si realizza nei fatti alla base del diaframma.\nFree earth support.\nNel caso si ipotizzi all'estremo inferiore un vincolo dato dalla semplice forza passiva sviluppata al di sotto del fondo scavo, la struttura nel suo complesso risulter\u00e0 iperstatica, ma con semplici operazioni sar\u00e0 possibile trovare la profondit\u00e0 minima di infissione del diaframma. Si opera imponendo l'equilibrio alla rotazione intorno al punto di applicazione della reazione \"F\" garantita dal tirante. Tale reazione vincolare, assimilabile ad una trazione viene coerentemente calcolata imponendo l'equilibrio alla traslazione orizzontale.\nNel caso in cui si utilizzino tiranti, essi dovranno essere di tipo passivo, altrimenti il modello di calcolo non risulta pi\u00f9 valido in senso stretto.\nA favore della sicurezza, si terr\u00e0 conto dell'incertezza nella determinazione della resistenza del terreno con opportuni coefficienti di sicurezza: di solito per le spinte passive si adotta un fattore riduttivo pari almeno a 1.5, mentre per il dimensionamento del tirante si adottano coefficienti pari a 1.5 - 2.5.\nCi\u00f2 pu\u00f2 essere ritenuto valido per opere provvisionali, di durata temporale non superiore a due anni.\nLe recenti normative geotecniche impongono per opere non provvisionali l'adozione di coefficienti parziali sia in aumento delle azioni sulla paratia, sia in diminuzione della parametrizzazione geotecnica, oltre eventualmente ad una diminuzione delle resistenze di calcolo.\nFixed earth support.\nSe l'estremo inferiore del diaframma viene approfondito nel terreno fino a contrastare idealmente tutti i possibili gradi di libert\u00e0, compresa la rotazione, si pu\u00f2 introdurre a tutti gli effetti un vincolo di incastro. In questo caso la struttura risulter\u00e0 fortemente iperstatica, cos\u00ec che in teoria non si potrebbe prescindere da considerazioni che tengano conto della congruenza delle deformazioni. Tuttavia, imponendo a priori l'esistenza di un punto \"C\" del diaframma avente momento nullo, si considera in quella sezione una cerniera, rendendo cos\u00ec la struttura isostatica. Esistono varie formulazioni pi\u00f9 o meno empiriche di tale problema, accettabili solo nelle ipotesi di assenza di acqua di falda, terreno omogeneo, assenza di sovraccarichi a monte e irrilevanza degli spostamenti della sommit\u00e0 della paratia. La teoria di Blumm, per esempio, ipotizza che questo punto di cerniera si trovi ad una quota variabile, dipendente dall'angolo di attrito interno, sopra o sotto la linea di fondo scavo. In realt\u00e0 lo sviluppo di una cerniera sopra il fondo scavo si verifica unicamente in terreni granulari molto compatti o cementati. Pi\u00f9 sovente la cerniera nel terreno viene considerata ad una certa profondit\u00e0, nell'ordine del 10% dell'altezza fuori terra del diaframma, sotto il fondo scavo. \nTale metodo di risoluzione di questo problema \u00e8 chiamato \"metodo della trave equivalente\"\nAnche nello sviluppo progettuale di tale modello si introducono opportuni fattori di sicurezza o coefficienti parziali coerentemente con il tipo di verifica in corso (all'equilibrio limite o agli stati limite)."}
{"id": "1487873", "revid": "1982", "url": "https://it.wikipedia.org/wiki?curid=1487873", "title": "Nikolai Zhukovsky", "text": ""}
{"id": "1487874", "revid": "110157", "url": "https://it.wikipedia.org/wiki?curid=1487874", "title": "Oratorio della Madonna della Cava", "text": "L'oratorio della Madonna della Cava si trova a Casciana Alta nel comune di Casciana Terme Lari.\nDedicato all'Immacolata Concezione, fu costruito fra il 1607 e il 1613.\nDetta semplicemente dal popolo \"Madonna della concezione\" (o pi\u00f9 precisamente \"della Oncezione\") - richiamando in tal maniera la festivit\u00e0 della Concezione di Maria, ovvero dell'incarnazione, fino al XVIII secolo capodanno toscano -, la chiesa \u00e8 di modeste proporzioni. Presenta un'originale pianta ottagonale ed \u00e8 circondato su sei lati da un portico su cui affacciano tre portali. All'interno, un raffinato altare in marmi su cui \u00e8 esposta l'immagine della \"Madonna con il Bambino\", affresco staccato; sulle pareti, particolarmente significativo \u00e8 il ciclo di sette tele di soggetto mariano, opera del pittore fiorentino Anton Domenico Bamberini, protagonista della pittura tardo barocca a San Miniato e in Valdera."}
{"id": "1487877", "revid": "200050", "url": "https://it.wikipedia.org/wiki?curid=1487877", "title": "Soluzione supersatura", "text": ""}
{"id": "1487878", "revid": "1305772", "url": "https://it.wikipedia.org/wiki?curid=1487878", "title": "UTC (disambigua)", "text": ""}
{"id": "1487879", "revid": "1573940", "url": "https://it.wikipedia.org/wiki?curid=1487879", "title": "Chiesa dei Santi Pietro e Paolo (Cevoli)", "text": "La chiesa dei Santi Pietro e Paolo \u00e8 situata a Cevoli, nel comune di Casciana Terme Lari.\nStoria.\nLa chiesa \u00e8 citata dal IX secolo nei documenti dell'archivio arcivescovile di Lucca alla cui giurisdizione apparteneva. La parrocchia di Cevoli nel 1260 era la prima succursale della pieve di San Marco in Sovigliana. Fu restaurata nel XV secolo, ingrandita di nuovo e divisa in tre navate nel 1710, epoca della consacrazione fatta dal vescovo di San Miniato, dieci anni prima che fosse eretta in parrocchia plebana.\nArchitettura.\nInterno.\nNell'antico quadro dell'altar maggiore rappresentante la \"Beata Vergine con i santi Pietro e Paolo\", attualmente nel coro, appare il nome dell'autore Andrea da Pisa, che lo dipinse nel 1490. Contemporanei di et\u00e0 sembrano alcuni affreschi superstiti nelle pareti della chiesa, e i vetri dipinti in un finestrone.\nVi si conserva un bellissimo crocifisso romanico, un dipinto con la \"Madonna con il Bambino e i Santi Pietro e Paolo\", firmato da Andrea da Pisa e datato 1490, e alcuni affreschi frammentari, probabilmente coevi."}
{"id": "1487883", "revid": "773636", "url": "https://it.wikipedia.org/wiki?curid=1487883", "title": "Cappella Curini Galletti", "text": "La cappella Curini-Galletti si trova a Lari, in provincia di Pisa.\nStoria e descrizione.\nSul fronte della villa settecentesca della famiglia Curini Galletti si evidenzia il portale della cappella privata dedicata a Santa Maria Maddalena, che fu edificata nel 1797, per volont\u00e0 della contessa Maddalena Galletti sposa di Jacopo Curini, da Francesco Bombicci, ingegnere del Granduca Leopoldo di Lorena.\nVi si tenevano regolarmente celebrazioni aperte al popolo. Di linea assai elegante, presenta una pianta centrale con cupola a catino, che accoglie una graziosa decorazione che fonde stucco, scultura e pittura e celebra, sull'altar maggiore, un gioiello dell'arte settecentesca: l'affresco del pisano Giovanni Battista Tempesti che esegu\u00ec una \"Santa Maria Maddalena penitente\", dipinto murale incorniciato a imitazione di una tela."}
{"id": "1487887", "revid": "767487", "url": "https://it.wikipedia.org/wiki?curid=1487887", "title": "Songs from Instant Star", "text": "Songs from Instant Star \u00e8 la colonna sonora della prima stagione del programma televisivo \"Instant Star\". Tutti i brani sul CD sono cantati da Alexz Johnson, che nel telefilm interpreta la protagonista Jude Harrison.\nProduzione.\nL'album, pubblicato dalla Orange Record Label, \u00e8 prodotto da Jody Colero e Dave Ogilvie. Il produttore esecutivo del CD \u00e8 Stephen Stohn che \u00e8 anche produttore esecutivo del programma televisivo. Le canzoni sono completamente originali, con due eccezioni: \"Stupid Girl\", originalmente un singolo del gruppo Garbage del 1996, e \"Temporary Insanity\" del gruppo The Weekend. Cinque delle canzoni sono scritte da Alexz Johnson, a volte con l'aiuto del fratello Brendan. Le voci di sfondo sono di Joel Feeney, Damhnait Doyle, Neil Donnell, Andrea Wasse, Lisa Dalbello, Katie B, e Dave Ogilvie. Nel telefilm, questo \u00e8 l'album di debutto di Jude Harrison, intitolato \"Jude Harrison\".\nSingolo.\nDall'album \u00e8 stato estratto il singolo \"24 Hours\" con le seguenti tracce:\nCover.\nMarie-Mai ha registrato una cover di \"Waste My Time\" in francese per il suo album \"Dangereuse attractions\" dal titolo \"T\u00f4t Ou Tard\".\nAltre canzoni.\nNella prima stagione del telefilm ci sono due canzoni che non sono state mai pubblicate, sebbene \u00e8 possibile sentirle in alcune puntate. Una, scritta da Alexz Johnson e anche registrata in studio, dal titolo \"Shatter Me\"; una seconda invece si intitola \"Frozen\"."}
{"id": "1487889", "revid": "773636", "url": "https://it.wikipedia.org/wiki?curid=1487889", "title": "Cappella dei Vicari", "text": "La cappella dei Vicari si trova a Lari, in provincia di Pisa.\nStoria e descrizione.\nLa cappella si trova all'interno della Rocca munita di fortificazioni di epoca medicea, ma risalente all'XI secolo e pi\u00f9 volte assalita e rasa al suolo; vi si accede dal borgo sottostante con una scalinata di quasi cento scalini che conduce alla piazza su cui prospettano il Palazzo Pretorio e la cappella, dedicata allo Sposalizio della Vergine e ai Santi Giuseppe e Filippo Neri.\nLo stemma sulla semplice facciata a capanna ricorda che il piccolo edificio risale (o fu rifatto) al tempo del vicario Carlo Buontalenti, essendo stato eretto fra il 1689 e il 1692. Da notare sui lati esterni la presenza di cinque cellette da cui i carcerati rinchiusi nella prigione potevano ascoltare la messa.\nAll'interno sono ancora frammenti di decorazioni del XVIII secolo."}
{"id": "1487890", "revid": "1305772", "url": "https://it.wikipedia.org/wiki?curid=1487890", "title": "USD (disambigua)", "text": ""}
{"id": "1487891", "revid": "834", "url": "https://it.wikipedia.org/wiki?curid=1487891", "title": "Usd", "text": ""}
{"id": "1487893", "revid": "773636", "url": "https://it.wikipedia.org/wiki?curid=1487893", "title": "Oratorio della Madonna del Carmine (Lari)", "text": "L'oratorio della Madonna del Carmine si trova a Lari.\nStoria e descrizione.\nL'oratorio si distingue per l'elegante proporzione dell'architettura, e deve la sua intitolazione alla presenza a Lari dei Carmelitani e della Confraternita omonima che si insedi\u00f2 nella chiesa dal tardo Seicento. Precedentemente era dedicato ai Santi Rocco e Giovanni Battista, invocati a protezione dalla peste del 1632.\nPreceduto da un portico con quattro colonne sormontate da capitelli ionici e frontone triangolare, ha una pianta a croce greca e un altare maggiore di forme barocche in stucco, isolato; in un tabernacolo nel coro si conserva una \"Madonna con il Bambino\", a rilievo. Gli altari laterali ospitavano fino a qualche anno fa (quando furono rubate, causa anche la negligenza della parrocchia e delle autorit\u00e0 cittadine a dotare la chiesa di un qualsiasi sistema di allarme) due tele attribuite all'ambito dei fratelli Melani, pittori pisani del Settecento di impostazione tardo barocca.\nSopra l'ingresso \u00e8 presente un organo a canne, costruito da Antonio Alari di Roma e risalente alla seconda met\u00e0 del Settecento."}
{"id": "1487901", "revid": "2130303", "url": "https://it.wikipedia.org/wiki?curid=1487901", "title": "Oratorio della Madonna della Neve (Lari)", "text": "L'oratorio della Madonna della Neve si trova a Lari.\nStoria e descrizione.\nIl piccolo edificio religioso fu edificato nel 1634 alle porte del paese, nel luogo di un pi\u00f9 antico edificio religioso. Fu per\u00f2 trasformato nel secolo seguente. Insieme all'altro oratorio del Carmine si segnala come esempio rilevante ed originale di architettura religiosa del Settecento.\nLa facciata consiste in un pronao monumentale di gusto classicista, sorretto da pilastri e colonne e concluso da un timpano triangolare. L'interno si presenta ad unica navata nel quale si trova, subito all'ingresso, un'acquasantiera datata 1757. In fondo spicca il bell'altare in marmi dedicato allo Spirito Santo, opera di uno dei pi\u00f9 importanti scultori pisani del Settecento, Giovanni Battista Vacc\u00e0, che lo esegu\u00ec su disegno del pittore ed architetto Francesco Melani. all'interno di esso \u00e8 un affresco staccato a massello con la \"Madonna e il Bambino.\" A destra \u00e8 un altro altare fatto erigere dalla famiglia Galletti nel quale \u00e8 una tela settecentesca con la \"Madonna dei sette dolori e i Santi Giuseppe e Francesco\", recentemente restaurata, di un artista ancora rimasto anonimo. L'altare \u00e8 legato alla comunit\u00e0 servita pisana, dipendente dal convento di Sant'Antonio e molto attiva a Lari.\nL'oratorio ha il ruolo di piccolo santuario dato che \u00e8 stato oggetto di devozione popolare e meta fino agli inizi del Novecento di pellegrinaggi mariani."}
{"id": "1487903", "revid": "287204", "url": "https://it.wikipedia.org/wiki?curid=1487903", "title": "Ara\u00e7u", "text": "Ara\u00e7u \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di An\u00e1polis."}
{"id": "1487906", "revid": "1982", "url": "https://it.wikipedia.org/wiki?curid=1487906", "title": "Nikolaj Joukowski", "text": ""}
{"id": "1487908", "revid": "12807238", "url": "https://it.wikipedia.org/wiki?curid=1487908", "title": "PQuadro", "text": ""}
{"id": "1487910", "revid": "287204", "url": "https://it.wikipedia.org/wiki?curid=1487910", "title": "Brazabrantes", "text": "Brazabrantes \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di An\u00e1polis."}
{"id": "1487913", "revid": "2130303", "url": "https://it.wikipedia.org/wiki?curid=1487913", "title": "Propositura di San Leonardo e di Santa Maria Assunta", "text": "La propositura di San Leonardo e di Santa Maria Assunta si trova a Lari, frazione di Casciana Terme Lari.\nStoria e descrizione.\nLa chiesa risulta gi\u00e0 esistente nel X secolo, periodo in cui il culto del santo occitano Leonardo limosino si diffonde in Toscana e nelle Colline di Lari (il culto \u00e8 documentato, per esempio, anche a Lajatico, Stagno di Collesalvetti, Cerreto Guidi) e epoca in cui la Repubblica di Pisa - devota alla festa dell'Assunzione della Vergine - sta prendendo le forme e funzioni di una superpotenza regionale. \nNel corso dei secoli la chiesa ha subito molte trasformazioni.\nUna lapide sull'architrave del portale ricorda che nel 1420 fu ampliata; a questa fase appartengono le due statue in marmo, l\"'Angelo\" e l'\"Annunciata\" di Andrea di Francesco Guardi, scultore del Quattrocento pisano. La chiesa fu poi rinnovata in stile barocco e probabilmente fu allora che scomparvero i cicli ad affresco che la decoravano.\nRisalgono al 1910 i lavori che conferirono all'edificio un aspetto neogotico sotto la guida di Torello Macchia; pi\u00f9 tardi sulla parete sinistra fu collocato il notevolissimo rilievo in terracotta invetriata con la \"Madonna col Bambino\" di Giovanni della Robbia, che proveniva dalla Cappella dei Vicari del Castello.\nNella chiesa si conservano oggi tele cinque-settecentesche.\nMolto interessante anche la moderna Via Crucis (anni settanta del XX secolo), voluta dal proposto don Amedeo Deri dopo i restauri eseguiti dopo il Concilio Vaticano II. Particolarmente originale \u00e8 la figura dell'uomo-televisione (simbolo della schiavit\u00f9 mentale della TV degli uomini d'oggi) raffigurato nella stazione della Crocefissione.\nSulle due cantorie ai lati del presbiterio si trova l'organo a canne della ditta Michelotto, risalente all'ultimo quarto del XX secolo; a trasmissione elettrica, dispone di 16 registri su due manuali e pedale."}
{"id": "1487914", "revid": "287204", "url": "https://it.wikipedia.org/wiki?curid=1487914", "title": "Tour della Nazionale di rugby a 15 dell'Irlanda 1979", "text": "Nel 1979, la nazionale irlandese di \"rugby a 15\" si rec\u00f2 in tour in Australia per una serie di incontri in cui affront\u00f2 varie selezioni locali e per due volte la nazionale australiana.\nFu un tour carico di grandi risultati per i verdi d'Irlanda: conquistarono 7 successi su 8 partite, con due vittorie contro l'Australia e solo una sconfitta contro una selezione di Sydney, in un incontro in cui gli Irlandesi schierarono le seconde linee."}
{"id": "1487917", "revid": "1573940", "url": "https://it.wikipedia.org/wiki?curid=1487917", "title": "Chiesa di San Lorenzo (Usigliano)", "text": "La chiesa di San Lorenzo si trova a Usigliano, una frazione del comune di Casciana Terme Lari.\nStoria.\nDella chiesa si hanno notizie dal 1260, quando figura nel catalogo delle chiese della diocesi di Lucca.\nDescrizione.\nIl vecchio edificio romanico \u00e8 oggi una cappella che affianca la parrocchiale, opera del XVIII secolo.\nSu una lapide del 1312 posta (a ricordo di alcuni lavori di restauro) sull'architrave della porta d'ingresso della vecchia parrocchiale, oggi cappella laterale, si legge ancora oggi: \"Si cor non orat, invanum lingua laborat\". All'interno un'altra iscrizione ricordava la riconsacrazione da parte del vescovo di San Miniato, Francesco Maria Poggi, avvenuta nel 1707."}
{"id": "1487918", "revid": "45367", "url": "https://it.wikipedia.org/wiki?curid=1487918", "title": "LaTex", "text": ""}
{"id": "1487920", "revid": "287204", "url": "https://it.wikipedia.org/wiki?curid=1487920", "title": "Campo Limpo de Goi\u00e1s", "text": "Campo Limpo de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di An\u00e1polis."}
{"id": "1487924", "revid": "599013", "url": "https://it.wikipedia.org/wiki?curid=1487924", "title": "Chiesa di San Sebastiano Martire al Crocefisso", "text": "La chiesa di San Sebastiano Martire al Crocefisso, nota come chiesa del Crocefisso, \u00e8 un edificio sacro di Reggio Calabria che si trova sulla via Crocefisso.\nLa pianta \u00e8 a navata unica. Sulla parete di sinistra si aprono la cappella del Battistero, la cappella del Santissimo Crocefisso ed il grande campanile. \u00c8 inoltre presente un crocefisso di chiara scuola napoletana del XIX secolo.\nGli elementi liturgici, le sculture bronzee ed il tabernacolo sono opere dello scultore Michele Di Raco, mentre il presbiterio ospita un'interessante tela del \"Martirio di san Sebastiano\", opera di Annunziato Vitrioli.\nStoria.\nLa nascita della parrocchia di San Sebastiano Martire \u00e8 antichissima: il primo documento storico risale alla fine del Quattrocento. Nella prima met\u00e0 del Seicento la chiesa parrocchiale sorgeva nella stessa piazza della Cattedrale. Nel 1890 venne sconsacrata e la parrocchia fu interamente trasferita nella cattedrale. Dopo il catastrofico terremoto del 1783 e in seguito alla soppressione di molti conventi nell'anno 1784, fu assegnata alla parrocchia di San Sebastiano la chiesa del Crocifisso, annessa al convento dei francescani riformati, fondato in citt\u00e0 nel 1647. La parrocchia si denominer\u00e0 da questo momento \"San Sebastiano al Crocefisso\".\nLa chiesa e il grande crocefisso, opera di padre Giovanni da Reggio, morto nel 1660, andarono distrutti nel terremoto del 1908. L'edificio attuale fu aperto al culto nel 1937.\nArchitettura.\nIl prospetto principale si presenta diviso in tre piani trabeati. Quello superiore termina con un timpano triangolare sormontato da un'artistica croce in ferro e, alle estremit\u00e0, delle pietre lavorate. La parte centrale ha tre lesene per lato terminanti con capitelli ornati; al centro si apre una finestra circondata da lesene ai lati e in alto un timpano a lunetta, interrotta al centro da un medaglione con insegne vescovili. La parte inferiore ha due lesene per lato; al centro, il portale \u00e8 delimitato da colonne a sezione circolare con capitelli ornati, sormontati da un timpano archivoltato. Il prospetto destro \u00e8 interrotto nella sua continuit\u00e0 da lesene che nella parte superiore sono intervallate da finestre, le quali sono circondate da lesene ondulate sormontate da timpani a lunetta. Il prospetto sinistro \u00e8 interrotto, nella parte inferiore, dalla cappella del battistero, da quella del SS. Crocefisso e dal campanile. Sul retro, il tempio presenta un timpano triangolare, come sul prospetto principale, ma \u00e8 privo di croce. L'abside, maestosa nella sua imponente altezza, \u00e8 nascosta nella parte inferiore dalle opere parrocchiali. L'interno, ad una sola navata, riproduce in buona parte le stesse forme architettoniche dell'esterno se si eccettuino piccoli particolari. Il tetto piano \u00e8 interrotto dalle travi in cemento armato in corrispondenza dei pilastri delle pareti. Sulle pareti laterali si trovano delle nicchie che ospitano le statue di S. Pasquale, S. Rita, l'Addolorata, S. Giuseppe, il Sacro Cuore di Ges\u00f9.\nNel 1981 il lato sinistro \u00e8 stato integrato con una cappella per dare degna collocazione al Crocefisso, che si trovava nella precedente chiesa e che dava il nome alla stessa. La Cappella ha una struttura architettonica semicircolare, interrotta da vetrate, con il soffitto a sezioni quasi regolari."}
{"id": "1487926", "revid": "47767", "url": "https://it.wikipedia.org/wiki?curid=1487926", "title": "Chiesa del Crocefisso", "text": ""}
{"id": "1487927", "revid": "4175", "url": "https://it.wikipedia.org/wiki?curid=1487927", "title": "Tour della Nazionale di rugby a 15 della Francia 1979", "text": "Il 1979 fu l'anno della prima vittoria francese sul suolo neozelandese.\nAvvenne il 14 luglio, giorno della festa nazionale, ad Auckland: la capitanata da Jean-Pierre Rives vinse 24-19 sugli \"All Blacks\".."}
{"id": "1487928", "revid": "1543377", "url": "https://it.wikipedia.org/wiki?curid=1487928", "title": "Catura\u00ed", "text": " Catura\u00ed \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di An\u00e1polis."}
{"id": "1487930", "revid": "729019", "url": "https://it.wikipedia.org/wiki?curid=1487930", "title": "Sindrome di Holt-Oram", "text": "La sindrome di Holt-Oram \u00e8 una patologia autosomica dominante che comporta vari difetti strutturali del cuore (cardiopatia congenita) e degli arti superiori. La gravit\u00e0 dei difetti di sviluppo varia di molto in ogni persona coinvolta, senza che esista quindi uno schema preciso.\nSintomatologia.\nPer quanto riguarda gli arti superiori, la sindrome di Holt-Oram si manifesta con ipoplasia, aplasia, alterato sviluppo delle ossa radiali, ipotrofia delle eminenze tenar e focomelia; possono essere interessate una o entrambe le braccia, coinvolgendo anche le creste embrionali radiali.\nIn merito al cuore appare in modo del tutto variabile, a volte senza neanche manifestarsi; non \u00e8 dunque possibile stilare una lista esatta delle problematiche cardiache dovute a questa sindrome, ma fra esse si ricorda comunemente la bradicardia.\nEziologia.\nSi \u00e8 scoperto che la causa di tale sindrome \u00e8 da imputare ad un gene denominato TBX5 situato al livello 12q24.1."}
{"id": "1487931", "revid": "767487", "url": "https://it.wikipedia.org/wiki?curid=1487931", "title": "Damol\u00e2ndia", "text": "Damol\u00e2ndia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di An\u00e1polis."}
{"id": "1487937", "revid": "729019", "url": "https://it.wikipedia.org/wiki?curid=1487937", "title": "Sindrome di Lev-Len\u00e8gre", "text": "Per sindrome di Lev-Len\u00e8gre in campo medico, si intende l'insieme di sintomi e segni clinici riguardanti un'anomalia autosomica dominante del ritmo cardiaco dove si mostra una fibrosi idiopatica e calcificazione del sistema di conduzione elettrico del cuore."}
{"id": "1487940", "revid": "322321", "url": "https://it.wikipedia.org/wiki?curid=1487940", "title": "Heitora\u00ed", "text": "Heitora\u00ed \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di An\u00e1polis."}
{"id": "1487942", "revid": "729019", "url": "https://it.wikipedia.org/wiki?curid=1487942", "title": "Tour della nazionale di rugby a 15 della Nuova Zelanda 1979", "text": "Nel 1979 gli \"All Blacks\" effettuarono due \"tour\", uno a met\u00e0 anno in Australia per disputare la Bledisloe Cup, e uno a fine anno in Europa, in cui furono previsti due \"test match\" contro e .\nIn tale occasione la squadra disput\u00f2 anche il suo primo incontro in Italia, a Rovigo, come \"match\" finale del \"tour\".\nTuttavia la federazione neozelandese non concesse lo status di \"test\" all'incontro con la Nazionale italiana, e a differenza di quest'ultima non riconosce il \"cap\" internazionale ai giocatori che lo disputarono.\nIl \"tour\" australiano fu breve, solo due incontri: uno contro la selezione B del Queensland, vinto 35-3 a Brisbane, e poi il \"test match\" valido per la Bledisloe Cup contro gli \"Wallabies\" a Sydney, perso 6-12.\nIn Europa, a parte i \"test match\" e l'incontro con l', gli \"All Blacks\" incontrarono varie rappresentative regionali della federazione inglese e di quella scozzese; in uno di tali incontri, con la Northern Division, al Cross Green di Otley, i neozelandesi sub\u00ecrono l'unica sconfitta del \"tour\".\nLa squadra inglese, capitanata da Bill Beaumont, inflisse agli \"All Blacks\" un 21-9 rimasto negli annali del rugby, tanto che 25 anni dopo tale vittoria, nel 2004, fu organizzata una \"convention\" celebrativa nella club house dell'Otley, al Cross Green.\nI due \"test match\" contro e furono vinti, il primo abbastanza nettamente, il secondo di misura, tuttavia senza subire una meta.\nL'unica squadra nazionale capace di segnare una meta agli \"All Blacks\" fu l', nell'incontro di fine \"tour\" allo stadio Battaglini di Rovigo: quel giorno 14\u00a0000 spettatori si assieparono ai cancelli dell'impianto, pi\u00f9 di quanti ne potesse contenere, tanto che fu deciso di ammettere allo stadio anche gli spettatori senza biglietto, che si sedettero sul terreno a bordo campo dietro ai cartelloni pubblicitari.\nL'incontro, terminato nel primo tempo sul 15-6 per gli \"All Blacks\", vide un ritorno azzurro che con Rino Francescato, a dieci minuti dalla fine, realizz\u00f2 una meta \u2014 poi trasformata da Stefano Bettarello \u2014 che port\u00f2 l' fino al 12-18 che divenne poi il risultato finale."}
{"id": "1487947", "revid": "767487", "url": "https://it.wikipedia.org/wiki?curid=1487947", "title": "Inhumas", "text": "Inhumas \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di An\u00e1polis."}
{"id": "1487948", "revid": "287204", "url": "https://it.wikipedia.org/wiki?curid=1487948", "title": "Telescuola", "text": "Telescuola \u00e8 stato un programma televisivo sperimentale della RAI realizzato con il sostegno del Ministero della Pubblica Istruzione diretto a consentire il completamento del ciclo di istruzione obbligatoria ai ragazzi residenti in localit\u00e0 prive di scuole secondarie (corso per questo detto \u201csostitutivo\u201d). Le trasmissioni iniziarono il 25 novembre 1958.\nIspiratrice dell'iniziativa fu la professoressa Maria Grazia Puglisi, ideatrice di altre precedenti trasmissioni televisive. Dopo essere stata caposezione dei programmi culturali fu scelta dall'allora Amministratore Delegato della RAI, Ing. Marcello Rodin\u00f2, per organizzare un esperimento di televisione scolastica grazie alle sue due competenze: quella scolastica acquisita in tanti anni di cattedra e quella televisiva. Fu infatti tra i pionieri della televisione italiana realizzando programmi televisivi tra cui figura una delle prime trasmissioni televisive ufficiali irradiate dagli studi televisivi di Roma nel 29 ottobre 1953, Teleclub. \nUna volta definita la struttura organizzativa il Dott. Italo Neri e la Professoressa Puglisi furono incaricati rispettivamente delle funzioni di Presidente e Direttrice di Telescuola.\nMaria Grazia Puglisi rappresent\u00f2 per conto della RAI le problematiche della televisione scolastica in vari convegni internazionali e conferenze.\nIn particolare, l'organizzazione di Telescuola fu estesa anche agli istituti di pena con risultati umani significativi e per tale motivo le fu assegnato nel 1966 il premio \"San Michele\" per la redenzione civile.\nTelescuola fu un'esperienza umana e didattica straordinaria che in sei anni avrebbe permesso di entrare in contatto con gruppi di ascolto sparsi in piccoli centri di tutta Italia, contribuendo, di fatto, all'alfabetizzazione del Paese.\nSi possono citare tra i conduttori un giovanissimo Luciano Rispoli e tra i promotori anche Marco Dan\u00e9, divenuto in seguito autore di format televisivi di successo.\nGrande importanza ebbe il ciclo di oltre 300 trasmissioni in diretta realizzate dal pittore e teorico dell'arte Enrico Accatino, dalle quali avrebbe preso forma una nuova disciplina: l'educazione artistica inserita nel 1964/1965 nella Riforma della Scuola Media inferiore a sostituzione del corso di \"Disegno e Ornato\". Da non dimenticare il Professor Torello Borriello che, insegnando francese ai ragazzi presenti e ai telespettatori, univa alla parte strettamente linguistica una simpatia e creativit\u00e0 ancora apprezzate dagli ex alunni di Telescuola oramai adulti.\nTorello Borriello scrisse per la ERI (EDIZIONI RAI) una serie di volumi riguardanti le lezioni tenute durante i corsi aggiungendo dei dischi 33 e 45 giri che completavano \"l'offerta\". La trasmissione andava in onda \"in diretta\" senza la possibilit\u00e0 di correggere eventuali errori e anomalie. Questa peculiarit\u00e0 dimostra la grande professionalit\u00e0 dei conduttori e dei tecnici che, informati poco prima di cominciare la lezione, creavano scenografie e situazioni veramente uniche.\nSulla scia del consenso popolare nel 1960 fu affiancata a Telescuola, nella stessa struttura, la celebre trasmissione televisiva Non \u00e8 mai troppo tardi curata dal maestro e pedagogo Alberto Manzi e destinata a durare sino al 1968, divenendo una delle icone della televisione italiana.\nL'esperienza delle due trasmissioni televisive \u00e8 divenuta una delle pi\u00f9 importanti a livello mondiale nella didattica a distanza, della quale rappresenta uno dei primi esperimenti in assoluto.\nGli studi di TELESCUOLA erano collocati nella palazzina Rai in via Umberto Novaro, nei pressi di via Teulada a Roma, dove oggi si trovano gli studi di LA7."}
{"id": "1487949", "revid": "1543377", "url": "https://it.wikipedia.org/wiki?curid=1487949", "title": "Boys (Britney Spears)", "text": "Boys \u00e8 una canzone della cantante pop statunitense Britney Spears. \u00c8 il sesto singolo, registrato nel 2001, estratto dall'album \"Britney\" del 2002. \u00c8 stata scritta e prodotta dai The Neptunes ed \u00e8 stata pubblicata il 29 luglio.\n\"Boys\" fa parte della colonna sonora del film \"Austin Powers in Goldmember\" ed \u00e8 stato realizzato un filmato su \"YouTube\" con lo stesso attore Justin Bruening per il film omonimo, che partecipa anche nel video della cantante.\nPer il singolo \u00e8 stata utilizzata una versione del brano, diversa dalla versione contenuta nell'album, chiamata \"The Co-Ed Remix\" alla quale ha collaborato nelle parti cantate Pharrell Williams.\nIl video.\nNel video di \"Boys\" Britney viene diretta nuovamente dal regista Dave Meyers che gi\u00e0 l'aveva diretta in \"Lucky\"). Il video si sviluppa in una notte piena di divertimento, relax e scherzi amorosi, alternati agli irrinunciabili balletti dell'artista e al suo gruppo di ballerini. Inizia con la ripresa d'una strada oscurata, dove una macchina va a fermarsi per posteggiare. Vi scende un giovane vestito con maglietta e giacca nera, per arrivare in un castello dove sta per esserci in luogo una festa, ma viene fermato dai due buttafuori. Si mette dunque loro addosso imprecando, ma le sue grida si perdono nell'aria. V'\u00e8 la continuazione della scena con una ripresa aerea dei palazzi tutti in ombra, lumeggiati per\u00f2 dalle luci e dai lumi della sera. La telecamera si ferma davanti ad una casa e osserva una ragazza (Britney) che si sta facendo agghindare da alcune amiche che danzano intorno a lei, mentre fa dei movimenti moderati e soavi col bacino. Vestita d'una lunga tunica scura con dei risvolti bluastri, ella si lascia preparare come una regina, e poi fa il suo primo ballo del video, mentre le amiche le mettono gioielli e accessori, per poi guardarla andare via.\nLa scena successiva mostra il chiarore d'una luna piena (ma semicoperta dalle nubi e color grigio chiaro) con Britney che si trova a cantare il ritornello della canzone ('Boys...') seduta all'estremit\u00e0 d'una tavolata rettangolare su cui ci sono numerosi petali di rosa rossi. All'altra estremnit\u00e0 del lungo tavolo, c'\u00e8 un uomo che la fissa con ansia; lei canta e muove la testa, mentre vede un cane vicino al proprio padrone e si rivolge allo spettatore di nuovo.\nLa sequenza successiva si svolge in una piscina, dove ci sono alcuni ragazzi, tra cui un giovane aitante che la cantante, vestita di un lungo abito blu semitrasparente annodato alla vita (ma libero sulle gambe), e con i capelli tenuti in una coda, ha adocchiato. Lui si sporge verso di lei, ma Britney s'abbassa e poi se ne va, lasciandolo solo. Intanto, Pharrell Williams \u00e8 al bar che espone il suo rap guardando una ragazza. Poi le s'avvicina e flirta con la giovane, mentre Britney scherza con un ragazzo (lo stesso Justin Bruening), abbassandosi con lui e poi alzandosi ad eseguire nuovamente la coreografia. Poi la cantante si ritira insieme a Bruening nelle proprie stanze, per stare insieme a lui. Intanto la telecamera s'allontana nell'oscurit\u00e0 della notte. Nel gruppo dei ballerini che si muovono dietro la cantante, si pu\u00f2 vedere anche Mike Myers nei panni di Austin Powers. Fanno una breve apparizione nel video anche gli attori DJ Qualls, Jason Priestley e Taye Diggs. Inoltre, la Spears ha qui capelli biondi ondulati con delle meches nere, quindi dei capelli tinti per l'occasione (nella clip) di una festa sensuale.\nIl video ha avuto tre nomination agli MTV Video Music Awards 2003 per il Miglior video femminile, Miglior Video Dance e Miglior Video Da Un Film\nTracce.\nEurope/Australia CD\nUK CD\nUSA Promo CD"}
{"id": "1487953", "revid": "767487", "url": "https://it.wikipedia.org/wiki?curid=1487953", "title": "Giovanni Battista De Rolandis", "text": "Biografia.\nGiovanni Battista Maria Gaetano De Rolandis nacque a Castell'Alfero nell'Astigiano il 24 giugno 1774 da una famiglia aristocratica radicata nel territorio e nota gi\u00e0 nel Cinquecento.\nIl padre, Giuseppe Maria Antonio De Rolandis (laureatosi a Parigi) svolgeva gratuitamente la professione di \"medico dei poveri\", la madre Rosa Bussolotti proveniva da Portacomaro. Era il penultimo di otto fratelli. Il maggiore, Antonio Maria, era dottore, assistente del protomedico Argenta, aveva effettuato la vaccinazione antivaiolosa a tutti i componenti di casa Savoia ospitati nel castello di Govone d'Alba. I conti De Rolandis erano imparentati con gli Alfieri di Sostegno (ai quali apparteneva l'architetto Benedetto Alfieri di Cortemilia), i Giobert di Mongardino, gli Amico di Castell'Alfero ed i Morata di Milano.\nGiovanni Battista frequent\u00f2 l'[Accademia Militare] di Torino (1789) dove era apprezzato spadaccino, ma in seguito alle notizie di truppe francesi ammassate sulla dorsale delle Alpi piemontesi, la madre, temendo una guerra, lo allontan\u00f2 da Torino e lo iscrisse col fratello Luigi al Seminario di Asti (1791), fondato e diretto dal vescovo Paolo Maurizio Caissotti, noto per le sue idee innovatrici umanitarie, tanto che da quello stesso istituto nacquero figure altamente filantropiche come Don Bosco, Giuseppe Benedetto Cottolengo, Giuseppe Allamano.\nIn seguito ad una sua vivace protesta di come venivano alloggiati i servi, e come erano assegnate le indulgenze, fu allontanato, anche se promettente negli studi. La mamma, rimasta vedova, si confid\u00f2 col cugino conte Carlo Luigi Amico, ministro plenipotenziario dei Savoia a Napoli, e questi si adoper\u00f2 perch\u00e9 fosse accolto presso il Collegio Piemontese \"La Viola\" di Bologna e fosse iscritto alla facolt\u00e0 di teologia di quella universit\u00e0.\nL'incontro con Luigi Zamboni.\nMagro, capelli ricci, il viso simpatico e sorridente, a Bologna venne chiamato \"Zuanin\" ossia \"Giovannino\" . Qui ebbe come educatore ed insegnante di letteratura l'abate Giuseppe Compagnoni, allora religioso devoto, accanito ricercatore, timidissimo, tanto che pur essendone autore, firm\u00f2 con lo pseudonimo \"Liofilo\" una corposa enciclopedia. Segu\u00ec il corso di educazione teologica di Ambrogio di San Nicol\u00f2 degli Albari tenuto all'Universit\u00e0 \"Alma Mater\" e qui incontr\u00f2 Luigi Zamboni, laureando in legge, dal carattere focoso, irrequieto, buon parlatore.\nZamboni si diceva entusiasta della Rivoluzione Francese e contestava l'assolutismo del Governo Pontificio bolognese. Nel 1790 aveva diffuso alcuni manifesti firmandoli \"Parte del Popolo\". In essi \"invitava i cittadini felsinei ad insorgere per acquisire l'antica libert\u00e0\". Era in contatto con il sedicente Abate Bauset. Costui in realt\u00e0 era Antoine Christophe Saliceti, commissario del governo francese, fondatore di quel servizio di \"intelligence\" voluto da Napoleone per pianificare la sua discesa nella pianura padana.\nIl Saliceti era solito accompagnarsi con l'avvocato genovese Benedetto Francesco Boselli, esponente della Massoneria ligure, nonno di Clara Boselli che agli inizi del Novecento sposer\u00e0 il senatore Giovanni Agnelli, fondatore della Fiat.\nParlavano della necessit\u00e0 di abbattere l\"'anci\u00e8n r\u00e9gime\" e di portare in Italia i principi democratici dei moti parigini.\nSul finire del 1792 Zamboni lasci\u00f2 Bologna e raggiunse a Marsiglia il Commissario Saliceti e lo stesso avvocato Boselli. Entrambi lo presentarono come persona fidata al generale Alexandre Renoux, comandante dell'Armata del Reno. Arruolato col grado di \"porte drapeau\" (porta insegna) nelle file francesi, Zamboni accett\u00f2 l'incarico di recarsi a Roma per spiare la consistenza militare di papa Pio VI, Giovanni Angelo Braschi.\nL'\"Isola della Libert\u00e0\".\nLa nave che li trasportava, la \"Feluca Tirrena\", attracc\u00f2 all'Isola di San Pietro in Sardegna dove un gruppo di corsi animati dal qui esiliato Filippo Buonarroti, nipote del grande Michelangelo, avevano occupato la cittadella nominando Carloforte \"Isola della Libert\u00e0\" e promulgando una Costituzione stilarono un \"Piano per il governo di una Repubblica\". L'\"Isola della Libert\u00e0\" dur\u00f2 quattro mesi, e molti militari francesi si accasarono con le giovani carlofortine.\nZamboni, sotto il nome fittizio di Luigi Rinaldi prosegu\u00ec per Roma, si arruol\u00f2 nell'esercito pontificio, ed assolse il compito che gli era stato assegnato, annotando la consistenza dell'armamento di Pio VI. Torn\u00f2 quindi in Romagna e rifer\u00ec al Saliceti. A Bologna, nel \"Caff\u00e8 degli Stelloni\", centro di fermento politico e culturale, si incontrava col De Rolandis. Tra i due nacque una profonda amicizia suggellata dalle comuni idee innovatrici. Convinsero altri studenti ad unirsi e come simbolo del loro movimento idearono una coccarda tricolore ad ispirazione di quella parigina.\nIl piano d'azione.\nLe idee rivoluzionarie e riformatrici dello Zamboni fecero proseliti stimolando la popolazione felsinea alla sollevazione contro il governo pontificio dello Stato della Chiesa, accusato di crudele assolutismo imposto con l'appoggio della Santa Inquisizione.\nSi unirono subito i medici Pietro Gavasetti, Angelo Sassoli, e Tomaso Bambozzi di Ancona, docenti all'Universit\u00e0 bolognese. Poi aderirono altri studenti e gente del popolo. Ai primi di settembre del 1794 Zamboni espose il suo piano al Commissario di Napoleone Cristoforo Saliceti. Secondo quanto illustrarono, l'azione militare doveva interessare diversi punti della citt\u00e0. Il disegno aveva lo scopo di scuotere dalla rassegnazione i cittadini che, esasperati, avrebbero certamente dato man forte ai patrioti. Il progetto consisteva nei seguenti punti risolutivi:\nDi fronte a tanta determinazione il commissario Christophe Saliceti forn\u00ec alcune armi, denaro, e carte toponomastiche. Zamboni contraccambi\u00f2 la fiducia consegnandogli l'elenco dei cospiratori scritto in codice, lo stesso codice cifrato che il Saliceti usava per corrispondere con Napoleone. Gli diede anche un testo scritto dal De Rolandis dal titolo \"Teorema per il buon governo di una Repubblica\" assai simile a quello gi\u00e0 esposto a Carloforte da Filippo Buonarroti e che sar\u00e0 presentato da quest'ultimo a Parigi nel corso della \"Cospirazione degli eguali\", fucina della filosofia politica comunistica contro la propriet\u00e0 ed il Direttorio, ripresa da Fran\u00e7ois No\u00e8l Babeuf e Darth\u00e9.\nIn un incontro successivo De Rolandis e Zamboni comunicarono agli emissari francesi che la sollevazione era stata stabilita per il 16 settembre. Saliceti giunse immediatamente a Bologna, e con severit\u00e0 stronc\u00f2 ogni entusiasmo. A nome del governo francese rimprover\u00f2 ai due studenti di non aver raccolto denari sufficienti per comprare l'appoggio dei cittadini indecisi, e sugger\u00ec di attendere la primavera successiva quando le truppe di Napoleone avrebbero valicato le Alpi per invadere l'Italia. Saliceti ribad\u00ec che invece della sollevazione, servivano proteste di malcontento popolare, al fine di dare pretesto per un intervento dell'esercito rivoluzionario comandato da Bonaparte.\nDe Rolandis e Zamboni accolsero queste indicazioni come un vero affronto al loro slancio patriottico e decisero di tentare ugualmente la sollevazione senza aiuto esterno. Secondo alcuni storici italiani e francesi \u00e8 a questo punto che i due tolsero dalla coccarda la banda azzurra tipicamente parigina, e la sostituirono con il verde della speranza. Loro stessi motivarono questa decisione affermando: \".. per non far da scimia alla Francia\u2026\".\nI tre colori avevano comunque il medesimo significato allegorico di \"Giustizia Eguaglianza Libert\u00e0\". Va aggiunto che il bianco ed il rosso sono i colori di Bologna e di Asti, patria dei due martiri, ed il verde \u00e8 comune segno simbolico di speranza.\nLa sollevazione.\nI preparativi per la sollevazione, prevista per il 16 settembre, vennero per\u00f2 bruscamente frustrati dall'indicazione del governo francese di attendere la primavera successiva, visto che i rivoluzionari bolognesi erano a corto di fondi e di uomini ed i francesi non conoscevano a fondo gli umori e gli animi della citt\u00e0.\nLo Zamboni e il de Rolandis accolsero queste indicazioni come un vero affronto al loro slancio patriottico e decisero cos\u00ec di tentare la sollevazione senza aiuto esterno.\nQuando tutto pareva ormai predisposto, il 12 novembre, forse traditi da qualche compagno, pervenne una denuncia al cardinale di Bologna Giovanni Andrea Archetti che autorizz\u00f2 una perquisizione presso il collegio \"La Viola\". Ma tutto il materiale rivoluzionario era presso la casa di Zamboni e cos\u00ec l'azione dei gendarmi non port\u00f2 alla luce nessuna cospirazione.\nIl giorno dopo, 13 novembre, i rivoluzionari si radunarono presso la casa di Luigi Zamboni: erano rimasti una decina. Erano tristi, abbattuti, pieni di timore per eventuali ritorsioni da parte del potere. Brigida Zamboni, la mamma di Luigi, distribu\u00ec biscotti che in suo onore vennero chiamati \"brigidini\". Sua sorella Barbara Borghi vers\u00f2 vino caldo. Sulla citt\u00e0 imperversava un temporale, lampeggiava e grandinava. Uscirono ugualmente, ai pochi passanti consegnarono una coccarda tricolore ed uno dei cinquanta volantini che Zuanin aveva scritto a mano inneggiando alla libert\u00e0.\nInseguiti dalle guardie tutti fuggirono, Zamboni e De Rolandis verso il Granducato di Toscana. Raggiunsero fradici l'osteria del Covigliaio oltre il confine, sicuri di essere in salvo. Non furono le guardie della polizia pontificia a fare irruzione nel locale e ad arrestare i fuggitivi anche se si trovavano in una zona di extraterritorialit\u00e0, come qualcuno scrive ancor oggi; in realt\u00e0, stando alle cronache dell'epoca, la cattura venne effettuata dalla guardia granducale, messa sull'avviso dalla polizia bolognese. Zamboni e De Rolandis furono incarcerati prima a Firenzuola, poi consegnati alla polizia pontificia sul ponte delle confine, in localit\u00e0 Le Filigare, portati a Monghidoro, poco lontano dal confine, e dopo un sommario interrogatorio trasportati a Bologna il 3 dicembre davanti al bargello Amedeo Bellotti.\nDi fronte al Tribunale dell'inquisizione.\nQui inizi\u00f2 uno dei pi\u00f9 truci processi intentati a Bologna dal \"Santo Uffizio\" condotto da Federico Pistrucci chiamato dal popolo \"La mano sinistra del maligno\", sotto la regia del cardinale di Stato, lo spagnolo Xaverio de Zelada.\nLuigi Zamboni non sopport\u00f2 le torture e le angherie, e nella notte tra il 17 ed il 18 agosto 1795 il giovane venne trovato impiccato nell'angusta cella del Torrone (oggi palazzo comunale di Bologna).\nAnche gli altri studenti vennero arrestati, e fu messo ai ceppi pure l'anziano padre di Luigi, che nulla sapeva n\u00e9 del complotto n\u00e9 della tragica morte del figlio. Malarico e continuamente febbricitante mor\u00ec sei mesi dopo. La mamma e la zia dello Zamboni, Brigida e Barbara Borghi, furono rinchiuse nella fortezza di San Leo, accanto alla cella di Alessandro Balsamo conte di Cagliostro.\nNonostante la strenua difesa dell'avvocato Antonio Aldini (nipote dello scienziato Luigi Galvani) il Tribunale dell'inquisizione sottopose Giovanni Battista De Rolandis a quattordici interrogatori preceduti e seguiti da torture disumane. Il segretario di Stato di Pio VI, de Zelada, voleva conoscere quali erano i rapporti che gli arrestati avevano avuto coi francesi, le intenzioni del Direttorio di Parigi e se Napoleone era intenzionato a requisire i beni della Chiesa come era accaduto nel nord Europa. \"Zuanin\" mantenne il silenzio. Davanti al carnefice si present\u00f2 col Vangelo tra le mani. Fu ucciso sulla forca della Montagnola il 23 aprile 1796 all'et\u00e0 di 21 anni.\nIl dibattito degli studiosi sulla coccarda.\nIl tentativo dello Zamboni e del De Rolandis, sia per la poca notoriet\u00e0 delle persone coinvolte che per lo scarso successo avuto, non ebbe subito grande eco, ma un particolare l'avrebbe reso famoso: l'ipotesi, che cominci\u00f2 a circolare negli anni successivi, che in esso erano contenuti i colori nazionali italiani. Il primo ad attribuire questo merito a Zamboni e De Rolandis fu Giuseppe Ricciardi, che nel suo \"Martirologio italiano dal 1792 al 1847\", testo edito nel 1860, ricostruisce il tentativo di insurrezione, dichiarando che:\nLa notizia, secondo quanto dichiarato dal Ricciardi, gli era stata fornita a Londra da un testimone oculare dell'avvenimento precisando, in una lettera diretta ad Augusto Aglebert, di averla avuta \u00abnel 1837 da un vecchio esule italiano parente del giudice inquisitore\u00bb del processo Zamboni-De Rolandis. Questa affermazione, passata quasi inosservata, fu ripresa nell'opuscolo dell'Aglebert pubblicato nel 1862 avente come titolo \"I primi martiri della libert\u00e0 italiana e l'origine della bandiera tricolore o congiura e morte di Luigi Zamboni di Bologna e Gio. Battista De Rolandis di Castel d'Alfero presso Asti tra da documenti autentici e narrata da Augusto Aglebert\". In questa opera l'Aglebert afferma che dagli atti del processo risulta che furono lo Zamboni e i suoi complici a creare \u00abil palladio della libert\u00e0 popolare e che a Bologna torna l'onore di aver data all'Italia il vessillo tricolore immortale dell'emancipata nazione\u00bb, riportando le parole pronunciate dallo Zamboni nel proporre ai suoi compagni la nuova bandiera.\nGli studi che sostengono che la coccarda bolognese fosse realmente formata dai tre colori nazionali italiani si basano anche sulle testimonianze, al processo che coinvolse De Rolandis, di una delle donne che lavor\u00f2 alla fabbricazione delle coccarde, Gertrude Nazzari, che conferm\u00f2 di aver ricevuto:\nLa madre di Zamboni conferm\u00f2 poi la presenza dei tre colori nella coccarda. Questa tesi per la quale la coccarda portata da De Rolandis e Zamboni avesse portato i colori nazionali \u00e8 anche basata sul fatto che la coccarda bolognese, ispirata alle ideologie politiche della Rivoluzione francese, fosse stata volutamente cucita con la banda verde al posto del turchino per distinguerne chiaramente l'origine ed il simbolismo nazionale, oltre che il significato allegorico intrinseco, ovvero \"giustizia, uguaglianza e libert\u00e0\", concetti dichiarati esplicitamente da Giovanni Battista de Rolandis durante il secondo interrogatorio sostenuto davanti al tribunale dell'Inquisizione.\nLa tesi per la quale nella coccarda bolognese fossero contenuti i colori nazionali italiani fu dichiarata infondata, a dispetto dell'opinione generale, da Vittorio Fiorini: infatti (a differenza di quanto dichiarato dall'Aglebert) il Fiorini, negli atti relativi al processo, non trov\u00f2 traccia della scelta dei colori verde, bianco e rosso quale simbolo della tentata insurrezione ma identific\u00f2, sui documenti, solo i colori dello stemma di Bologna, ovvero il bianco e il rosso, visto che il verde venne aggiunto sotto forma di fodera e quindi, secondo questa ipotesi, non volutamente:\nL'ipotesi che a Bologna non fossero comparsi i tre colori nazionali \u00e8 sposata anche da studi pi\u00f9 recenti, che nella fattispecie sono stati compiuti da Umberto Marcelli e poi da Marco Poli. La congettura che sostiene che i tre colori utilizzati a Bologna non fossero quelli nazionali, dato che mancava il verde, aggiunto a parer loro non volutamente, si basa su quanto dichiarato dallo stesso Zamboni, durante il suo tentativo di difesa alle insistenze del magistrato Pistrucci per sapere se nelle coccarde fosse invece contenuto il color turchino (l'azzurro della bandiera francese):\nLa consegna di una di queste coccarde da parte dell'avvocato difensore Antonio Aldini alla famiglia De Rolandis \u00e8 riportata nell'opera \"Origine del Tricolore\" di Ito De Rolandis; questa coccarda (presente sulla copertina dell'opera) si presenta come un tricolore verde-bianco-rosso, anche se lo stesso autore riporta in un'altra pagina che l'avvocato Aldini, durante l'inutile tentativo di salvare la vita a Giovanni Battista De Rolandis, avesse affermato durante il processo che le coccarde:\nCronologia sull'origine del tricolore italiano.\nIl documento continua con un ordine diretto ad Antoine Christophe Saliceti. Comanda: Il Bonaparte ritiene che ci\u00f2 sia compito del servizio segreto coordinato dal Saliceti stesso. Saliceti ha perso gli uomini che potevano aiutarlo in questa azione (De Rolandis, Zamboni, e gli altri studenti) ma secondo Napoleone egli deve ugualmente portare avanti l'operazione.\nEssendo quella del Saliceti un'operazione segreta \u00e8 evidente che Napoleone non nomina De Rolandis e Zamboni, ma dice semplicemente \"ils\", ossia quelli, \"quei due\". Un riferimento preciso un tal senso lo si trova nella lettera che De Rolandis, in fuga verso Covigliaio, manda a monsignor Campacci, direttore del Collegio della \"Viola\". Il giovane studente \u00e8 spiaciuto di ci\u00f2 che \u00e8 accaduto. Il Campacci era molto ben voluto dai convittori. E \"Zuan\u00ecn\" gli domanda scusa. Ormai \u00e8 consapevole del fallimento dell'iniziativa, ed aggiunge riferendosi all'abate Bausset ossia ad Antoine Christophe Saliceti: \n Ecco uno stralcio del brano in questione:\n\u00c8 il primo vero atto in cui si decreta il vessillo nazionale, \u00e8 datato il 18 ottobre 1796 ed \u00e8 stato redatto dalla massima autorit\u00e0 in quel momento storico, ossia il Senato provvisorio di Bologna.\nIn questo stesso giorno a Modena si costituisce la Confederazione Cispadana con l'avvocato Antonio Aldini come presidente. \u00c8 ripetuto.\nDopo quello di Modena il secondo congresso tenuto dai deputati della Confederazione cispadana (Bologna, Ferrara, Modena e Reggio) si tenne a Reggio Emilia dal 27 dicembre 1796 al 9 gennaio 1797, allo scopo di sostituire l'autorit\u00e0 della Confederazione (che aveva un carattere puramente militare) con uno Stato unitario, esteso possibilmente alla Lombardia. Presenti 109 deputati su 110, nominati con elezione a triplice grado. \"Questa \u00e8 considerata la prima assembra elettiva del Risorgimento.\" Nella compagine prevalse la corrente moderata repubblicana. Il 30 dicembre l'assemblea nomin\u00f2 la \"Repubblica Cispadana una ed indivisibile\". Il 7 gennaio si affront\u00f2 il problema della bandiera.\nLa Festa del Tricolore fu celebrata anche a Milano, Modena, Ferrara, e Reggio.\nLa coccarda.\nNell'estate del 1798 Antonio Aldini diretto a Parigi consegn\u00f2 alla mamma di \"Zuanin\" (ignara di quanto fosse accaduto) la lettera d'addio che il giovane aveva scritto prima della condanna a morte, e la coccarda che aveva indossato durante la sommossa del novembre 1794. La coccarda originale del 1794 \u00e8 conservata dagli eredi di Giovanni Battista De Rolandis.\nCommemorazioni.\nA Bologna, sulla casa che fu di Zamboni, una targa ricorda i tragici avvenimenti. Sulla targa \u00e8 riportata la seguente iscrizione:\nIN QUESTA CASA\nLUIGI ZAMBONI BOLOGNESE\nCON L'ASTIGIANO G.B.DE ROLANDIS\nSOGN\u00d2 LA LIBERT\u00c0\nNE PREPAR\u00d2 E NE TENT\u00d2 L'AVVENTO\nMA TRADITO E CHIUSO IN CARCERE\nPREFER\u00cc AL CAPESTRO DEL PAPA\nQUELLO CHE EGLI STESSO SI FECE\nE NELLA NOTTE TRA IL XVII E IL XVIII AGOSTO\nMDCCXCV\nGITT\u00d2 LA VITA PER QUESTA NOVA ITALIA\nCHE LO RICORDA PRECURSORE D\u00c8 SUOI MARTIRI\nGRATA LIBERA SICURA\nCHE LO RICORDA PRECURSORE DE' SUOI MARTIRI\nLA RELIGIONE DEGLI EROI E DEI MARTIRI\nONORA\nG.B. DE ROLANDIS DI CASTELL'ALFERO\nAVANGUARDIA DEL RISORGIMENTO ITALICO\nGIUSTIZIATO IN BOLOGNA IL 23 APRILE 1796\nPER AVER SOGNATO CON LUIGI ZAMBONI BOLOGNESE\nIL TRIONFO DEL SIMBOLICO TRICOLORE\nIN TEMPI DI SOPITA COSCIENZA NAZIONALE\nRIDESTATA POSCIA DALL'EROISMO DEL SACRIFICIO\nALLA CONQUISTA DEGLI ANTICHI DIRITTI\nDELLA PATRIA\nASTI SUPERBA DEI SUOI FIGLI\n9 MAGGIO 1926"}
{"id": "1487959", "revid": "729019", "url": "https://it.wikipedia.org/wiki?curid=1487959", "title": "Endocardite di Loeffler", "text": "La endocardite di Loeffler (detta anche sindrome ipereosinofila di Loeffler) \u00e8 una delle malattie endomiocardiche che causano la miocardiopatia obliterativa. Colpisce soprattutto in zone dal clima temperato e favorisce nell'epidemiologia i maschi.\nSintomatologia.\nI sintomi e i segni clinici sono rappresentati da una diminuzione del tratto di efflusso.\nEziologia.\nCause possono essere le infezioni parassitarie, leucemia (ad esempio la leucemia eosinofila cronica) e reazioni immunologiche.\nTerapia.\nIl trattamento oggi in uso non \u00e8 efficace contro tale sindrome, si pu\u00f2 soltanto ridurre i sintomi manifestati con l'utilizzo di anticoagulanti e corticosteroidi per la miocardite. Mentre nelle fasi pi\u00f9 critiche si utilizza la chirurgia palliativa, una volta effettuata la sostituzione valvolare si possono mostrare dei miglioramenti.\nEsami.\nL'ecocardiogramma, esame necessario per comprendere la gravit\u00e0 della sindrome, mostra un'obliterazione apicale dei ventricoli e trombi apicali.\nL'esame Doppler evidenzia le varie restrizioni e rigurgiti mitralici e tricuspidali."}
{"id": "1487960", "revid": "110157", "url": "https://it.wikipedia.org/wiki?curid=1487960", "title": "Right Now (album Atomic Kitten)", "text": "Right Now \u00e8 il primo album del gruppo femminile britannico Atomic Kitten. Dell'album esistono due versioni: infatti nella seconda un nuovo componente, \"Jenny Frost\", sostituisce \"Kerry Katona\" e si decide di reincidere alcuni brani con la nuova voce. L'album ottiene un discreto successo nella prima versione, mentre riesce ad arrivare anche al primo posto con seconda. Oltre al successo in patria Right Now risulta essere tra gli album pi\u00f9 venduti in altre parti del mondo, come in Giappone e Nuova Zelanda.\nDall'album vengono estratti cinque singoli, pi\u00f9 uno dalla ristampa."}
{"id": "1487961", "revid": "1776051", "url": "https://it.wikipedia.org/wiki?curid=1487961", "title": "Barile (Pistoia)", "text": "Barile \u00e8 una frazione alle porte di Pistoia in Toscana. \nOrigini del nome.\nIl toponimo \"Barile\" potrebbe derivare dal tardo latino \"barriclus\" che significa \"vaso di argilla\". La prima potrebbe fare riferimento ad un'usanza tipica degli antichi Romani: infatti i Latini conservavano le semente per la semina in grandi vasi di argilla. Ma potrebbe anche alludere alla produzione di mattoni tipica della zona: nel paese e anche nelle altre borgate limitrofe \u00e8 stata accertata l'esistenza di ben due fornaci, una delle quali, la pi\u00f9 antica, risalirebbe al Medioevo e l'altra pi\u00f9 recente di fine \u2018800 - inizio \u2018900. La pi\u00f9 antica delle due era posta proprio nel centro del paese dove attualmente si trova la bottega di alimentari, l'altra si trovava accanto ai locali del Circolo Ricreativo. Nel giardino antistante il Circolo, infatti, un cumulo di terra ricopre, secondo le notizie dei paesani, l'antico forno. \nDel resto anticamente la borgata era indicata dal toponimo \"Fornaci\" che si riferiva direttamente alla produzione di mattoni tipica del luogo. Il toponimo Barile compare per la prima volta in un documento catastale del XVII secolo che riguarda un lascito di appezzamenti di terreno di un certo Natalino Galligani al figlio posti in localit\u00e0 Barile. Probabilmente prima di allora il paese veniva indicato col toponimo Fornaci. Non a caso in una guida di Pistoia del 1910, la storica Villa di Montebono viene localizzata sulla sinistra del borgo Le Fornaci: quindi Barile viene indicato col vecchio toponimo. \nL'etimologia del loco potrebbe anche riferirsi alle caratteristiche geologiche del terreno. La zona presenta toponimi che richiamano ad un territorio molto paludoso ed acquitrinoso (ad esempio \"Il Pantano\"). \nGli stessi Lorena fra \u2018700 ed \u2018800 intervennero per la bonifica. In seguito anche i De' Franceschi, proprietari della Villa di Montebono, provvidero a bonificare la parte circostante la Villa. Un terreno quindi fortemente argilloso che pu\u00f2 aver dato origine al toponimo Barile. \nInoltre il barile era un'antica unit\u00e0 di misura del vino ed anche una grande cesta nella quale venivano contenuti i fiaschi rivestiti. Ci sarebbero quindi molti elementi che fanno pensare ad una probabile origine romana del luogo.\nMa c'\u00e8 un'altra possibile derivazione: il toponimo potrebbe derivare da \u201cbarra\u201d, parola mediterranea che significa \u201cparete di fango\u201d.\nStoria.\nDalla interpretazione della fotografia aerea della zona ben visibile risulta essere la centuriazione romana. Infatti, come \u00e8 ben noto, i romani organizzavano il territorio attraverso la centuriazione: un reticolo razionale di campi di forma quadrata (le cosiddette \u201ccenturie\u201d), disposti lungo direttrici che costituivano il prolungamento dei principali assi urbani, cardo e decumano. L'altro elemento \u00e8 l'antico tracciato della via Cassia romana che da Pistoia correva verso Lucca. La nota via faceva parte delle vie consolari costruite dagli antichi romani che partivano da Roma in direzione nord e sud. La Via Cassia era la strada pi\u00f9 diretta per la Gallia cisalpina. A Firenze subiva una diramazione, congiungendosi con l'altra via consolare, l'via Aurelia. Lungo la Cassia erano poste delle \"mutatio\", cio\u00e8 delle stazioni di sosta presso le quali i viaggiatori potevano trovare riposo, cibo e cavalli freschi. Nella Tabula Peutingeriana, una rappresentazione delle vie di comunicazione d egli antichi latini risalente al IV secolo, fra Firenze e Lucca si trovavano 4 mutatio, una delle quali era Pistoia. \nForse la borgata di Barile \u00e8 nata come un antico \"castrum\" o stazione di sosta romano. Nel 1966 in Via degli Orafi a Pistoia venne rinvenuto un tratto di lastricato realizzato con la tecnica della \"via munita\" romana. In seguito alcuni studiosi locali effettuarono una ricognizione sulla direttrice Porta Lucchese - Pontelungo - Barile, rinvenendo una serie di dati archeologici che permettevano di identificare con assoluta certezza la continuazione dell'andamento della strada romana. Sotto il Ponte di Pontelungo venne rinvenuta l'antica struttura del ponte romano. Inoltre fu casualmente rinvenuto un grosso frammento di anfora romana ai margini dell'attuale strada poco dopo Pontelungo, in localit\u00e0 Solaio. Ma c'\u00e8 di pi\u00f9: esiste una localit\u00e0 dietro alla Villa Spiti chiamata \"Il Miglio\" dove \u00e8 stato rinvenuto l'antico cippo miliare. Ed \u00e8 proprio la presenza di questo cippo a dare il nome al luogo. La forma a prisma triangolare del cippo stesso ed il fatto che esiste un'iscrizione riportata su due facce, \u201cM 21\u201d, ossia miglio 21, risalente al periodo mediceo, con molta probabilit\u00e0 \u00e8 stato posto l\u00ec in sostituzione di un altro precedente. \nTutto questo fa supporre che in quel punto esistesse un bivio della Via Lucchese: la via Cassia e una strada che si inoltrava lungo le pendici di Giaccherino. Tant'\u00e8 che in una provvisione comunale del 1284 riguardo al regolamento dei festeggiamenti per San Iacopo, il luogo dove i cavalli \u201cmuovessero\u201d dovesse essere da una \u201ccerta colonna\u201d posta al di l\u00e0 di Pontelungo. Di tale colonna non \u00e8 stata trovata traccia. Potrebbe essere l'antica colonna romana, visto che i cippi romani assomigliavano proprio a colonne. \nLa borgata di Barile risale sicuramente ad un impianto medioevale. Innanzitutto molte vecchie abitazioni, hanno i caratteri strutturali e materiali tipici del periodo medioevale. Inoltre l'impianto del Convento di Giaccherino risale ai primi anni del XIII secolo. Mentre le due storiche ville, quella di Montebuono e della famiglia Spiti, risalgono la prima al 1323 e la seconda ha un impianto del \u2018400. Dalla Villa Gatteschi, oggi Spiti, partiva il Palio dei barberi, gi\u00e0 documentato a partire dal 1284, che si svolgeva in occasione della Festa di S. Iacopo. Inoltre sulla facciata di una abitazione, possiamo osservare un bellissimo tabernacolo contenente una statua raffigurante la Madonna con bambino. Un'analisi attenta della struttura iconografica, dei colori usati e del materiale (terracotta) della rappresentazione ha permesso di far risalire l'opera almeno al XIV - XV secolo. \nDocumento comunque certo sulle origini di Barile \u00e8 un lascito per morte registrato sul Catasto Granducale e risalente al XVII secolo: un certo Natalino Galligani lascia in eredit\u00e0 al figlio degli appezzamenti di terreno proprio in localit\u00e0 Barile. Inoltre sulla facciata della casa detta \u201cdegli Indiani\u201d (appartenente alla famiglia Marini dal 1400 e luogo di nascita di Padre Angelico Marini) \u00e8 presente uno stemma che riporta l'anno 1732, probabilmente anno di costruzione dell'abitazione stessa. A Barile, a differenza di altre comunit\u00e0 rurali, non c'\u00e8 mai stata una cappella o una chiesetta.\nPremio nazionale.\nDal 1995 a Barile \u00e8 organizzato il premio \"Sportivo pi\u00f9\", appannaggio di personaggi importanti dello sport, che si segnalano per le qualit\u00e0 morali; nell'albo d'oro figurano: Marcello Lippi, Franco Ballerini, Giovanni Trapattoni, Javier Zanetti, Luciano Spalletti, Cristiano Lucarelli, Manuela Di Centa, Annarita Sidoti, Paolo Bettini, Ivano Fanini, Fabio Galante, Fabrizio Salvatori, Fabio Liverani, Andrea Tafi, Roberto Clagluna, Luca Campedelli, Gianni Min\u00e0, Alfredo Martini, Astutillo Malgioglio, Damiano Tommasi, Damiano Cunego. Il premio \u00e8 stato il primo nel suo genere, poi pi\u00f9 volte imitato. L'onorificenza \u00e8 infatti attribuita per i valori morali e umani delle persone premiate."}
{"id": "1487962", "revid": "767487", "url": "https://it.wikipedia.org/wiki?curid=1487962", "title": "Vienna Teng", "text": "Vive a New York. Ha pubblicato quattro album - \"Waking Hour\" (2002), \"Warm Strangers\" (2004), \"Dreaming Through The Noise\" (2006) e \"Inland Territory\" (2009) - e ha adottato il nome d'arte a dodici anni in onore della capitale dell'Austria e della musica di quella citt\u00e0. \u00c8 una musicista di formazione classica e suona indifferentemente pianoforte e chitarra.\nIl suo repertorio \u00e8 ispirato alle sonorit\u00e0 della folk music, del jazz e della pop music arricchite da influenze derivate dalla musica classica e dal canto \"a cappella\". Cantante dall'ampio raggio vocale, compone e interpreta brani intimisti ispirati dalla vita reale e dalla quotidianit\u00e0.\nBiografia.\nTeng ha iniziato a suonare musica classica al pianoforte all'et\u00e0 di cinque anni. Diplomata in \"computer science\", dopo aver partecipato ad un corso per il canto \"a cappella\" alla Stanford University , si \u00e8 avviata alla carriera musicale nel 2002 firmando un contratto alla Virt Records mentre lavorava come programmatrice di software alla Cisco Systems.\nHa iniziato a registrare le sue composizioni negli studi del Center for Computer Research in Music and Acoustics (CCRMA) di Standford, con il proposito di distribuire la sua musica solo all'interno del \"campus\". Molte di queste registrazioni sono state utilizzate per il suo album di debutto, \"Waking Hour\".\n rilasciata, nel gennaio 2003, al \"David Letterman Show\" che le ha aperto le porte per una partecipazione ad altri show televisivi come \"Saturday Early Show\" della CBS, la \"Weekend Edition\" della National Public Radio, il \"NewsNight with Aaron Brown\" della CNN ed il \"The Wayne Brady Show\".\nContestualmente, ha tenuto i concerti di apertura di affermate \"star\" della musica come Joan Baez, Shawn Colvin, Joan Osborne, Sarah Harmer e Marc Cohn.\nIl suo primo album,\"Waking Hour\", ha raggiunto il quinto posto nella classifica dei dischi pi\u00f9 venduti stilata da Amazon.com mentre il suo secondo disco,\"Warm Strangers\", ha raggiunto il secondo posto.\nNel 2006, Teng ha cambiato casa discografica firmando un nuovo contratto per la Zo\u00eb/Rounder.\nFra il dicembre 2006 e la primavera del 2007 ha compiuto un \"tour\" attraverso gli Stati Uniti per promuovere la distribuzione del suo terzo album, \"Dreaming Through the Noise\". Suonando al fianco di Duncan Sheik ha aperto i concerti di Madeleine Peyroux per poi intraprendere, nella primavera del 2007, il \"Green Caravan Tour\" (ciclo di spettacoli itineranti a sfondo ecologista ed ambientalista) accompagnata dalla violoncellista Marika Hughes, dalla violinista Dina Maccabee e dal percussionista Alex Wong, con il quale ha suonato anche in occasione di concerti di David Berkeley e Jenny Owen Youngs.\nSue canzoni sono state incluse nella serie televisiva \"Ed\" e irradiate attraverso trasmissioni di Discovery Channel. Ha cantato inoltre nella canzone \"One 2 One\" del duo hip-hop dei Magnetic North.\nIl suo quarto album, \"Inland Territory\", \u00e8 stato pubblicato nel 2009. Il disco \u00e8 stato registrato in cinque mesi in quattro citt\u00e0 diverse. Successivamente, nel 2013 ha pubblicato Aims."}
{"id": "1487965", "revid": "767487", "url": "https://it.wikipedia.org/wiki?curid=1487965", "title": "Rhyl", "text": "Rhyl (\"Y Rhyl\" in gallese) \u00e8 una cittadina di circa 25.000 abitanti situata sulla costa nord del Galles, presso la foce del fiume Clwyd, a circa 80 km da Liverpool. Affacciata sul mare d'Irlanda, Rhyl \u00e8 una delle stazioni balneari pi\u00f9 frequentate della Gran Bretagna. Fa parte della contea del Denbighshire."}
{"id": "1487968", "revid": "4", "url": "https://it.wikipedia.org/wiki?curid=1487968", "title": "Anoploterio", "text": ""}
{"id": "1487973", "revid": "2130303", "url": "https://it.wikipedia.org/wiki?curid=1487973", "title": "Santuario della Madonna del Carmine (Tornareccio)", "text": "Il santuario della Madonna del Carmine \u00e8 sito a Tornareccio in provincia di Chieti.\nStoria e leggenda.\nL'edificazione della chiesa \u00e8 dovuta in seguito ad un'apparizione della Madonna a 2 ragazzine che pascolavano i maiali nel \"Colle della Porcareccia\". Secondo la tradizione locale, la Madonna sarebbe apparsa il 30 agosto, sempre secondo la tradizione la Madonna garant\u00ec la debellamento dell'epidemia di colera che aveva colpito il paese se le fosse dedicato un tempio, edificazione che avvenne poco tempo dopo a spese accollate totalmente dai cittadini.\nAll'interno viene conservato il tronco d'acero ove apparve la Madonna.\nL'anno di apparizione \u00e8 tuttora al vaglio di studi, ma documentazioni attestano che sia avvenuta nella prima met\u00e0 del XVI secolo in quanto la chiesa risulta attestata da documentazioni gi\u00e0 nel 1568, anno della 1\u00aa visita pastorale documentata a Tornareccio.\nLa chiesa venne ristrutturata sul finire del XIX secolo di nuovo con spese a carico dei cittadini di Tornareccio, lavori che ampliarono la vecchia struttura nell'odierna a 3 navate con navata principale a croce latina. I lavori iniziarono nel 1886 per terminare nel 1897, data certificata da un'iscrizione su un architrave posta sulla facciata d'accesso.\nIl campanile risulta essere successivo (1937-1949).\nDella struttura originaria ne rimane solo l'altare maggiore ov'\u00e8 la statua della Madonna.\nSecondo una leggenda popolare di Tornareccio la statua non dev'essere mai spostata dalla sua nicchia altrimenti causa sciagure, sventure e disgrazie.\nLa struttura attuale \u00e8 merito del successivo restauro voluto negli anni ottanta dall'allora parroco, restauro terminato solo recentemente.\nI restauri sono stati guidati da Gennaro Bravo di Atessa e di nuovo col finanziamento della popolazione della cittadina abruzzese.\nNel 1997 \u00e8 stato celebrato il centenario della sua ricostruzione.\nIn quest'occasione molta gente si recava nel santuario per ottenere l'indulgenza plenaria.\nStruttura.\nL'interno.\nNell'interno \u00e8 conservato una statua lignea della Madonna opera di Gian Francesco Gagliardelli, scultore di Citt\u00e0 Sant'Angelo, attivo in Abruzzo nel XV secolo.\nLo stile di questa scultura \u00e8 simile a quella conservata nella chiesa di Santa Maria Mater Domini di Chieti, le 2 sculture paiono formare un dittico.\nIn un secondo momento venne posto il bambinello sulla Madonna di Tornareccio.\nAltre statue poste all'interno sono quelle di Sant'Apollonia e Santa Lucia.\nInoltre vi sono 2 tele di Gennaro Bravo nel presbiterio di cui una raffigurante San Vincenzo Ferrer.\nA destra dell'ingresso vi \u00e8 l'organo degli anni quaranta.\nAl posto delle originarie camere sepolcrali \u00e8 stata costruita una cripta sulla cui scalinata sono stati posti degli ex voto di gente proveniente anche dal di fuori del paese stesso.\nL'esterno.\nLa facciata \u00e8 in stile romanico-barocco.\nIl portale, corrispondente alla navata centrale, \u00e8 arricchito da lunetta in alto \u00e8 colonne ai 2 lati.\nPi\u00f9 in alto vi sono 3 nicchiette bordate da lesene:\nPi\u00f9 in alto ancora \u00e8 il frontone con accenno di rosone.\nAltre lesene suddividono la parte centrale dalle 2 laterali pi\u00f9 piccole corrispondenti alle 2 navate laterali, ognuna delle 2 parti constano sulla facciata di una finestra bordata da lesene.\nIl campanile con tettoia ottagonale a forte spiovente \u00e8 posto a sinistra guardando la facciata."}
{"id": "1487980", "revid": "729019", "url": "https://it.wikipedia.org/wiki?curid=1487980", "title": "Eisteddfod", "text": "Lo Eisteddfod \u00e8 un tipico festival gallese di letteratura, musica e spettacolo.\nLa parola italiana pi\u00f9 vicina al termine \"Eisteddfod\" \u00e8 \"Sessione\". \u00c8 un termine composto dai vocaboli gallesi \"eistedd\", che significa \"sedersi\", e \"bod\", l'equivalente del nostro verbo \"essere\".\nStoria.\nI tempi antichi.\nQuale fosse la data del primo Eisteddfod \u00e8 molto discusso tra gli esperti. Ma in Galles giurie per la premiazione delle gare di poesia esistono almeno dal XII secolo, ed \u00e8 probabile che anche i pi\u00f9 antichi bardi avessero delle forme ufficiali di premiazione della poesia. Le notizie di un Eisteddfod risalgono almeno al 1176, quando Lord Rhys ap Gruffydd di Deheubarth tenne un festival di poesia e musica presso la propria corte nel castello di Cardigan. In quell'occasione egli organizz\u00f2 un grande raduno al quale invit\u00f2 poeti e musicisti da tutto il Galles. Al migliore poeta e musicista veniva data in premio una sedia presso il tavolo del Signore; e questa tradizione si \u00e8 mantenuta fino all'attuale Eisteddfod nazionale. Ma il primo Eisteddfod su larga scala la cui esistenza \u00e8 dimostrata senza ombra di dubbio fu l'Eisteddfod di Carmarthen, che ebbe luogo nel 1451. Il successivo Eisteddfod di larga scala ben documentato fu tenuto a Caerwys nel 1568. I premi assegnati furono una sedia d'argento in miniatura per il migliore poeta, una piccola crotta d'argento per il migliore violinista, una lingua d'argento per il migliore cantante, e una piccola arpa d'argento per il migliore arpista. In origine alle competizioni partecipavano soltanto dei bardi gallesi professionisti pagati dai nobili. Per ottenere i livelli artistici pi\u00f9 elevati, Elisabetta I d'Inghilterra ordino che i bardi fossero esaminati ed autorizzati. Quando diminu\u00ec l'interesse per le Arti gallesi anche il livello dell'Eisteddfod principale si ridusse, e tali festival divennero pi\u00f9 informali.\nIl recupero.\nNel 1789 Thomas Jones organizz\u00f2 un Eisteddfod a Corwen, dove per la prima volta fu ammesso l'ingresso del pubblico. Il successo dell'evento port\u00f2 ad un risveglio dell'interesse per la musica e la letteratura gallesi.\nIl poeta Iolo Morganwg, nome d'arte di Edward Williams, fond\u00f2 nel 1792 il \"Gorsedd Beirdd Ynys Prydain\" (Gorsedd dei bardi dell'isola di Bretagna), con lo scopo di restaurare e rimpiazzare l'antico Eisteddfod. Il primo festival della rinascita fu tenuto nella localit\u00e0 \"Primerose Hill\", a Londra.\nIl giornale \"The Gentleman's Magazine\" dell'ottobre del 1792 riport\u00f2 la notizia della rinascita della tradizione degli Eisteddfod:\nIl noto attacco dei \"Blue Books\" (Libri azzurri) al carattere del Galles come nazione nel 1846 port\u00f2 alla pubblica riprovazione, ed alla convinzione che fosse importante che i gallesi che si creassero una nuova immagine nazionale. Negli anni '50 del XIX secolo la gente cominci\u00f2 a parlare di un Eisteddfod nazionale per manifestare la cultura del Galles. Nel 1858 John Williams ab Ithel tenne un Eisteddfod \"nazionale\", completo di \"Gorsedd\", a Llangollen. Quello che pass\u00f2 come \"Il grande Eisteddfod di Llangollen del 1858\" fu un evento altamente significativo. Tomas Stephen vinse un premio con una relazione che demoliva l'affermazione di John Williams, il creatore dell'evento, che Madoc avesse scoperto l'America. Siccome Williams si era aspettato che invece la relazione ne rafforzasse il mito, non era propenso ad assegnare il premio a Stephens; e si \u00e8 tramandato che \"le cose divennero turbolente\". Quell'Eisteddfod vide anche la prima presentazione al pubblico di John Ceiriog Hughes, che vinse un premio per una poesia d'amore, \"Myfanwy Fychan of Dinas Br\u00e2n\", che ebbe un successo immediato. Si considera che ci\u00f2 fu il risultato della sua descrizione di una donna gallese \"meritevole, buona, morale, di buone maniere\", del tutto in contrasto con la descrizione dei \"Blue Books\" delle donne gallesi dalla morale discutibile.\nDopo l'evento di Llangollen fu creato il \"National Eisteddfod Council\" (Consiglio nazionale dell'Eistedfod), e il \"Gorsedd\" si amalgam\u00f2 con esso. Il \"Gorsedd\" detiene i diritti di proclamazione e direzione, mentre il \"Consiglio\" organizza l'evento. Il primo vero Eisteddfod nazionale organizzato dal \"Consiglio\" si tenne a Denbigh nel 1860, secondo un modello che continua ai nostri giorni.\nIl presente.\nL'Eisteddfod nazionale.\nL'Eisteddfod pi\u00f9 importante \u00e8 l\"'Eisteddfod nazionale del Galles\", il pi\u00f9 grande festival di competizioni musicali e letterarie d'Europa. I suoi otto giorni di competizioni e spettacoli, tutti in lingua gallese, vengono disputati sul palco ogni anno nella prima settimana di agosto, in genere alternandosi tra localit\u00e0 gallesi del nord e del sud. I competitori sono in genere pi\u00f9 di 6.000, e il pubblico di norma supera i 150.000 visitatori."}
{"id": "1487982", "revid": "287204", "url": "https://it.wikipedia.org/wiki?curid=1487982", "title": "Santuario della Madonna del Carmine", "text": ""}
{"id": "1487985", "revid": "1776051", "url": "https://it.wikipedia.org/wiki?curid=1487985", "title": "In Your Face (Kingdom Come)", "text": "In Your Face \u00e8 il secondo album dei Kingdom Come pubblicato nel 1989 per l'etichetta discografica Polydor Records."}
{"id": "1487986", "revid": "1543377", "url": "https://it.wikipedia.org/wiki?curid=1487986", "title": "Artrosi", "text": "Lartrosi o osteoartrosi \u00e8 una malattia degenerativa che interessa le articolazioni. In medicina veterinaria \u00e8 conosciuta anche come \"Degenerative Joint Disease\" (DJD).\n\u00c8 una delle cause pi\u00f9 comuni di disturbi dolorosi, colpisce circa il 10% della popolazione adulta generale, e il 50% delle persone che hanno superato i 60 anni di et\u00e0. Durante il manifestarsi di tale patologia nascono nuovo tessuto connettivo e nuovo osso attorno alla zona interessata. Generalmente sono pi\u00f9 colpite le articolazioni pi\u00f9 sottoposte a usura, soprattutto al carico del peso corporeo, come le vertebre lombari o le ginocchia.\nL'articolazione interessata presenta caratteristiche alterazioni della cartilagine, con assottigliamento, fissurazione, formazione di osteofiti marginali e zone di osteosclerosi subcondrale nelle aree di carico. La membrana sinoviale si presenta iperemica e ipertrofica, la capsula \u00e8 edematosa e fibrosclerotica.\nClassificazione.\nEsistono diversi tipi di osteoartrosi. A seconda del grado o del comportamento essa pu\u00f2 essere:\nFattori di rischio.\nCostituiscono fattori predisponenti: l'obesit\u00e0, il sesso femminile, parenti affetti da tale malattia, et\u00e0 avanzata, traumi articolari, stress continuo, disturbo degli arti superiori da lavoro, umidit\u00e0, osteocondrite dissecante, lassit\u00e0 legamentosa, sindrome di Ehlers-Danlos (iperlassit\u00e0 legamentosa), scoliosi e cifosi, alcaptonuria, diabete mellito, artrite settica e altre artriti, emocromatosi, malattia di Wilson, sindrome di Marfan, gotta, malattia di Legg-Calv\u00e9-Perthes, malattia di Lyme, displasia dell'anca, disordini craniomandibolari.\nUno studio del 2005 mostra che i condrociti di cartilagine artrosica presentano due recettori per l'istamina (neurotrasmettitore coinvolto in varie reazioni come l'allergia) che viene rilasciata copiosamente dai mastociti nel liquido sinoviale: la presenza dei recettori \u00e8 segno che l'istamina stimola i condrociti direttamente a produrre altri mediatori implicati nella lisi di tessuto della cartilagine (come gli enzimi metalloproteasi che smantellano le proteine fibrose del collagene), e nella contemporanea infiammazione sinoviale (come la Interleuchina-1).\nI livelli di istamina sono spesso elevati nel liquido sinoviale dei pazienti che soffrono di artrite reumatoide. Un certo numero di fattori nutrizionali sono conosciuti per ridurre l'eccesso di istamina e per controllare il dolore; ci\u00f2 \u00e8 stato specialmente notato con il rame che \u00e8 stato segnalato per ridurre i dolori articolari dei pazienti che soffrono di artrite reumatoide. L'enzima Ammina ossidasi (contenente rame) ha il compito di ossidare l'istamina nei tessuti, inattivandola.\nLa credenza molto comune che lo schiocco delle articolazioni causi artrosi non sembra sostenuta da prove empiriche. Una ricerca del 2011 ha esaminato le radiografie alla mano di 215 persone dai 50 agli 89 anni e ha confrontato le articolazioni di chi si scrocchiava regolarmente le dita con quelle di chi non lo faceva, concludendo che lo scrocchiamento non causava osteoartrosi alla mano, a prescindere dalla durata e dalla frequenza dell'abitudine. Anche uno studio precedente aveva concluso che lo scrocchiamento cronico non aumentava l'incidenza dell'artrosi alla mano; tuttavia, chi si scrocchiava sembrava avere pi\u00f9 spesso gonfiore delle mani e una ridotta forza della presa; questo lavoro del 1990, tuttavia, associava lo scrocchiamento abituale con il lavoro manuale, con l'onicofagia, col tabagismo, con il consumo di alcoolici e suggeriva che potesse portare a una riduzione della funzionalit\u00e0 delle mani.. La ricerca del 1990 \u00e8 stata per\u00f2 criticata per non aver preso in considerazione la possibilit\u00e0 di fattori di disturbo, per esempio l'eventualit\u00e0 che la capacit\u00e0 di scrocchiarsi le nocche sia la conseguenza di disfunzioni della mano (ad esempio un'iper-lassit\u00e0 legamentosa) e non la sua causa.\nSede.\nA seconda della sede si ha:\nClinica.\nSegni e sintomi.\nI sintomi e i segni clinici che si presentano sono tutti localizzati nell'articolazione interessata (ma pu\u00f2 colpire diverse articolazioni) e sono dolore, limitazione del movimento, rigidit\u00e0, deformit\u00e0 articolare, disturbi dell'equilibrio, discopatia e altri disturbi della colonna vertebrale a causa degli osteofiti e del consumo della cartilagine: radicolopatia, mielopatia compressiva, stenosi spinale.\nEsami di laboratorio e strumentali.\nNelle radiografie all'inizio della patologia non si riscontra alcuna alterazione, ma con il progredire della malattia si nota:\nIl grado di alterazione dimostrabile radiologicamente non \u00e8 sempre correlato all'entit\u00e0 della sintomatologia. La principale diagnosi differenziale \u00e8 con l'artrite (la quale \u00e8 una malattia autoimmune e presenza infiammazione e alterazioni di esami come il fattore reumatoide, la velocit\u00e0 di eritrosedimentazione e i globuli bianchi neutrofili, con l'eccezione delle spondiloartriti sieronegative).\nTrattamento.\nI cambiamenti nello stile di vita, specialmente la perdita di peso e l'attivit\u00e0 fisica, uniti alla terapia analgesica, rappresentano il perno del trattamento dell'osteoartrosi. Il paracetamolo rappresenta il farmaco di prima linea, mentre i FANS sono indicati solo nel caso il sollievo dal dolore non sia sufficiente, in relazione alla minore incidenza di effetti collaterali del primo nella terapia cronica.\nStile di vita.\nAttivit\u00e0 fisica.\nNella maggior parte dei pazienti affetti da osteoartrosi, l'attivit\u00e0 fisica moderata permette un aumento della funzionalit\u00e0 articolare e una riduzione del dolore, soprattutto nella gonartrosi.\nDieta.\nNelle persone in sovrappeso, il calo ponderale pu\u00f2 rappresentare un fattore importante, in quanto garantisce da una parte una riduzione del dolore, dall'altra un aumento della funzionalit\u00e0 e una riduzione della rigidit\u00e0 e dell'affaticamento, riducendo la necessit\u00e0 di una terapia farmacologica. Una metanalisi condotta nel 2009 ha dimostrato che l'educazione del paziente alla gestione della malattia permette una riduzione media della percezione del dolore del 20% rispetto all'uso dei soli antinfiammatori nei pazienti affetti da coxartrosi.\nFisioterapia.\nEsiste una evidenza sufficiente ad affermare che la fisioterapia pu\u00f2 ridurre il dolore e aumentare la funzionalit\u00e0. Esistono evidenze che la manipolazione risulti essere pi\u00f9 efficace dell'esercizio fisico nell'artrosi dell'anca, tuttavia queste evidenze non sono considerate conclusive. Seppur molti specialisti ritengano opportuno integrare manovre chinesiterapiche al piano di trattamento.\nL'allenamento funzionale, con la gestione dell'andatura e dell'equilibrio, \u00e8 raccomandato per permettere un miglioramento della propriocezione, utile a ridurre il rischio di traumi da caduta nei pazienti pi\u00f9 anziani. L'utilizzo di tutori morbidi pu\u00f2 permettere il miglioramento dei sintomi in un anno.\nTrattamento farmacologico.\nAnalgesici.\nIl paracetamolo \u00e8 il trattamento farmacologico principale nell'osteoartrosi. Nel dolore lieve e moderato la sua efficacia \u00e8 simile a quella dei farmaci antinfiammatori non steroidei, mentre nel dolore severo i FANS possono essere pi\u00f9 efficaci, tuttavia sono associati al rischio di ulcera gastrica e duodenale. Gli inibitori selettivi della COX-2, come il celecoxib, sono parimenti efficaci, ma non pi\u00f9 sicuri in termini di effetti collaterali, oltre a risultare pi\u00f9 costosi. La somministrazione topica garantisce minor rischio di effetti collaterali, ma anche un minor effetto terapeutico. Gli oppiacei, come morfina e fentanyl garantiscono una migliore gestione del dolore, tuttavia, per i frequenti effetti collaterali, non sono utilizzati di routine.\nAltri farmaci.\nLa somministrazione orale di corticosteroidi non \u00e8 raccomandata nel trattamento dell'osteoartrite per via dell'efficacia modesta a fronte dell'alto rischio di effetti collaterali. Le infiltrazioni intra-articolari di farmaci come l'idrocortisone garantiscono un sollievo a breve termine, compreso tra qualche settimana e qualche mese.\nIn alcuni casi ha dato esito positivo anche il trattamento con un inibitore dell'interleuchina 1, la diacereina. Una review della Cochrane del 2005 ha indicato in diacereina un trattamento lievemente, ma significativamente, pi\u00f9 efficace del placebo nel ridurre il dolore e rallentare la progressione dell'osteoartrite dell'anca.\nLa somministrazione topica di capsaicina e le infiltrazioni intra-articolari di acido ialuronico non hanno dimostrato un'efficacia significativa.\nIl tanezumab, un anticorpo monoclonale che lega e inibisce il fattore di crescita nervoso, \u00e8 stato studiato in quanto sembrava garantire una riduzione del dolore alle giunture unito a un miglioramento della funzionalit\u00e0 articolare. Tuttavia, a met\u00e0 del 2010, la Pfizer ne sospende la sperimentazione per via della non provata efficacia nelle malattie osteoarticolari.\nL'elettrostimolazione \u00e8 stata utilizzata per vent'anni nel trattamento della gonartrosi, tuttavia uno studio del 2009 ha determinato che non ci sono evidenze che tale trattamento possa ridurre il dolore o la disabilit\u00e0.\nChirurgia.\nNel caso di fallimento della terapia conservativa si ricorre al trattamento ortopedico, con il posizionamento di protesi. La chirurgia artroscopica nel trattamento dell'artrosi del ginocchio, tuttavia, non si \u00e8 dimostrata migliore del placebo nel miglioramento dei sintomi dolorifici\nTerapia radiometabolica.\nLa radiosinoviortesi pu\u00f2 essere utilizzata per ridurre il dolore e l'impotenza funzionale nei casi resistenti agli altri trattamenti.\nMedicina alternativa.\nNumerose terapie alternative sono state proposte per il trattamento del dolore associato all'artrosi; tuttavia non esistono evidenze che dimostrino l'apporto di benefici. Tra questi l'uso di vitamine A, C ed E, zenzero, curcuma, acidi grassi omega-3, condroitina solfato e glucosammina; nessuno di questi trattamenti \u00e8 tuttavia raccomandato. In particolare la glucosammina era considerata efficace, ma uno studio condotto nel 2010 ha dimostrato non essere migliore del placebo. La S-adenosil metionina ha dimostrato un'efficacia antidolorifica simile a quella dei FANS.\nAgopuntura.\nUno studio Cochrane ha dimostrato che l'agopuntura pu\u00f2 portare un sollievo al dolore statisticamente significativo; tuttavia questo miglioramento \u00e8 limitato e la sua rilevanza clinica \u00e8 dibattuta, non essendo chiaro se \u00e8 attribuibile alla terapia o all'effetto placebo. Questo trattamento non sembra invece produrre effetti benefici a lungo termine.\nGlucosammina.\nL'efficacia della glucosammina \u00e8 controversa. Mentre una metanalisi condotta nel 2010 non ha trovato una differenza significativa con il placebo, alcune pubblicazioni meno recenti hanno concluso che si tratta di un trattamento efficace e altre hanno concluso il contrario. Una differenza \u00e8 stata osservata con l'uso di glucosammina solfato, che sembra mostrare un'efficacia che la glucosammina idrocloride non ha. La \"Osteoarthritis Research Society International\" (OARSI) raccomanda la sospensione della somministrazione nel caso non si osservi alcun effetto in sei mesi di trattamento.\nFangoterapia.\nLa fangoterapia sembra garantire un sollievo temporaneo in pazienti con artrosi del ginocchio."}
{"id": "1487988", "revid": "765341", "url": "https://it.wikipedia.org/wiki?curid=1487988", "title": "Monetazione di Locri Epizephyrii", "text": "Locri Epizephirii (o anche Locri Epizefiri, dal greco: \u039b\u03bf\u03ba\u03c1\u03bf\u1f76 \u0395\u03c0\u03b9\u03b6\u03b5\u03c6\u03cd\u03c1\u03b9\u03bf\u03b9, \"Lokroi Epizephyrioi\") fu una citt\u00e0 della Magna Grecia, fondata verso il VII secolo a.C. sul mar Ionio da coloni ellenici provenienti dalla Locride greca .\nMonete.\nNonostante la citt\u00e0 gi\u00e0 al tempo di Dionisio I fosse, assieme a Croton e Rhegion, tra le pi\u00f9 influenti del Brutium, la monetazione inizia relativamente tardi rispetto ad altri centri, solo verso la seconda met\u00e0 del IV secolo a.C., quando nel Bruttium erano gi\u00e0 attive le zecche di Rhegion, Sybaris, Laus, Kaulonia Croton, Terina. Una delle ipotesi avanzate \u00e8 che la legislazione di Zaleuco vietasse, come quella di Licurgo, la coniazione di monete.\nNel 388 a.C. Kaulonia fu distrutta da Dionisio e il suo territorio ceduto a Locri. Verso la met\u00e0 del IV secolo a.C., con l'appoggio di Siracusa che mette temporaneamente sotto scacco Reggio, Locri Epizefiri e Crotone diventano le citt\u00e0 pi\u00f9 potenti, riuscendo a soddisfare, sino alla liberazione di Reggio dal dominio siracusano, le esigenze monetarie di tutto il Bruttium.\nLocri coni\u00f2 anche molti pegasi, ossia monete simili a quelle emessa da Corinto, con Pegaso in volo al dritto e Atena in elmo corinzio al rovescio.\nPrimi stateri.\nUna prima, piccola, emissione di stateri con la testa di Zeus al dritto e al rovescio la figura di Eirene (la pace). Il rovescio di questa moneta \u00e8 stato messo in relazione con la Nike rappresentata nel rovescio delle ultime monete di Terina da Kraay.\nQueste monete sono state seguite da diverse emissioni con lo stesso tipo al dritto e un'aquila al rovescio..\nOltre a questi due tipi esistono anche stateri con l'aquila al dritto e il fulmine al rovescio.\nQueste tre monete e le frazioni loro associate (trioboli, dioboli ed oboli) vengono coniate secondo il piede attico, cio\u00e8 con didracma da 8,6 grammi.\nPegasi.\nContemporaneamente a Locri vengono coniati dei Pegasi.\nI Pegasi erano monete coniate a Corinto ed imitate da moltissime polis greche. I pegasi e le \"civette\" di Atene erano le monete pi\u00f9 diffuse nel mondo greco.\nSul dritto \u00e8 rappresentato Pegaso, il cavallo alato della mitologia greca, in volo e sul rovescio la dea Atena, raffigurata con l'elmo corinzio.\nPirro.\nNel 280 a.C. Locri si allea con Pirro; alla zecca di Locri viene attribuita la coniazione di alcune delle monete coniate nell'Italia da Pirro e che recano il suo nome.\nLa prima moneta \u00e8 un tetradracma, definito splendido da Rutter che reca impresso il nome del re dell'Epiro.\nLa moneta presenta al dritto la testa dello Zeus di Dodona, con lunghi capelli, barba e coronato da una corona di foglie di quercia; sotto la testa la lettera 'A' (alfa).\nAl rovescio \u00e8 rappresentata Dione, che era considerata la moglie di Zeus al santuario di Dodona.\nDione \u00e8 raffigurata seduta su un trono con un alto schenale. Nella mano destra tiene uno scettro mentre con la sinistra solleva un velo. Ai lati della dea la legenda: \u03a0\u03a5\u03a1\u03a1\u039f\u03a5 \u0392\u0391\u03a3\u0399\u039b\u0395\u03a9\u03a3 (\"pyrrou basile\u014ds\", del re Pirro).\nOltre al tetradracma Pirro coni\u00f2 un didracma con i tipi di Achille e Theti.\nAl dritto \u00e8 raffigurata la testa elmata di Achille.\nAl rovescio \u00e8 raffigurata la madre dell'eroe, la ninfa marina Teti, reclinata su un ippocampo mentre ammira lo scudo che il dio Efesto ha costruito per Achille. Anche su questa moneta la legenda recita \"\u03a0\u03a5\u03a1\u03a1\u039f\u03a5 \u0392\u0391\u03a3\u0399\u039b\u0395\u03a9\u03a3\".\nIl tipo fu scelto da Pirro perch\u00e9 amava essere associato ad Achille.\nPistis e Roma.\nVerso il 275 a.C. Locri ruppe l'alleanza con Pirro e si alle\u00f2 con Roma. In questa occasione viene coniata una moneta, uno statere, che celebra la conclusione di un trattato.\nAl diritto lo statere presenta la testa di Zeus, laureato. Sotto al collo a volte lettere (NE oppure A o altro).\nAl rovescio Roma, seduta con uno scudo al suo fianco, \u00e8 incoronata da Pistis, la dea della Fede o Fedelt\u00e0. Le due divinit\u00e0 sono indicate con i nomi \u03a0\u0399\u03a3\u03a4\u0399\u03a3 e \u03a1\u03a9\u039c\u0391. In esergo l'etnico \u039b\u039f\u039a\u03a1\u03a9\u039d."}
{"id": "1487991", "revid": "32658", "url": "https://it.wikipedia.org/wiki?curid=1487991", "title": "Tre Mulini", "text": ""}
{"id": "1487993", "revid": "92723", "url": "https://it.wikipedia.org/wiki?curid=1487993", "title": "Diocesi di Groningen-Leeuwarden", "text": ""}
{"id": "1487995", "revid": "767487", "url": "https://it.wikipedia.org/wiki?curid=1487995", "title": "Almost Blue (film)", "text": "Almost Blue \u00e8 un film thriller del 2000 diretto da Alex Infascelli, tratto dall'omonimo romanzo di Carlo Lucarelli, presentato alla Settimana internazionale della critica al Festival di Cannes 2001.\nAl suo esordio nella regia di un lungometraggio cinematografico, Infascelli ha ottenuto gli unanimi riconoscimenti dei maggiori premi cinematografici italiani (David di Donatello, Nastri d'argento, Ciak d'oro) come miglior regista esordiente dell'anno.\nTrama.\nBologna, anno 2000. Un ragazzo cieco ascolta con un apparecchio d'intercettazione le voci delle persone che, in una Bologna ramificata nelle comunicazioni, si scambiano telefonate. Aprendo gli occhi, mostra le sue pupille coperte da due inquietanti lenti a contatto a forma di \"smile\". In una stanza cosparsa di sangue, un uomo nudo girato di spalle \"chatta\" sul \"computer\" con una ragazza di nome Vera, mentre lui utilizza il \"nickname\" di Misero. Indosso ha solo delle cuffiette. Di fianco a lui si trova un corpo insanguinato, a cui sono stati strappati i \"piercing\". Qualcuno bussa alla porta, e il corpo d\u00e0 segni di vita. La vita di quest'uomo ha per\u00f2 breve termine, dato che viene soffocato dall'altra figura. Quest'ultimo va ad aprire, trovandosi davanti alla padrona di casa che chiede notizie del locatore dell'appartamento: Paolo Miserocchi, ovvero colui che \u00e8 stato appena ucciso dall'uomo che ora le sta davanti. L'assassino dice d'essere un suo amico e che Paolo gli ha lasciato le chiavi dopo essere uscito di casa. Catalogando, dall'aspetto, quel giovane come una persona carina, la donna l'invita a venire da lei a scambiare qualche parola. Messosi le scarpe e spento il \"computer\", l'assassino s'avvia. Nel frattempo giungono da Roma due poliziotti, l'ispettrice Grazia Negro e il suo superiore, Vittorio, che sospettano che a Bologna possa nascondersi un pericoloso, misterioso e alquanto particolare \"serial killer\" che \u00e8 in attivit\u00e0 da molto tempo sotto il naso della Polizia. Grazia e Vittorio mostrano al questore una carrellata di foto e diapositive che riguardano una serie d'omicidi avvenuti in citt\u00e0 o nelle zone circostanti, apparentemente scollegati, ma secondo loro connessi, date delle analogie nell'uccisione e nel ritrovamento di alcuni dei cadaveri. Le uccisioni sono di diverso tipo, dalle singole persone a intere famiglie trovate nelle zone in cui l'assassino puntava a una vittima ben precisa, come nel caso della famiglia Assirelli dove il figlio pi\u00f9 grande, Maurizio, era negli interessi dell'assassino e venne infatti trovato privo di qualsiasi vestito (trafugato dal \"killer\") mentre tutta la sua famiglia fu brutalmente massacrata senza ulteriori estorsioni dai loro corpi. Tutte le vittime principali dell'uomo furono trovate completamente nude, fattore che indica la sua mania nel trafugare gli averi e i punti d'identificazione della vittima, come per volere prendere la loro identit\u00e0. Il questore accetta di fare aprire il caso. Vittorio rester\u00e0 come supervisore, mentre alle indagini lavorer\u00e0 Grazia insieme agli agenti Sarrina e Matera, che le vengono affiancati. Poco dopo viene trovato nelle condizioni esposte al questore il cadavere di Miserocchi, e cos\u00ec i tre si presentano sul luogo dell'omicidio per interrogare la padrona di casa. Mentre gli vengono mostrate delle foto delle precedenti vittime del probabile \"serial killer\", la vecchia riconosce l'amico di Miserocchi nella faccia del defunto Maurizio Assirelli. In questo modo, si riconferma la teoria dell'identit\u00e0 rubata. Nel frattempo, l'assassino (mentre continua a tenersi ben fisse le cuffiette con una musica \"hard rock\" sparata a tutto volume nelle orecchie) s'attacca sulla pelle i \"piercing\" rubati alla vittima, nei precisi punti del corpo in cui il Miserocchi li aveva. Nel frattempo, continua a \"chattare\" con Vera utilizzando il nome di Misero (abbreviazione di Miserocchi) e si sente con lei in \"videochat\" per fissare un incontro in cui si conosceranno. La chiamata viene intercettata dal cieco dell'inizio, che riconosce la voce dell'uomo come cattiva. La Polizia ha intanto ricavato dalle impronte digitali trovate sul luogo dell'omicidio di Miserocchi l'identit\u00e0 di Alessio Crotti, un uomo con un passato alquanto oscuro e malandato alle spalle. Bambino problematico rifiutato dai genitori, fu chiuso in un manicomio infantile in tenera et\u00e0. Qui continu\u00f2 a fare un inquietante sogno ricorrente: un serpente che gli divorava la faccia. Un giorno, preso dall'impeto della follia, trafug\u00f2 un martello e uccise un suo compagno ricoverato per poi dipingersi il volto con il suo sangue. Rinchiuso nella zona di massima sicurezza, fu liberato dal fratello tossicodipendente, Raul. Visse con lui per del tempo in un magazzino assistendo alla sua vita di drogato, esiliandosi da quell'atmosfera grazie alla potente musica che inizi\u00f2 a spararsi nelle orecchie mantenendo una sua posizione da uomo nudo e asfissiato dalle sostanze circolate nel magazzino, che davano sensazione di sporcizia da allontanare. Raul mor\u00ec presto d'overdose, venendo trovato poi dalla Polizia.\nDi Alessio per\u00f2, non ci fu pi\u00f9 traccia. I poliziotti teorizzano un ragionamento psicologico nei confronti dell'assassino: il serpente sognato da piccolo rappresentava la sua consapevolezza di non avere un'autentica identit\u00e0, e quindi di volerla trovare rubandola agli altri. Per questo si dipinse la faccia con il sangue del ragazzo ucciso, in modo tale da tentare di modellarsi a sua immagine e somiglianza. Raul gli diede una via di fuga da ci\u00f2, tramite la droga della musica che lui utilizza tuttora per non sentire. Spogliandosi nudo egli diventa neutro e pronto a una propria modellazione di s\u00e9, vivendo ben pi\u00f9 di una reincarnazione attraverso le continue identit\u00e0 che ruba a dei precisi obiettivi tentando di diventare loro. Continua per\u00f2 da tempo nel suo intento, fattore che fa capire che Crotti non ha ancora trovato un'identit\u00e0 con cui possa essere in pace per trovare se stesso. Il cieco fa una telefonata anonima alla Polizia, dove annuncia il probabile omicidio di Vera che sta per avvenire. A parte la spaventata Grazia, il tutto viene considerato dalle autorit\u00e0 come frutto della fantasia d'un mitomane e a ci\u00f2 viene dato poco peso. Proprio quella sera per\u00f2, l'assassino entra ospitato in casa della ragazza. Essa si dimostra subito infastidita dall'apparente ignoranza e maleducazione di \"Misero\", immerso nella sua musica, e tenta di riprenderlo su ci\u00f2, venendo poco dopo aggredita e uccisa dalla sua furia. Poco dopo suona al campanello un amico di Vera, un \"nerd\" suo compagno del Dams venuto per portarle un telefonino clonato. L'assassino uccide anche lui, e lo spoglia dei suoi vestiti. Si libera dell'identit\u00e0 di Miserocchi, strappandosi i \"piercing\" da ogni punto del corpo in cui se li era collocati e prende quella del ragazzo indossando i suoi vestiti e uscendo in modo circospetto dall'edificio. Quando la poliziotta e i due colleghi giungono sul luogo del delitto e trovano i due cadaveri con il corpo nudo dell'uomo e i \"piercing\" insanguinati del Miserocchi a terra, capiscono che il rituale del \"serial killer\" s'\u00e8 nuovamente compiuto. I tre si presentano ora a casa del ragazzo cieco, Simone, giovane trentenne che vive con la madre e che si diletta tramite l'ascolto delle voci delle persone dalle telefonate e comunicazioni che intercetta. Ammette d'avere riconosciuto la voce dell'assassino come cattiva e sporca, e quindi verde, mentre di riconoscere la voce di Grazia come calda e accogliente e quindi blu. Paragona infatti la sensazione d'estasi e di pace che prova ascoltando la sua voce alle sensazioni dategli dalla canzone \"Almost Blue\" di Chet Baker. La Polizia scopre che l'amico di Vera di cui l'assassino ha preso l'identit\u00e0 si sarebbe recato a una festa in una discoteca qualche giorno dopo e, teorizzando che l'uomo possa presentarsi anche nelle stesse abitudini delle sue vittime, decidono di condurre con loro Simone in modo tale da cercare di riconoscerlo dalla voce che il ragazzo definisce verde. Il piano avviene, e qui l'assassino s'avvicina al cieco come fosse interessato a lui. Emette il suo sibilo e viene rapidamente catalogato da Simone, che avverte Grazia. Sale la tensione nel luogo dopo che gli agenti estraggono le armi creando tumulti e confusione nell'affollato luogo, e permettendo cos\u00ec che l'assassino sfugga. La mattina dopo la poliziotta viene rimproverata da Vittorio d'essere solo riuscita a creare ulteriore caos nella faccenda, senza concludere effettivamente niente e anzi creando una situazione di tumulto pubblico volendosi semplicemente affidare all'abilit\u00e0 uditiva d'un giovane cieco. La donna s'appresta a riaccompagnare Simone, ma viene avvisata del fatto che \u00e8 stato gi\u00e0 riaccompagnato a casa da un altro agente. Grazia vuole accertarsi del fatto che Simone sia al sicuro e fa chiamare a casa. Dopo avere abbassato la cornetta, la poliziotta al bancone le dice che \u00e8 tutto a posto ma che a rispondere non sono stati n\u00e9 il ragazzo n\u00e9 la madre ma che la voce era quella di un altro uomo. Preoccupata, la poliziotta salta in auto insieme a Matera, sfrecciando verso il condominio. La strada \u00e8 per\u00f2 bloccata da un grosso ingorgo d'automobili e la donna \u00e8 costretta ad abbandonare la vettura e a raggiungere di corsa l'appartamento. Entratavi con la pistola in pugno, la donna si rincuora non appena sente la voce del ragazzo nella sua stanza che la chiama. Abbassata l'arma, la donna si dirige all'interno, inciampando e cadendo su qualcosa: il cadavere insanguinato della madre di Simone. Subito dopo Grazia viene stordita alle spalle dall'assassino, completamente nudo ma sempre con le cuffie, che poi si appresta a fuggire dalla finestra. Poco dopo giunge anche Simone, che ha fortunatamente ritardato insieme all'agente a causa dell'ingorgo. In lacrime, \u00e8 costretto ad accettare la morte della madre. Avendo capito che Simone \u00e8 un obiettivo per l'assassino, le autorit\u00e0 decidono di lasciare Grazia a fargli da scorta in casa sua quella notte. Dopo avere salutato Vittorio e avere discusso con lui sulla difficolt\u00e0 della risoluzione di questo macabro caso, la donna sale all'appartamento di Simone. Qui lo trova preoccupato e asfissiato per ci\u00f2 in cui \u00e8 rimasto coinvolto e, inavvertitamente, s'\u00e8 fatto coinvolgere. Grazia, che prova per lui un certo tipo d'attrazione, si spoglia e inizia a sedurlo procurandogli delle piacevoli sensazioni che lui pu\u00f2 percepire al tatto nell'oscurit\u00e0 dei suoi occhi. In questo modo, i due si confortano reciprocamente. Nel frattempo, sotto la pioggia, Vittorio \u00e8 salito sulla sua vettura e si trova cos\u00ec intrappolato in una pericolosa ma conclusiva rete, dato che l'assassino, che ai suoi occhi si conferma il sospettato Crotti, \u00e8 salito sui sedili anteriori della macchina nudo e ammanettato, in segno di consegna di s\u00e9. Dice di volere il cieco e Vittorio non pu\u00f2 fare altro che assecondarlo. Gli si avvicina cauto per toglierli le cuffie, ma l'assassino non pu\u00f2 sopportare ci\u00f2: si lancia contro Vittorio e l'uccide brutalmente, per poi dirigersi con la sua vettura sotto casa di Simone. Entrato nell'appartamento, mette fuori combattimento sia Grazia che Simone. Quest'ultimo rinviene poco dopo e percepisce la presenza d'un uomo nudo sopra di s\u00e9: \u00e8 infatti Crotti che, per trasformarsi e diventare come Simone, estrae una lametta da rasoio come fosse un mago che estrae una carta dalla bocca e si cava gli occhi. Poco dopo si mette a chiamare Grazia nello stesso modo in cui faceva Simone. La donna rinviene e punta la pistola verso il folle assassino nudo, in preda al \"raptus\" massimo della sua follia ma ormai debilitato dalla posizione procuratasi. Le ultime scene mostrano Grazia e Simone finalmente in pace dopo la fine di quella triste e angosciante storia. Crotti si trova chiuso in un ospedale psichiatrico e ci viene mostrata la sua ora d'aria. Seduto su una panchina, l'uomo apre le palpebre mostrandoci le sue iridi diventate \"smile\", come quelle di Simone all'inizio del film.\nOra, grazie a quest'ultima identit\u00e0, ha finalmente trovato la pace che cercava. \"Almost Blue\", che esprime grazie al suo suono pace e piacere, echeggia in sottofondo.\nColonna sonora.\n\"Almost blue\" \u00e8 anche il titolo di un celebre brano interpretato da Chet Baker, eseguito anche da Elvis Costello. L'originale con la voce di Costello \u00e8 la versione utilizzata nel film.\nLa colonna sonora del film contiene brani gi\u00e0 editi e sonorizzazioni originali dei Massimo Volume."}
{"id": "1488002", "revid": "767487", "url": "https://it.wikipedia.org/wiki?curid=1488002", "title": "Fuori dal mondo", "text": "Fuori dal mondo \u00e8 un film del 1999 diretto da Giuseppe Piccioni.\nTrama.\nCaterina, una suora in procinto di prendere i voti perpetui, si ritrova tra le braccia un neonato abbandonato avvolto in un maglione con l'etichetta di una lavanderia. Tentando di scoprire l'identit\u00e0 della madre del piccolo Caterina conosce Ernesto, il solitario e introverso proprietario della lavanderia dove per qualche tempo ha lavorato una giovane donna di nome Teresa con cui Ernesto ha avuto un rapporto. La suora ed Ernesto andranno quindi alla ricerca di Teresa che nel frattempo \u00e8 tornata da un suo ex compagno. Il piccolo abbandonato sar\u00e0 alla fine adottato perch\u00e9 Teresa, probabilmente spinta dalla vergogna e per un senso di colpa, si sente incapace di accettare il bambino avuto da Gianfranco, compagno di sua madre. Mentre Caterina dovr\u00e0 confrontarsi con il lacerante desiderio di essere madre, Ernesto, deluso dalla speranza di essere lui il padre del neonato che avrebbe dato un senso alla sua vita, dovr\u00e0 fare i conti con l'impossibilit\u00e0 di vivere con Caterina con la quale era nato un reciproco rapporto affettuoso. Entrambi compiranno un viaggio interiore e di conoscenza fuori dal mondo abituale in cui vivono e in cui, con serena rassegnazione e pacato rimpianto, saranno costretti dalla fatalit\u00e0 della vita a tornare.\nCommento al film.\nIn una Milano protagonista, straniata nella fotografia di Luca Bigazzi, tre persone, a partire dal ritrovamento di un neonato abbandonato, penetrano un \"altrove \" dalle rassicuranti certezze su cui hanno costruito le proprie esistenze: il lavoro (Ernesto), la famiglia (Teresa), la vita religiosa (suor Caterina).\nGiuseppe Piccioni, al suo quinto film, affianca in modo discreto, rispettoso, queste derive individuali, introducendo di soppiatto, quasi casualmente, sorridenti foto di gruppo in divisa (il compagno di Teresa coi colleghi di polizia, Ernesto con le dipendenti della lavanderia, Caterina con le sorelle, Teresa con le dipendenti della gelateria in cui lavora).\nIn questo viaggio angoscioso, alla ricerca di un senso, che resta poi solo come ricca esperienza dell'essere (la vita dei protagonisti esteriormente continuer\u00e0 ad essere quella di prima) si avvertono echi di \"Fuori orario\" di Martin Scorsese. Le musiche di Ludovico Einaudi sottolineano le emozioni, i turbamenti e le rivelazioni di questo percorso.\nIl film ha ottenuto cinque David di Donatello: miglior film, migliore sceneggiatura, miglior produttore, migliore attrice (Margherita Buy), miglior montatore. Il film \u00e8 stato anche candidato dall'Anica a concorrere come Miglior Film in Lingua Straniera agli Oscar nel 2000."}
{"id": "1488005", "revid": "307923", "url": "https://it.wikipedia.org/wiki?curid=1488005", "title": "La Scarzuola", "text": "La Scarzuola \u00e8 una localit\u00e0 rurale dell'Umbria, ubicata nella frazione Montegiove del comune di Montegabbione, in provincia di Terni. \u00c8 ben conosciuta per l'antico convento dove, secondo tradizione, avrebbe dimorato san Francesco d'Assisi, e per la villa sotto forma di \"citt\u00e0-teatro\", concepita e costruita nel ventesimo secolo dall'architetto milanese Tomaso Buzzi come personale interpretazione del tema della \"citt\u00e0 ideale\".\nStoria.\nLa localit\u00e0 \u00e8 citata dalle cronache medievali per essere quella in cui, nel 1218, San Francesco costru\u00ec una capanna nel punto in cui aveva piantato una rosa e un alloro e da cui era sgorgata miracolosamente una fontana. La capanna fu realizzata con una pianta palustre di nome \"Scarza\", da cui deriverebbe il nome Scarzuola. Successivamente, per ricordare l'avvenimento, i conti di Marsciano vi fecero costruire una chiesa e successivamente un convento, entrambi affidati ai Frati Minori, \nLa chiesa divenne cos\u00ec, a partire dal 1243 e per quasi sette secoli, patronato e luogo privilegiato di sepoltura dei conti di Marsciano e delle loro mogli, tanto che qui vennero tumulati una novantina di membri, fino al 1820, anno in cui venne qui sepolto il conte Francesco di Marsciano, ultimo dei Marsciano che riposano alla Scarzuola..\nNella seconda met\u00e0 del Novecento, pi\u00f9 precisamente nel dicembre 1957, l'architetto milanese Tomaso Buzzi acquis\u00ec la propriet\u00e0 dell'intero complesso, creandovi accanto una \"citt\u00e0 ideale\" che lo rappresentasse, una vera e propria allegoria escatologica dell'esistenza, adottando il linguaggio ermetico caratteristico dell'aristocrazia massonica del Settecento.\nLa citt\u00e0 ideale di Buzzi.\nDal 1958 al 1978, l'architetto progett\u00f2 e costru\u00ec, nella valletta dietro al convento, una grande scenografia teatrale che egli defin\u00ec \"un'antologia in pietra\", rimasta volontariamente incompiuta, che permise il recupero di esperienze visive del passato: Villa Adriana per la palestra, piscina, terme eccetera, Villa d'Este (Tivoli) per la Rometta dell'architetto-archeologo Pirro Ligorio, i sette edifici nell'Acropoli (Partenone, Colosseo, Pantheon, Piramide, Torre dei Venti, Tempio di Vesta, la torre dell\u2019orologio di Mantova); Bomarzo per l'effetto di gioco e meraviglia (barca, Pegaso, mostro). Solo in funzione teatrale sono pienamente legittimate le costruzioni fuori tempo, le false rovine, le citt\u00e0 ideali. L'aggancio in tema di scenografia \u00e8 quello di modelli rinascimentali di Andrea Palladio, Vincenzo Scamozzi e Sebastiano Serlio.\nIl complesso si sviluppa dentro una spirale formata dai pergolati. All'interno di questi vi \u00e8 un asse verticale che dalla statua scheletrica del Pegaso, attraverso un sistema di terrazzamenti, conduce a un anfiteatro, gradualmente al teatro agnostico, al teatro erboso, per finire alla torre colonna rotta e a un asse orizzontale delimitato a sinistra dal teatro delle api, al centro dal palcoscenico con labirinto musicale, e a destra dalla citt\u00e0 Buzziana con al culmine l'Acropoli. Una contraddittoria relazione di tipo iniziatico viene a stabilirsi tra l'antico convento e le intellettualistiche fabbriche del teatro, sovraccariche di simboli e segreti, di riferimenti e di citazioni: dalle allusioni a divinit\u00e0 sia pagane sia cristiane, ai ricordi delle Ville di Plinio, al \u201cAB OLIMPO\u201d di Montagna, al Hypnerotomachia Poliphili di Frate Colonna, alle idee non concretate di Francesco Borromini e Filarete.\nLa complessa simbologia creata da Buzzi permette di individuare una seconda interpretazione dell'intero complesso urbano. L'intricato percorso iniziatico, che si dipana tra gli edifici della citt\u00e0, rappresenta un confronto con l'inconscio e si completa attraverso una serie di incontri con figure archetipiche, secondo il modello di individuazione sviluppato da C. J. Jung. L'incontro con le figure che popolano la citt\u00e0, simboleggianti i diversi aspetti della psiche, porta gradualmente il visitatore a una maggiore consapevolezza di s\u00e9, in un metaforico percorso di rinascita che scende nelle parti pi\u00f9 profonde e buie dell'inconscio per poi arrivare all'Acropoli, simbolo della piena realizzazione del S\u00e9.\nLo stile che meglio interpreta l'ansia di licenza di Buzzi \u00e8 il neo-manierismo che egli identifica anche nell'uso di scale e scalette in tutte le dimensioni, allungamenti di membrature architettoniche, variet\u00e0 di modi alla rustica, un po' di mostri, volute sproporzioni di alcune parti, statue verdi all'Arcimboldi, affastellamento di edifici, di monumenti, un che di labirintico che arriva a un certo surrealismo, di evocativo, di sinuoso, di antropomorfico, di geometrico, astronomico, magico.\nAlla morte di Buzzi, nel 1981, la citt\u00e0 era stata realizzata solo in parte ma, grazie agli schizzi lasciati, l'erede Marco Solari termin\u00f2 l'opera."}
{"id": "1488007", "revid": "4", "url": "https://it.wikipedia.org/wiki?curid=1488007", "title": "Nebbi\u00f9 di Cadore", "text": ""}
{"id": "1488008", "revid": "73125", "url": "https://it.wikipedia.org/wiki?curid=1488008", "title": "Epsilon Reticuli A b", "text": ""}
{"id": "1488009", "revid": "438678", "url": "https://it.wikipedia.org/wiki?curid=1488009", "title": "The New World - Il nuovo mondo", "text": "The New World - Il nuovo mondo (\"The New World\") \u00e8 un film del 2005 diretto da Terrence Malick.\nTrama.\nNel 1607 tre navi inglesi approdano in Virginia, 103 uomini fondano la colonia di Jamestown e il capitano John Smith viene incaricato di addentrarsi nella foresta alla ricerca di rifornimenti nel vicino villaggio. John viene fatto prigioniero dalla trib\u00f9 indiana dei Powhatan che decide di ucciderlo, ma riesce a salvarsi grazie all'aiuto della principessa Pocahontas.\nDurante i giorni di permanenza nel villaggio tra i due si instaura un fortissimo legame; il capitano si innamora della principessa tanto da entrare in conflitto con i suoi doveri. D'altra parte la trib\u00f9 dei Powhatan si rende conto che gli inglesi non hanno intenzione di abbandonare l'isola e cos\u00ec ordisce un'imboscata contro di loro. Il piano fallisce dopo che Pocahontas avvisa Smith sulle intenzioni della sua trib\u00f9. A causa di ci\u00f2 viene cacciata dal padre e si ritrova costretta a vivere tra i pionieri.\nIl capitano John Smith desideroso di conoscere nuovi continenti abbandona Pocahontas, nonostante la ami ancora, facendole credere di essere morto annegato. A Jamestown arriva il colono John Rolfe, che lentamente si innamora di lei e le chiede di sposarlo; la principessa accetta titubante perch\u00e9 in cuor suo ancora innamorata di Smith (che crede morto) ma Rolfe le promette che anche se adesso non prova nulla per lui, col passare del tempo imparer\u00e0 ad amarlo. In seguito ascoltando una conversazione, scoprir\u00e0 che John \u00e8 ancora vivo e questo la render\u00e0 ancora pi\u00f9 incerta.\nDopo qualche tempo Pocahontas acquista una breve popolarit\u00e0 in Inghilterra e viene convocata dalla regina che desidera conoscerla. La notizia si diffonde per tutto il paese e la gente non fa altro che parlare di lei, tant'\u00e8 che la voce giunge alle orecchie del capitano Smith, che ancora innamorato di lei decide di andare a parlarle. John Rolfe, con la morte nel cuore, la lascia libera di chiarirsi con John e poter finalmente capire con chi stare. Alla fine dopo una breve passeggiata, Smith le rivela che ci\u00f2 che avevano vissuto sull'isola per lui era stato come un sogno, un qualcosa di impossibile, dicendo nostalgicamente che se avesse legato il suo destino a lei forse adesso sarebbe stato felice. Pocahontas lo saluta con un sorriso e torna dal marito; in seguito muore di polmonite sulla via del ritorno per le Americhe.\nProduzione.\nTerrence Malick ha iniziato a lavorare alla sceneggiatura di \"The New World - Il nuovo mondo\" alla fine degli anni '70. Dopo \"La sottile linea rossa\", Malick ha lavorato a un film su Che Guevara e la sua rivoluzione fallita in Bolivia. Quando il finanziamento doveva ancora arrivare, a Malick fu offerta la possibilit\u00e0 di dirigere \"The New World - Il nuovo mondo\" e lasci\u00f2, cos\u00ec, il progetto su Guevara nel marzo 2004. La produzione del film inizi\u00f2 nel luglio di quell'anno.\n\"The New World - Il nuovo mondo\" \u00e8 stata la prima collaborazione tra Malick e il direttore della fotografia Emmanuel Lubezki. Il film enfatizza sull'autenticit\u00e0, dalla posizione, le impostazioni e i costumi all'uso di attori e comparse dei nativi americani addestrati da Blair Rudes, professore di linguistica all'UNC-Charlotte, a parlare una forma dell'estinta lingua Powhatan (virginiana-algonchina) ricostruito per il film da Rudes.\nCast.\nPer il ruolo di Pocahontas \u00e8 stata scelta l'allora quindicenne Q'orianka Kilcher, cantante di origini indio-peruviane nata in Germania ed apparsa sino a quel momento solamente nel ruolo di una corista nel film \"Il Grinch\". Il suo nome in lingua quechua significa \"Aquila d'oro\".\nNel film compaiono in piccoli camei gli attori Ben Chaplin e John Savage, gi\u00e0 presenti nel precedente lavoro di Malick \"La sottile linea rossa\". Nel cast sono presenti anche gli attori Irene Bedard e Christian Bale, che nel 1995 hanno prestato la loro voce rispettivamente al personaggio di Pocahontas e a Thomas nel classico Disney \"Pocahontas\".\nRiprese.\nLe riprese principali sono state effettuate nei luoghi originali della vicenda, cio\u00e8 in Virginia, tra il luglio e il novembre 2004. Alcune riprese sono state fatte anche a Hatfield House nell'Hertfordshire, in Inghilterra.\nColonna sonora.\nLa colonna sonora di \"The New World - Il nuovo mondo\" \u00e8 stata composta da James Horner. Ha lavorato prima dalla sceneggiatura e poi dalle scene montate. Poich\u00e9 il film \u00e8 stato rieditato, sono state necessarie ulteriori modifiche alla colonna sonora e poich\u00e9 il montaggio di Malick era ampio e comportava il riordino o l'eliminazione di passaggi o l'inserimento di sequenze, gran parte della partitura di Horner non \u00e8 stata utilizzata. Per la versione finale, Malick ha utilizzato sezioni della musica di Horner insieme al preludio al \"Das Rheingold\" di Richard Wagner, al Concerto per pianoforte n. 23 di Wolfgang Amadeus Mozart e altri brani. Horner e Glen Ballard hanno scritto e registrato la canzone \"Listen to the Wind\", cantata da Hayley Westenra, per i titoli di coda, ma anche questa \u00e8 rimasta inutilizzata.\nDistribuzione.\nIl film era originariamente previsto per essere rilasciato nel novembre 2005, ma l'uscita \u00e8 stata posticipata. La causa del rinvio \u00e8 da trovarsi nelle modifiche delle riprese che Malick stava ancora facendo. Il regista \u00e8 noto, infatti, per aver montato tutti i suoi film all'ultimo minuto, spesso tagliando interi personaggi fuori dalla versione finale, come nel caso de \"La sottile linea rossa\". All'inizio di dicembre, una versione di 150 minuti \u00e8 stata mostrata ai critici per la considerazione della stagione dei premi. \u00c8 uscito per una settimana da Natale a Capodanno in due sale ciascuna a Los Angeles e New York per qualificarsi agli Academy Award.\nPer l'uscita nel resto del mondo, programmata il 20 gennaio 2006, Malick ha rieditato il film tagliandolo a 135 minuti, ma aggiungendo anche filmati non visti nella prima uscita. Sono state apportate modifiche sostanziali alla prima mezz'ora dell'immagine, apparentemente per accelerare la trama.\nAccoglienza.\n\"The New World - Il nuovo mondo\", che ha incassato poco meno di 13 milioni di dollari negli Stati Uniti d'America, nonostante un importante budget di 30 milioni di dollari, rappresenta la pellicola di minore successo commerciale per Malick.\nIl film \u00e8 stato accolto positivamente dalla critica. Sull'aggregatore Rotten Tomatoes il film riceve il 63% delle recensioni professionali positive, con un voto medio di 6,7 su 10 basato su 188 critiche, mentre su Metacritic ottiene un punteggio di 69 su 100 basato su 38 recensioni.\nNonostante al momento dell'uscita la pellicola non abbia goduto del successo sperato, sia da parte della critica che del pubblico, con il tempo \u00e8 stato rivalutato e considerato sempre pi\u00f9 positivamente, fino a essere eletto uno dei migliori film del decennio.\nLe fonti originali.\nPocahontas (c. 1595 \u2013 21 marzo 1617) era una nativa americana che spos\u00f2 un inglese e divenne una celebrit\u00e0 a Londra negli ultimi anni della sua vita. La sua vicenda ha posto le basi per molte leggende. Poich\u00e9 non impar\u00f2 mai a scrivere, tutto quello che oggi si sa di lei ci \u00e8 stato trasmesso da altri, mentre i pensieri, i sentimenti e le ragioni della Pocahontas storica rimangono in gran parte sconosciuti. Tra le storie romantiche a lei ispirate si ricorda anche il film \"Pocahontas\" della Disney.\n\"The New World\" si basa inoltre sui resoconti inglesi della fondazione di Jamestown, insediamento realmente esistito e conosciuto come la prima colonia britannica nel Nuovo Mondo."}
{"id": "1488010", "revid": "110157", "url": "https://it.wikipedia.org/wiki?curid=1488010", "title": "Feels So Good (Atomic Kitten)", "text": "Feels So Good \u00e8 il secondo album delle Atomic Kitten. Sia l'album che il primo singolo estratto, \"It's OK!\", diventano contemporaneamente numero 1 nella classifica inglese, diventando la seconda girl band, dopo le Spice Girls, ad avere questo record (saranno poi seguite della Sugababes).\nL'album vender\u00e0 oltre 2 milione di copie e verranno estratti 5 singoli."}
{"id": "1488013", "revid": "767487", "url": "https://it.wikipedia.org/wiki?curid=1488013", "title": "Ransom - Il riscatto", "text": "\u00ab\"Tu credi davvero di potermi prendere per il culo e fottermi tutti i soldi\".\u00bb\nRansom - Il riscatto (\"Ransom\") \u00e8 un film del 1996 diretto da Ron Howard e interpretato da Mel Gibson, Rene Russo e Gary Sinise. La sceneggiatura \u00e8 ispirata al film del 1956 \"Il ricatto pi\u00f9 vile\" di Alex Segal.\nTrama.\nTom Mullen, magnate di una compagnia aerea privata, vive in un attico sulla 5th Avenue a New York, ha una moglie bellissima e un figlio di nove anni che adora, Sean.\nUn giorno, durante una manifestazione a Central Park, un gruppo di delinquenti rapisce Sean e, poco dopo, richiede alla famiglia un riscatto di due milioni di dollari. I coniugi, dopo un iniziale tentennamento, si rivolgono alla squadra sequestri FBI, capitanata dall'agente Lonnie Hawkins.\nIl capo della banda di rapitori \u00e8 il poliziotto corrotto Jimmy Shaker, mentre gli altri compagni sono la fidanzata Maris, Miles Roberts e i fratelli Cubby e Clark Barnes. Questi tengono Sean legato ad un letto tenendogli chiusi gli occhi con un nastro adesivo. \nTom si mette d'accordo con Shaker via telefono di consegnare il riscatto a Cubby il quale gli dir\u00e0 un indirizzo, ma arrivato sul luogo, Tom capisce che Cubby non ne sa nulla. Tom si rifiuta di dare i soldi e Cubby lo minaccia con una pistola; a questo punto arriva la polizia che uccide Cubby, senza che abbia potuto dire niente su Sean.\nAllora Tom decide di agire senza l'aiuto della famiglia e dei federali: decide in diretta televisiva di trasformare il riscatto in una taglia sui rapitori raddoppiandola. A questo, Shaker si dimostra pi\u00f9 dispotico e durante una telefonata, spara un colpo di pistola facendo credere a Tom e a Kate che Sean \u00e8 morto e perci\u00f2 gettandoli nella disperazione.\nShaker, dopo varie minacce, decide di passare al doppio gioco, sparando a Miles e Clark facendo credere per\u00f2 che sia stato Miles a uccidere Clark e che poi si sia suicidato; arriva anche Maris che spara un colpo a Jimmy, il quale la uccide con due proiettili. Jimmy entra ferito nella casa dove arrivano altri poliziotti ma Jimmy fa credere di aver salvato lui il bambino, ancora legato al letto.\nJimmy viene ricoverato in ospedale e Sean torna a casa dai genitori.\nUn giorno, Jimmy si presenta in casa di Tom richiedendo i soldi della taglia per poter sparire. Per\u00f2 il figlio di Tom, riconosce Shaker dalla voce come capo della gang e si nasconde impaurito. Nel frattempo anche Tom capisce la vera identit\u00e0 dal figlio e cerca di convincere Jimmy a fare il trasferimento in una banca. \nDurante le operazioni in banca, la vera identit\u00e0 del poliziotto arriva anche all'orecchio dei suoi colleghi; dopo averne uccisi due con una pistola, nasce una rissa e un inseguimento in mezzo al traffico tra Shaker e Tom, dopodich\u00e9 sfondano la vetrata di un negozio; Tom riesce a togliere la pistola al poliziotto, ma Jimmy cerca di prenderne un'altra nascosta nella caviglia costringendo Tom e l'agente Hawkins a sparargli alcuni colpi fino ad ucciderlo.\nIn quel momento, arrivano altri poliziotti che cercano di arrestare Tom, ma Hawkins ordina di lasciarlo andare in quanto Tom \u00e8 uno di loro, dopodich\u00e9 Tom viene portato in ospedale per le gravi ferite riportate nell'urto con la vetrata."}
{"id": "1488015", "revid": "4", "url": "https://it.wikipedia.org/wiki?curid=1488015", "title": "Ludovico Aprosio", "text": ""}
{"id": "1488016", "revid": "120785697", "url": "https://it.wikipedia.org/wiki?curid=1488016", "title": "Meteoropatia", "text": "La meteoropatia (dal greco \u03bc\u03b5\u03c4\u03ad\u03c9\u03c1\u03bf\u03bd, \"met\u00e9oron\", \"cosa che \u00e8, che avviene in alto\", e \u03c0\u03ac\u03b8\u03bf\u03c2, \"p\u00e0thos\", \"passione, malattia\"), \u00e8 un termine che sta a indicare un insieme di disturbi psichici e fisici di tipo neurovegetativo che si verificano in determinate condizioni e variazioni del tempo meteorologico o delle condizioni climatiche stagionali.\nL'insorgenza della meteoropatia.\nIl meteoropatico \u00e8 particolarmente predisposto non si sa ancora per quali precisi motivi se non, secondo alcuni, per situazioni di intenso \"stress\", a un cambiamento d'umore e/o di condizioni fisiche a seguito di intense variazioni dello stato dell'atmosfera. Normalmente il meteoropatico accusa disturbi prima che si verifichino mutamenti delle condizioni meteorologiche, ha quindi una fase acuta corrispondente alla variazione del tempo e una rapida attenuazione con scomparsa dei sintomi coincidente con la fine della perturbazione atmosferica.\nNella fase precedente la mutazione atmosferica possono presentarsi stati di irritabilit\u00e0, generico nervosismo, insonnia; con l'arrivo del fenomeno climatico acuto si accusa debolezza, apatia, sentimento di tristezza, abulia.\nLe meteoropatie pi\u00f9 frequenti sono collegate all'insorgenza di episodi ventosi o temporaleschi accompagnati da una diminuzione della pressione atmosferica, pioggia, umidit\u00e0 e cielo nuvoloso.\nMeteoropatie secondarie.\nSi considerano meteoropatici secondari coloro che, gi\u00e0 soffrendo di disturbi fisici, in occasione di fenomeni atmosferici particolari subiscono un'accentuazione dei sintomi della loro malattia come avviene per chi soffre di asma, artrosi, reumatismi, allergie ed emicranie o di coliche epatiche o renali.\nUn fenomeno particolare, non sicuramente classificato come meteoropatia secondaria, \u00e8 quello collegato all'acuirsi dei sintomi per chi soffre di ulcera gastrica nel periodo dell'anno immediatamente precedente l'arrivo della primavera o in genere delle condizioni climatiche che caratterizzano la fine dell'inverno. Diversamente dalle comuni meteoropatie, collegate in genere a fenomeni del tempo meteorologico o del clima stagionale caratterizzati da una diminuzione della temperatura esterna e/o a un peggioramento della situazione climatica, qui si verifica il caso contrario.\nI soggetti a rischio.\nLe categorie che risultano maggiormente sensibili alle mutazioni atmosferiche sono le persone in et\u00e0 evolutiva (bambini, adolescenti) e in et\u00e0 involutiva (gli anziani), i soggetti portatori di patologie specifiche e quelli definiti neurolabili. I pi\u00f9 a rischio sono coloro che hanno subito traumi a carico dell'apparato muscolo-scheletrico oppure i depressi e gli ansiosi. Particolarmente meteoropatici possono essere inoltre gli alcolisti, i farmaco-dipendenti, le persone sottoposte a stress intenso.\nPossibili cause.\nPoich\u00e9 la meteoropatia sembra essere costituita da un insieme di fenomeni fisici e psichici indotti \u00e8 difficile per la medicina separare nettamente le une dalle altre.\nIndagando gli aspetti fisici della meteoropatia si \u00e8 visto che la patologia \u00e8 legata al funzionamento dell'epifisi o dell'ipofisi. Questa ghiandola o pi\u00f9 esattamente l'adenoipofisi, il lobo anteriore dell'ipofisi, che produce gli ACTH, il cosiddetto \"ormone dello stress\", non in maniera costante, ma in maggiore quantit\u00e0 alla mattina e in minore quantit\u00e0 alla sera, in occasione di eventi climatici caratterizzati specialmente da una diminuzione della temperatura esterna, ne aumenta la produzione, provocando nei meteoropatici irritabilit\u00e0 e nervosismo.\nNello stesso tempo si verifica una diminuzione delle endorfine, le sostanze chimiche di natura organica prodotte dal cervello, dotate di propriet\u00e0 analgesiche, provocando una diminuzione della sopportazione del dolore con una contemporanea ridotta capacit\u00e0 delle difese immunitarie."}
{"id": "1488024", "revid": "438678", "url": "https://it.wikipedia.org/wiki?curid=1488024", "title": "Le acrobate", "text": "Le acrobate \u00e8 un film del 1997 diretto da Silvio Soldini.\nTrama.\nElena vive a Treviso ed \u00e8 chimica in una ditta di cosmetici. Una sera, tornando a casa dal lavoro, conosce Anita, un'anziana donna di origini slave. Elena si offre di prendersi cura di lei, affascinata dalla sua forte personalit\u00e0. Dopo la morte della donna, cercando di riordinare la casa, Elena trova delle cartoline inviate da Taranto e, pensando che il mittente sia un parente di Anita, decide di rintracciarlo. A Taranto conoscer\u00e0 Maria, un'amica di Anita, e la sua figlioletta Teresa, affascinata dal Nord. Maria ed Elena si ritroveranno cos\u00ec amiche, acrobate sul filo del destino, condividendo insieme la necessit\u00e0 di dare un senso pi\u00f9 profondo alle loro vite.\nProduzione.\nIl film \u00e8 girato quasi interamente nella citt\u00e0 di Taranto. In particolare si riconoscono: il Mar Piccolo, il quartiere Bestat con la Concattedrale e la \"Salinella\". Poi le vie del centro, con gioiellerie e boutique.\nIl titolo del film \u00e8 ispirato a \"Le Acrobate\", tre statuine di terracotta della Magna Grecia esposte al Museo archeologico nazionale di Taranto.\nDa notare che nel cast \u00e8 inserita Teresa Saponangelo, attrice nata proprio a Taranto, insieme ad altri attori pugliesi come Leo Pantaleo e Manrico Gammarota."}
{"id": "1488029", "revid": "767487", "url": "https://it.wikipedia.org/wiki?curid=1488029", "title": "Ntare Rushatsi", "text": "Ntare Rushatsi, in kirundi \"Leone Irsuto\", \u00e8 considerato dalla tradizione orale l'eroe civilizzatore, l'unificatore del paese, il fondatore e primo \"umwami\" del Burundi ed il capostipite degli Abaganwa, la dinastia reale.\nIn alcune leggende assume altri nomi: \"Cambarantama\" (che significa Vestito di pecora), \"Biti\" (Alberi), \"Karemera\" (Pesante, di interpretazione controversa), \"Rufuku\" (Talpa). \u00c8 possibile che alcune tradizioni lo confondano con qualche altro regnante della zona, come \u00e8 possibile che gli si attribuiscano imprese di Ntare Rugamba, suo discendente vissuto all'inizio del XIX secolo.\nLe tradizioni orali.\nSi posseggono circa 150 leggende che descrivono l'origine della monarchia burundese, spesso in contraddizione tra loro. Queste sono state raccolte a partire dagli anni '30 e catalogate dal \"Centre de Civilisation Burundaise\". Nessun'altra fonte, storica o archeologica, ci ha confermato la sua esistenza e ci ha documentato la sua vita.\nLe fonti che nominano espressamente Ntare Rushatsi sono state suddivise in due gruppi, numericamente ineguali, in base agli avvenimenti ed ai luoghi raccontati: il \"ciclo di Nkoma\" ed il \"ciclo del Kanyaru\"."}
{"id": "1488034", "revid": "767487", "url": "https://it.wikipedia.org/wiki?curid=1488034", "title": "Tutti gi\u00f9 per terra (film)", "text": "Tutti gi\u00f9 per terra \u00e8 un film del 1997 diretto da Davide Ferrario, tratto dall'omonimo romanzo di Giuseppe Culicchia.\nIl film.\nLa pellicola \u00e8 dedicata a Lindsay Anderson, maestro del \"Free cinema\" degli anni sessanta. La parte di Walter, interpretata da Valerio Mastandrea, inizialmente era stata pensata per il cantante Samuele Bersani.\nTrama.\nWalter vive a Torino, \u00e8 un giovane studente iscritto alla Facolt\u00e0 di Filosofia ma non riesce ad accettare il burocratico, borioso mondo accademico. Vive la vita a modo suo, \u00e8 romantico, un cinico che non riesce a prendersi le responsabilit\u00e0 che il mondo adulto attorno a lui gli impone. Dopo aver ricevuto la convocazione per il servizio civile, finisce in un centro di assistenza frequentato da extracomunitari in cui prova a rendersi utile, ma la disillusione e le difficolt\u00e0 legate alle complessit\u00e0 del mondo circostante proveranno il suo percorso di crescita, caratterizzato da un rapporto salvifico con sua zia Caterina, ed alle conflittualit\u00e0 con il padre e con la madre. Le sue considerazioni sul mondo, sulla sessualit\u00e0 e sui rapporti sociali in generale, affrontati in maniera sarcastica e distaccata, rappresentano un vademecum attraverso cui confrontarsi con la realt\u00e0. Le vicende raccontate nel film si concluderanno in modo inaspettato con un incontro decisamente fuori dal comune che rappresenter\u00e0 per Walter un punto di ripartenza.\nCameo.\nNel film vi sono molti camei di personaggi noti tra cui Mara Redeghieri degli \u00dcstmam\u00f2 e il Consorzio Suonatori Indipendenti al completo, questi ultimi nei panni di una commissione d'esame."}
{"id": "1488037", "revid": "767487", "url": "https://it.wikipedia.org/wiki?curid=1488037", "title": "Mwezi Ndagushimiye", "text": "Ndagushimiye fu il secondo re (\"umwami\") del Regno del Burundi. La tradizione orale, l'unica fonte a disposizione, ci ha lasciato pochissime notizie su di lui. Si sa che fu successore di Ntare Rushatsi (era suo figlio?), e che il suo regno fu molto lungo. Nella tradizione potrebbe per\u00f2 esservi una certa confusione con Mwezi Gisabo, il cui regno dur\u00f2 pi\u00f9 di cinquant'anni nella seconda met\u00e0 del XIX secolo. Si sa inoltre che fu contemporaneo di due re del Ruanda, Yuhi Mazimpaka e Karemera Rwaka, e di conseguenza si suppone che il suo regno sia iniziato verso il 1710 e terminato verso il 1740. Gli succedette Mutaga Senyamwiza."}
{"id": "1488044", "revid": "729019", "url": "https://it.wikipedia.org/wiki?curid=1488044", "title": "Surveyor 7", "text": "Il Surveyor 7 fu il settimo lander lunare lanciato dagli USA verso la Luna. Il suo scopo era raccogliere informazioni ambientali necessarie per le future missioni Apollo. Fu l'ultimo del Programma Surveyor.\nLa missione.\nIl Surveyor 7 fu lanciato il 7 gennaio del 1968 alle 06:30:00 UTC tramite il razzo vettore Atlas-Centaur e venne immesso direttamente in una traiettoria di impatto con la Luna. Il volo si svolse con regolarit\u00e0 e il lander tocc\u00f2 terra il 10 gennaio alle 01:05:36 UTC, coordinate 41,01\u00b0 sud - 348,59\u00b0 est.\nLa sonda era simile alle precedenti, ma diversamente dalle altre ospitava a bordo un numero maggiore di strumenti scientifici e gli obiettivi della missione erano: ottenere immagini televisive del sito di atterraggio, determinare la quantit\u00e0 relativa di elementi chimici nel suolo lunare, raccogliere dati sulla temperatura ambientale e manipolare il suolo. Tra la strumentazione di bordo ricordiamo: una telecamera con filtri polarizzati, un braccio scavatore, un rilevatore di elementi chimici, magneti posizionati su due piedi, due magneti a ferro di cavallo posizionati sul braccio scavatore, un numero maggiore di specchi che permettevano alla sonda di ottenere maggiori inquadrature stereoscopiche del sito di allunaggio; in pi\u00f9 gli scienziati avevano disposto sette specchi in grado di visualizzare la quantit\u00e0 di polvere che avrebbe ricoperto la sonda al momento dell'atterraggio.\nIl rilevatore di elementi chimici ebbe qualche difficolt\u00e0 a posizionarsi in modo corretto e i tecnici utilizzarono il braccio scavatore per risolvere il problema. Dopo la prima notte lunare, le batterie subirono un guasto e le successive telecomunicazioni con la Terra avvennero a singhiozzo, l'ultimo contatto si ebbe il 20 febbraio 1968.\nStrumenti scientifici.\nTelecamera.\nLa telecamera, simile a quella montata nel Surveyor 6, consisteva in un tubo vidicon di 25 e 100\u00a0mm di focale montata fissa con un'inclinazione di 16 gradi e dotata di filtri polarizzati. I vari specchi, montati vicino all'obiettivo, potevano essere mossi in modo da riprendere la zona d'atterraggio. Furono eseguite panoramiche a 360\u00b0 del sito di allunaggio. I comandi venivano inviati dal centro di controllo. Le immagini potevano avere 200 o 600 linee di definizione; le prime furono inviate tramite l'antenna omnidirezionale, mentre le seconde tramite l'antenna direzionata verso la Terra. Il segnale video usato per l'invio a terra era quello utilizzato normalmente dai circuiti televisivi pubblici, non criptato. Nel primo giorno lunare furono eseguite 20,961 riprese. Dal 12 febbraio al 14 febbraio la telecamera funzion\u00f2 solo nella modalit\u00e0 a 200 linee a causa di un guasto. Durante il secondo giorno lunare furono effettuate 45 foto prima dell'esaurimento delle batterie.\nRilevatore di elementi chimici.\nFu costruito per rilevare direttamente dalla Luna l'abbondanza dei principali elementi nel suolo lunare. Era composto da sei emettitori di radiazioni alfa (curio 242) collimati che irradiavano un'apertura di 100mm sul fondo dello strumento ove venivano posti i campioni di suolo da analizzare. Due sensori rilevavano lo spettro delle emissioni del campione, mentre quattro altri sensori catturavano i protoni generati dall'interazione della radiazioni con il terreno. I dati raccolti venivano continuamente trasmessi a Terra e dimostrarono che tutti i maggiori elementi erano presenti, tranne idrogeno, elio e litio. Un sensore di protoni venne disattivato il secondo giorno a causa di disturbi nel funzionamento. Lo strumento funzion\u00f2 per 46 ore in tre diversi test sulla superficie lunare; il primo eseguito su un suolo intatto, il secondo su una roccia e il terzo sul suolo smosso dal braccio scavatore. I dati furono ottenuti durante il primo e il secondo giorno lunare, cio\u00e8 tra il 12 gennaio e il 20 febbraio 1968.\nBraccio meccanico scavatore.\nIl braccio scavatore fu progettato per scavare e raschiare il suolo lunare e successivamente portarlo vicino all'obiettivo della telecamera. Il braccio era montato sotto la videocamera e consisteva in una specie di paletta affilata, apribile e chiudibile tramite un motore elettrico, il sistema era simile a un pantografo e poteva essere esteso per 1,5 metri. Fu utilizzato per eseguire 16 trincee, 7 scavi e 2 test di impatto, per un tempo totale di lavoro di 36 ore in sessioni diverse. Il dispositivo sopravvisse alla seconda notte lunare, ma le batterie erano insufficienti ad alimentarlo."}
{"id": "1488051", "revid": "767487", "url": "https://it.wikipedia.org/wiki?curid=1488051", "title": "Mutaga Senyamwiza", "text": "Senyamwiza, figlio di Mwezi Ndagushimiye, \u00e8 stato il terzo re (\"umwami\") del Regno del Burundi. Di lui si sa solo quello che viene ricordato nella tradizione orale, che per\u00f2 (a differenza di quanto avviene per altri sovrani del Burundi) contiene riferimenti pi\u00f9 oggettivi che consentono di definire meglio gli avvenimenti occorsi nel periodo del suo regno.\nLa tradizione lo descrive come \"bello come il sole\" (questo anche il significato del suo nome), e dice che sal\u00ec \"sul tamburo\" ancora giovane, proprio quando in Ruanda stava per essere incoronato re Cyrima Rujugira (verso la met\u00e0 del XVIII secolo).\nIl nome di Senyamwiza \u00e8 legato alla politica di espansione verso il nord e alle guerre con il vicino Ruanda. I conflitti, con conseguenti razzie di bestiame, hanno per scenario la regione di Nyaruguru, nel nord-ovest, sulle rive del Kanyaru. Ai combattimenti pose fine un accordo fra i due re, suggellato dalle nozze di Senyamwiza con Inabizoza, figlia di Rujugira.\nLe ostilit\u00e0 per\u00f2 ripresero presto. In un episodio ricordato dalla tradizione, lo stesso Senyamwiza riesce a infiltrarsi nelle file nemiche, con l'aiuto di due spie di nome Bicura e Budengeri. Anche Rujugira ha per\u00f2 dalla sua un traditore, un vecchio dignitario chiamato Sentama. Per risolvere la situazione, il principe Gihana, figlio di Rujugira, si fa uccidere in battaglia in territorio burundese: la sua morte avrebbe portato la vittoria al suo paese. Gli indovini consigliano infatti al re di sacrificarsi, per lavare il versamento di sangue regale con altro sangue regale. Senyamwiza riparte in guerra e durante il combattimento uccide molti rwandesi, ma a Nkanda trova la morte trapassato dalla lancia di un guerriero chiamato Rutanda, del clan dei Bagesera. \u00c8 per questo motivo che questo clan ancora oggi in Burundi ha una pessima considerazione. Il suo corpo viene deposto nella necropoli di Budandari, vicino alle spoglie di Mwezi Ndagushimiye.\nDopo la morte di Mutaga Senyamwiza, il regno pass\u00f2 nelle mani del giovanissimo figlio Ntisembergwa che prese il nome di Mwambutsa Mbariza. Le ostilit\u00e0 con il Rwanda cessarono, e il confine nord del Burundi fu fissato sulle rive della Kanyaru."}
{"id": "1488052", "revid": "122996588", "url": "https://it.wikipedia.org/wiki?curid=1488052", "title": "Defense Intelligence Agency", "text": "La Defense Intelligence Agency (DIA in acronimo) \u00e8 la principale agenzia militare d'intelligence per l'estero, e uno dei principali produttori e gestori delle informazioni negli Stati Uniti d'America.\nStoria.\n\u00c8 stata definita nel 1986 quale \"agenzia di intelligence\" e supporto di combattimento del Dipartimento della difesa degli Stati Uniti, ma la sua istituzione risale al 1961, a seguito di una decisione del Segretario della difesa Robert S. McNamara, durante la presidenza di John F. Kennedy.\nIl Dipartimento della difesa cre\u00f2 la DIA con la pubblicazione della Direttiva 5105.21 rubricata \"Defense Intelligence Agency\" del 1\u00ba agosto, in vigore dal 1\u00ba ottobre 1961, sostituendo il \"Counter Intelligence Corps.\"\nAttivit\u00e0.\nLa DIA \u00e8 membro dell'United States Intelligence Community, che fa capo al Direttore dell'intelligence nazionale. Le attivit\u00e0 della DIA sono ritenute analoghe al GRU della Russia, al Defence Intelligence Staff del Regno Unito, e all'Aman (IDF) di Israele.\nCome uno dei principali membri della US Intelligence Community (IC), la DIA informa i responsabili politici nazionali civili e della difesa sulle intenzioni e le capacit\u00e0 di governi stranieri e degli attori non statali militari, fornendo anche assistenza di intelligence a livello di dipartimento e anche di coordinamento ai singoli militari, sia dei servizi segreti che combattenti. Le attivit\u00e0 dell'agenzia comprendono le raccolta e l'analisi di informazioni relative alla politica, economia, industria, geopolitica, e medico-sanitarie dei paesi stranieri.\nSedi e personale.\nPare che disponga approssimativamente di 17.000 effettivi sparsi nel mondo (di cui il 65% personale civile), ma i dati esatti sono coperti da riservatezza. Le principali sedi operative DIA sono:"}
{"id": "1488056", "revid": "1573940", "url": "https://it.wikipedia.org/wiki?curid=1488056", "title": "Tambja sagamiana", "text": "Tambja sagamiana () \u00e8 un mollusco nudibranchio della famiglia Polyceridae.\nIl nome \"sagamiana\" deriva dalla localit\u00e0 della prima descrizione della specie da parte di Baba nel 1955, la baia di Sagami, in Giappone\nDescrizione.\nCorpo di colore blu-azzurro, con puntini giallo-aranci contornati di nero. Ciuffo branchiale verde, giallo e nero, rinofori blu scuro-neri. Il bordo del piede \u00e8 caratterizzato da un anello prima nero, pi\u00f9 sottile, poi giallo."}
{"id": "1488061", "revid": "433605", "url": "https://it.wikipedia.org/wiki?curid=1488061", "title": "Thuburbo Majus", "text": "Thuburbo Majus (o Thuburbo Maius) \u00e8 un importante sito archeologico romano situato in Tunisia, a circa 60 km a sud di Tunisi, su un'antica arteria stradale che metteva in comunicazione quest'ultima citt\u00e0 ed il Sahara. Altre citt\u00e0 che sorsero lungo questa via furono Sufes e Sufetula. La via non si \u00e8 conservata integralmente: solo alcuni tratti sono rimasti integri, mentre i restanti sono caduti in rovina.\nThuburbo Majus (chiamata anche Colonia Julia Aurelia Commoda, secondo il nome romano) era originariamente una citt\u00e0 punica. Venne rifondata nel 27 a.C., quando alcuni veterani vennero inviati da Augusto a Thuburbo per permettere loro di avere una vita dopo aver servito l'esercito: ai coloni venivano infatti donate le terre conquistate come ricompensa. L'importante sito in cui crebbe e l'accesso alle vie commerciali rese la citt\u00e0 importante dal punto di vista economico. Le rovine di Thuburbo Majus sono attorniate ora dalla campagna, senza alcun villaggio nelle vicinanze.\nGran parte della citt\u00e0 venne fondata tra il 150 e il 200 d.C. e restaurata nel IV secolo, dopo la crisi del III secolo. L'edificio pi\u00f9 importante, il Capitolium, venne eretto nel 168 d.C.\nLa citt\u00e0 fu un importante centro di produzione di grano, olive e frutta. Durante il regno di Adriano venne trasformata in municipio, aiutando Thuburbo ad accrescere in ricchezza, mentre venne trasformata da Commodo in colonia.\nScavi.\nNel 1916 venne ritrovato un tempio tetrastilo. L'edificio era decorato con statue di Apollo, Venere, Silvano, Bacco, i Dioscuri e un satiro. \nNel 1920 venne ritrovata un'iscrizione scritta in onore di Gaio Vettio Grato Attico Sabiniano, il che prov\u00f2 che molte altre iscrizioni recavano il nome della stessa persona.\nI resti delle case di Bacco e Arianna, risalenti al V secolo, vennero scoperti nel 1925. Questi, ed altri resti, sono serviti ad avere un'idea della vita che i romani conducevano.\nLa citt\u00e0 non presenta edifici intatti, nonostante rimangano le rovine del foro, dell'anfiteatro, di diversi templi, di terme e di case."}
{"id": "1488063", "revid": "767487", "url": "https://it.wikipedia.org/wiki?curid=1488063", "title": "Mwambutsa Mbariza", "text": "Mutaga Senyamwiza alla sua morte aveva lasciato tre figli: Mbonyingingo, Sebitungwa e Ntisemberwa. \nTutti e tre pretendevano il trono. Per la scelta si stabil\u00ec che il designato doveva essere quello che sarebbe riuscito a sollevare il tamburo dinastico Karyenda alla festa annuale del \"Muganuro\". Solo il pi\u00f9 giovane Ntisemberwa ci riusc\u00ec e mentre lo sollevava, sembra che il tamburo abbia incominciato a risuonare da solo. Fu quindi incoronato re prendendo il nome di Mwambutsa.\nIl suo regno conclude il primo ciclo dei \"bami\" e inizia, vista la giovane et\u00e0, con una reggenza di alcuni tutori.\nEssi tentarono pi\u00f9 volte di ucciderlo, ma sempre il giovane re ne usc\u00ec incolume. Una leggenda molto diffusa racconta che un giorno venne invitato a nuotare nel fiume Kogabami, nel letto del quale vennero fissate saldamente delle lance molto taglienti. Mwambutsa per\u00f2 aveva sospettato l'attentato ed aveva perci\u00f2 mandato avanti un servitore che subito mor\u00ec colorando le acque di rosso.\nStanco di questa situazione pens\u00f2 di sbarazzarsi dei suoi rivali. Un giorno organizz\u00f2 una festa nel suo palazzo ed invit\u00f2 tutti i sospettati, compresi anche i suoi fratelli implicati nei complotti con le loro famiglie. Dopo averli ubriacati di \"Urwarwa\" (birra di banane) incendi\u00f2 il palazzo e tutti morirono bruciati. L'incendio per\u00f2 presto si diffuse fino a bruciare tutto il paese causando una grande siccit\u00e0. Gli \"Abapfumu\" consigliarono al re, ritenuto responsabile, di sacrificarsi per far cessare questa pestilenza. Il re si butt\u00f2 nel braciere nella sua residenza principale di Kinywamagana, mor\u00ec e il paese fu salvo.\nA Mwambutsa Mbariza successe il figlio Ngambiri che prese il nome di Ntare Rugamba."}
{"id": "1488069", "revid": "1005847", "url": "https://it.wikipedia.org/wiki?curid=1488069", "title": "Contea di S\u00e3o Miguel", "text": "La contea di S\u00e3o Miguel (in creolo capoverdiano San Migel) \u00e8 una contea di Capo Verde con 15.648 abitanti al censimento del 2010.\n\u00c8 situata sull'isola di Santiago. L'economia della contea \u00e8 basata su agricoltura, pesca e turismo; la maggior parte della popolazione vive nelle campagne.\nLa contea confina a nord e ovest con la contea di Tarrafal, a ovest e sud con la contea di Santa Catarina, a sud e sudest con la contea di Santa Cruz e a est con l'oceano Atlantico."}
{"id": "1488072", "revid": "1522738", "url": "https://it.wikipedia.org/wiki?curid=1488072", "title": "Ntare Rugamba", "text": "Figlio di Mwambutsa Mbariza, Ngambiri (questo il suo nome da ragazzo) probabilmente fu intronizzato in tenera et\u00e0 e il suo regno inizi\u00f2 sotto una reggenza. Secondo alcune leggende fu allevato dalla zia paterna alla corte di Ruhaga, re del Buha. Govern\u00f2 per circa cinquant'anni, essendo contemporaneo di tre re rwandesi: Mibambwe Sentabyo, Yuhi Gahindiro e Mutara Rwogera.\n\u00c8 stato soprannominato anche Ruyenzi e Rutanganwa, ma \u00e8 conosciuto soprattutto come Rugamba (\"guerra\") per la sua abilit\u00e0 nei combattimenti. Il suo regno fu infatti caratterizzato da una decisa politica di espansione territoriale e dalle numerose guerre con i paesi confinanti. Sotto la sua guida il Burundi raddoppi\u00f2 il proprio territorio oltrepassando i confini attuali. Ntare Rugamba non trascur\u00f2 comunque di svolgere anche un'importante politica di organizzazione amministrativa dei territori conquistati e di tutto il regno.\nL'espansione territoriale.\nLa conquista del Bugesera.\nAlla fine del Settecento, il regno del Gisaka e del Bugesera, alla frontiera nordorientale del Burundi e governato dal re Nsoro, figlio di Sabukeye e di Majeje, viveva un periodo di grave declino. Ntare approfitt\u00f2 di tale debolezza per attaccarlo e, dopo una guerra piuttosto sanguinosa, Nsoro, persa la capitale Kigamba, fugg\u00ec su un'isola del lago Cohoha e di lui si perse ogni traccia.\nL'avanzata del Burundi mise in allarme Mibambwe Sentabyo, re del Ruanda, che, vedendo avvicinarsi pericolosamente l'esercito vittorioso di Rugamba, attacc\u00f2 a sua volta Nsoro, riuscendo persino a rubare il tamburo dinastico \"Rukombamazi\" e il toro reale \"Rushya\". La guerra si concluse con un accordo fra i due re, che si spartirono il regno conquistato. La frontiera venne fissata sulle rive dei laghi Cohoha e Rweru.\nLe guerre contro il Rwanda.\nIl conflitto col vicino Ruanda dur\u00f2 tutto il periodo del regno di Ntare.\nInizialmente l'obiettivo dei Barundi era quello di vendicare le sconfitte subite negli anni precedenti. Periodicamente attraversavano il Kanyaru, incendiavano qualche casa, razziavano qualche capo di bestiame e rientravano in Burundi.\nMa col regno di Gahindiro all'inizio del XIX secolo, l'attacco fu pi\u00f9 serio.\nI Rwandesi risposero inviando un'importante spedizione comandata da Rugaju. Fu un disastro. Una seconda spedizione ebbe il medesimo risultato. La battaglia finale si svolse vicino al lago Cohoha in una localit\u00e0 che verr\u00e0 poi chiamata Kirundo, dal verbo \"kurunda\" (ammucchiare) a causa dei mucchi di cadaveri dei soldati rwandesi.\nQuando sal\u00ec \"sul tamburo\" Mutara Rwogera, verso il 1830, Ntare Rugamba invase ancora il Rwanda. Questa volta per\u00f2, a causa di una spia di nome Ruhiso, i Rwandesi riuscirono a tendere una imboscata all'esercito burundese vicino a Butare, a sbaragliare l'esercito di Rugamba e ad uccidere tutti i soldati. Si vendic\u00f2 cos\u00ec la sconfitta di Kirundo.\nI combattimenti continuarono negli anni seguenti per tutto il regno di Ntare. Una battaglia importante si svolse a Ndora, dove i barundi sbaragliarono l'esercito rwandese di Rwongera, ma si accontentarono del bottino e si ritirarono.\nL'annessione dell'Imbo e del Bushi.\nErano questi due piccoli regni situati oltre la frontiera nord-ovest del Burundi, a sud-est del lago Kivu, a est del fiume Rusizi.\nSecondo certe tradizioni, sembra addirittura che Ntare spos\u00f2 una principessa del Bushi chiamata Nyamvura.\nNtare Rugamba stabil\u00ec una capitale importante a Ndora, utile anche per il controllo dei confini col Ruanda. Un ruolo importante lo svolse Rukara della famiglia dei Babibe che ottennero in ricompensa vasti territori. \nAltri personaggi ottennero ricompensa da Ntare ottenendo territori nella piana del Rusizi: Ntororwe, un Munyakarama, antenato dello \"chef\" Kinyoni all'inizio del XX secolo; Rushatsi, un Muhutu responsabile di una mandria reale; i Badaha, famiglia dello \"chef\" Rusavya che accolse i primi europei sul luogo dell'attuale Bujumbura.\nLa conquista del Buyogoma.\nIl Buyogoma apparteneva al Buyungu, regno del Buha del nord, il cui re era Ruhaga. Una sua capitale si trovava allora a Mpungwe e i confini erano posti sulle rive del fiume Ruvubu.\nNtare aveva richiesto a Ruhaga la mano della figlia. Ruhaga per\u00f2 gli invi\u00f2 Gikore, una ragazza del regno. Ntare, appreso da una certo Mosozi che era stato imbrogliato, che la principessa si chiamava Jururyakugwa e che Gihore era una ragazza di bassa condizione, consider\u00f2 l'affronto come un'offesa al popolo burundese, invi\u00f2 una seconda delegazione esigendo riparazione, ma Ruhaga rifiut\u00f2.\nFu cos\u00ec che inizi\u00f2 la guerra guidata da Rwasha e Rugamba ebbe facile vittoria.\nLa vittoria fu festeggiata in maniera grandiosa. Per\u00f2 Gikore e Jururyakugwa decisero di vendicare il loro vecchio re. Misero nel letto di Ntare un serpente velenosissimo che per\u00f2 venne scovato dai suoi cani e coi loro latrati salvarono il re. Ntare si sbarazz\u00f2 delle due donne chiudendole in una casa a Butezi circondata di spine. Non potendo uscire morirono di fame e la residenza venne da allora abbandonata.\nRuhaga, perdendo il Buyogoma, vide ridursi notevolmente il suo regno che presto si smembr\u00f2.\nLe vecchie famiglie del Buyogoma, i Bakundo e i Bashoka, si allearono col nuovo regnante ed ebbero una considerazione importante. Intanto molte famiglie del burundi centrale emigrarono popolando questi nuovi territori, mentre molti abitanti fuggiranno emigrando verso Tabara.\nL'annessione del Bugufi.\nIl Bugufi (chiamato anche Buhangaza) si trova all'estremo nord del Burundi, \u00e8 in territorio compreso tra il fiume Ruvubu ed il fiume Kagera dove questi convergono.\nQuesta regione venne donata da Ntare Rushatsi ad un fedele servitore della famiglia dei Baswere che subito fiss\u00f2 la capitale a Shunga e si dedic\u00f2 a promuovere e a ben governare il paese nella pace e nella concordia.\nSotto Ntare Rugamba per\u00f2, il re Baramba si rivolt\u00f2, osando razziare la mandria reale. Ntare dovette intervenire, Baramba venne ucciso e suo figlio Rugeyo dapprima si rifugi\u00f2 presso la corte rwandese, poi al ritorno venne scoperto e sgozzato.\nIl Bugufi rest\u00f2 territorio burundese fino al 1924, quando la Societ\u00e0 delle Nazioni lo smembr\u00f2 dal Ruanda-Urundi affidato al Belgio e lo annesse alla colonia inglese del Tanganica.\nIl controllo delle ribellioni interne.\nSotto il regno di Ntare Rugamba diversi furono le ribellioni ed i tentativi di secessione.\nAd est, Ntibarangwa, \"chef\" di Runyinya nei primi anni del regno os\u00f2 opporsi a Ntare razziando mandrie e distribuendole poi ai propri uomini, arriv\u00f2 fino a proclamarsi \"umwami\" e a pretendere un riconoscimento.\nVenne ucciso dagli \"Abatezi\", i guerrieri burundesi guidati da Rwasha, che lo decapitarono e gli tagliarono gli arti per mostrarli alla popolazione come esempio.\nAnche i tentativi di Fumbije nel Bugesera e di Rucebera nel Bweru vennero severamente repressi.\nL'organizzazione amministrativa.\nA partire da Ntare Rushatsi il regno era stato suddiviso in territori, che il \"Leone Irsuto\" aveva lasciato ai suoi figli.\nNtare Rugamba aveva trovato il regno di piccole dimensioni suddiviso in zone amministrate dai discendenti \"Baganwa\" dei reggenti che l'avevano preceduto: i \"Bakundo\" (discendenti di Rukundo) all'est, i \"Bavuna\" (discendenti di Ruvuna) al nord-est, i \"Bavukiro\" (discendenti di Ruvubikiro) al nord, questi discendenti da Ntare Rushatsi, ma anche i \"Basine\" discendenti di Mutaga Senyamwiza avevano dei territori di riferimento.\nCon la conquista di nuovi e vasti territori si pone il problema del controllo regale sulle nuove terre conquistate.\nQueste terre periferiche, Ntare le pone sotto l'autorit\u00e0 dei propri figli, specialmente i pi\u00f9 meritevoli, quelli che meglio si sono distinti in battaglia.\nA Ndivyariye, il primogenito, spetter\u00e0 lo \"Bweru\". Avr\u00e0 anche la responsabilit\u00e0 di fare da tutore al successore del padre, il fratello Mwezi Gisabo. Ma la leggenda ricorda Ndivyariye soprattutto per la sua morte, pare sia stato strangolato dal fratello Rwasha e gettato nel fiume \"Mubarazi\". I suoi discendenti dovranno difendere con le armi queste terre da pretendenti usurpatori.\nIl valoroso Rwasha, tremendo in battaglia, aveva il controllo del \"Buyogoma\" e dell'est.\nA Birori spett\u00f2 il \"Bututsi\" ed il \"Buragane\", costringendo i \"Bataga\" all'estremo sud.\nBusumano infine ebbe in eredit\u00e0 il \"Bututsi\" ed il \"Bunyambo\".\nI principi \"Batare\", discendenti di Ntare, avevano grossomodo il potere sui tre quarti dei territori del regno. Solo il nord-ovest era controllato da clan Tutsi ed Hutu, specialmente \"Babibe\".\nQuesta organizzazione territoriale, che poneva i principi lontano dalla regalit\u00e0, \u00e8 il fondamento dell'organizzazione \"ganwa\" che meglio sar\u00e0 ampliata in seguito da Mwezi Gisabo ed \u00e8 giustificata principalmente dalla necessit\u00e0 di avere un controllo strategico delle terre appena conquistate e dei confini, ma anche di difendere il \"mwami\" da eventuali pericoli, minacce e possibili usurpazioni. Il centro del paese direttamente controllato dal re era affidato a persone fidatissime, Hutu o Tutsi, che non potevano attentare alla sicurezza del re.\nLa morte.\nGiunto alla vecchiaia, Ntare si ritir\u00f2 nella propria residenza di Mugera insieme alla regina Dukamisha, una donna sterile. Aveva seguito i consigli degli indovini che cos\u00ec l'avevano consigliato per evitare di creare ulteriori conflitti per la successione.\nIl vecchio re infatti aveva designato come successore il figlio Twarereye, ma questa scelta suscita parecchie gelosie, soprattutto nella vecchia regina Nziramibango, madre di Rwasha e Birori. Non potendo garantire il regno ad un proprio figlio, Nziramibango per sottrarre il regno a Twarereye riesce con uno stratagemma a donare un nuovo erede al vecchio re.\nUna notte, approfitta di un momento di ebbrezza dello sposo e gli mette nel letto Vyano, una giovane parente. Essa diventer\u00e0 l'ultima moglie e da questa unione nascer\u00e0 Bijoga, il futuro Mwezi Gisabo.\nIntanto Ntare era gi\u00e0 stato contagiato dal piano (\"ibinyoro\"), una malattia che lo coprir\u00e0 di piaghe e croste. Un giorno venne deriso da una ragazza che lo vide: decise cos\u00ec di farsi da parte. Si suicid\u00f2, come di consueto, bevendo della birra avvelenata. Venne seppellito a Buruhukiri, poco lontano dalle sorgenti del Ruvubu.\nA lui successe Mwezi Gisabo.\nNtare Rugamba \u00e8 stato il pi\u00f9 longevo \"umwami\" del Burundi."}
{"id": "1488074", "revid": "339392", "url": "https://it.wikipedia.org/wiki?curid=1488074", "title": "Vila da Calheta de S\u00e3o Miguel", "text": ""}
{"id": "1488075", "revid": "3831", "url": "https://it.wikipedia.org/wiki?curid=1488075", "title": "Peyrepertuse", "text": ""}
{"id": "1488076", "revid": "124790381", "url": "https://it.wikipedia.org/wiki?curid=1488076", "title": "Candace Cameron", "text": "Biografia.\nI genitori la indirizzano molto presto al mestiere di \"comm\u00e9dienne\" e la presentano ad un agente. Molto giovane inizia a girare pellicole pubblicitarie e a soli sei anni ottiene il suo primo ruolo in una serie televisiva.\nNel 1987 viene ingaggiata per la sit-com \"Gli amici di pap\u00e0\", di cui sar\u00e0 una dei protagonisti sino al termine, nel 1995, nel ruolo di DJ Tanner. Ruolo che riprende nel sequel \"Le amiche di mamma\" dal 2016 al 2020.\nAltro suo ruolo di rilievo \u00e8 quello di Summer Van Horne nella serie televisiva \"Make It or Break It - Giovani campionesse\", ruolo che interpreta dal 2009 al 2012. Dal 2015 le viene affidato il ruolo di Aurora Teagarden nella serie TV \"I misteri di Aurora Teagarden\".\nNel 2014 partecipa con Mark Ballas a \"Dancing with the Stars\" dove arrivano al terzo posto.\nVita privata.\nCandace \u00e8 la sorella minore dell'attore, regista e religioso Kirk Cameron.\nNel 1996 ha sposato l'hockeista su ghiaccio Valerij Bure, con il quale ha avuto 3 figli."}
{"id": "1488077", "revid": "233579", "url": "https://it.wikipedia.org/wiki?curid=1488077", "title": "Mwezi IV del Burundi", "text": ""}
{"id": "1488078", "revid": "123773052", "url": "https://it.wikipedia.org/wiki?curid=1488078", "title": "Sarcidano", "text": "Il Sarcidano (\"Sarcidanu\" in sardo) \u00e8 un altopiano e sub-regione della Sardegna che si estende tra i territorio del Campidano, della Marmilla e della Barbagia.\nAl suo interno si estendono tre laghi artificiali del Mulargia, del Flumendosa e di San Sebastiano.\nIl territorio del Sarcidano \u00e8 costellato di numerose testimonianze archeologiche, non solo nuragiche."}
{"id": "1488081", "revid": "1005847", "url": "https://it.wikipedia.org/wiki?curid=1488081", "title": "Contea di S\u00e3o Salvador do Mundo", "text": "La contea di S\u00e3o Salvador do Mundo \u00e8 una contea di Capo Verde con 8.677 abitanti al censimento del 2010.\n\u00c8 situata sull'isola di Santiago ed il suo capoluogo \u00e8 Picos. La contea \u00e8 stata istituita nel 2005 per scissione dalla contea di Santa Catarina. Il governo della contea si \u00e8 insediato il 19 luglio 2005."}
{"id": "1488082", "revid": "1924342", "url": "https://it.wikipedia.org/wiki?curid=1488082", "title": "Unbreakable (Scorpions)", "text": "Unbreakable \u00e8 un album del gruppo musicale hard rock Scorpions, pubblicato nel 2004."}
{"id": "1488087", "revid": "29244", "url": "https://it.wikipedia.org/wiki?curid=1488087", "title": "Nembrotha sagamiana", "text": ""}
{"id": "1488089", "revid": "1543377", "url": "https://it.wikipedia.org/wiki?curid=1488089", "title": "Fondazione anno zero", "text": "Fondazione anno zero \u00e8 un romanzo di fantascienza di Isaac Asimov pubblicato postumo nel 1993. \u00c8 il secondo dei due antefatti al Ciclo delle Fondazioni. Scritto all'incirca con lo stesso stile del libro originale, \"Fondazione\", \u00e8 formato da cinque parti con lunghi intervalli temporali fra loro.\nTrama.\nIl racconto si svolge su Trantor, e inizia otto anni dopo gli eventi raccontati nel precedente \"Preludio alla Fondazione\". Viene mostrato come Hari Seldon svilupp\u00f2 la sua teoria della psicostoria fino all'applicazione pratica negli eventi galattici. Ogni parte del libro \u00e8 intitolata ad un personaggio, che esce di scena alla conclusione di essa.\nParte Prima: Eto Demerzel.\nOtto anni dopo gli eventi narrati in \"Preludio alla Fondazione\", Hari \u00e8 diventato, con la protezione di Eto Demerzel (che in realt\u00e0 \u00e8 il robot R. Daneel Olivaw), preside della facolt\u00e0 di matematica dell'universit\u00e0 di Streeling, lavorando in segreto allo sviluppo della psicostoria con l'aiuto di Yugo Amaryl, che aveva incontrato nel precedente libro nel settore di Dahl. Dors Venabili, inizialmente incaricata di proteggerlo, \u00e8 diventata sua moglie, e hanno adottato come figlio Raych, anche lui proveniente da Dahl.\nIl lavoro di Hari viene disturbato dall'entrata in scena del demagogo Jo-Jo Joranum (il cui vero nome \u00e8 Laskin Joranum), che cerca di prendere il posto di Eto Demerzel e forse dell'Imperatore. Joranum, come in precedenza Cleon I, venuto a conoscenza della psicostoria, cerca di portare Hari dalla propria parte; questo, nel frattempo, resosi conto del pericolo, si informa su Joranum e scopre che, nonostante dichiari di provenire dal lontano e insignificante pianeta di Nishaya, in realt\u00e0 \u00e8 un Rinnegato del settore di Micogeno, su Trantor.\nIl potere di Joranum e dei suoi seguaci cresce, tanto da riuscire a occupare alcuni posti istituzionali nel settore di Dahl. Hari fa tornare suo figlio a Dahl per parlare con Joranum. L'obiettivo \u00e8 convincere Joranum che Eto Demerzel sia un robot (come in effetti \u00e8). Essendo di Micogeno, dove l'idea che i robot esistano \u00e8 data per certa, gli crede facilmente, e fa partire una campagna di informazione per farlo sapere a tutto Trantor. All'inizio sembra avere successo, ma con l'aiuto di Seldon, Dermerzel riesce ad apparire completamente umano, facendo precipitare la popolarit\u00e0 di Joranum, che verr\u00e0 infine esiliato nel pianeta da cui dichiarava di provenire, Nishaya.\nDopo questi eventi Demerzel decide per\u00f2 di lasciare la carica di primo ministro, che Cleon assegna a Seldon stesso. Demerzel scompare e riapparir\u00e0 solamente una volta, ai funerali di Hari Seldon.\nParte Seconda: Cleon I.\nHari Seldon \u00e8 quindi diventato primo ministro di Cleon I, e vive con la sua famiglia nel settore imperiale. Dopo dieci anni (tanto \u00e8 il tempo che passa fra la prima e la seconda parte), durante i quali la psicostoria si \u00e8 sviluppata a sufficienza da poter fare alcune piccole, generiche previsioni (come il fatto che il declino \u00e8 inevitabile, ma avr\u00e0 luogo, nei primi tempi, o a Trantor o nei mondi esterni, non entrambe le cose), l'equilibrio \u00e8 nuovamente minacciato dai Joranumiti. Pur avendo perso la loro vecchia guida (ossia Jo-Jo Joranum), il movimento \u00e8 rimasto attivo, pur se agendo in modo segreto e diverso: cercano non solo di sfruttare il malcontento verso il primo ministro (ora Hari Seldon), ma anche di incrementarlo tramite tante piccole manomissioni ai macchinari che gestiscono il pianeta.\nHari sospetta i Joranumiti di questi incidenti, e decide di mandare suo figlio Raych a indagare nel settore di Wye, che sembra l'unico immune dagli incidenti e quindi probabile sede dei cospiratori. Raych, sotto falsa identit\u00e0, riesce effettivamente a infiltrarsi nelle file del movimento, e a parlare con i capi: Gleb Andorin, appartenente alla famiglia dei sindaci di Wye, e Gambol Deen Namarti, ex secondo di Joranum, Quest'ultimo, per\u00f2, che aveva gi\u00e0 visto Raych, lo riconosce e decide di sfruttarlo per i propri scopi.\nL'occasione per entrare in azione arriva con la nomina del nuovo Giardiniere Capo dei giardini imperiali, che sar\u00e0 Mandell Gruber, per quanto questi vorrebbe restare un giardiniere semplice. \u00c8 prevista infatti l'assunzione di nuovi giardinieri e vari Joranumiti, fra cui Raych e Andorin, vengono infiltrati fra i candidati, con l'intenzione di uccidere Seldon. A questo compito \u00e8 destinato proprio Raych, a cui viene fatta assumere una droga, la \"Disperanza\", per piegare la sua volont\u00e0. Il pericolo viene sventato all'ultimo secondo da un'agente dei servizi di sicurezza, Manella Dubanqua, infiltratasi a sua volta fra gli aspiranti giardinieri. Approfittando della confusione, Mandell Gruber, sconvolto dal nuovo incarico di Giardiniere Capo (che aveva cercato in tutti i modi di rifiutare), riesce ad uccidere l'Imperatore Cleon.\nParte Terza: Dors Venabili.\nDopo l'assassinio dell'imperatore Cleon I, il potere viene preso da una giunta militare e Hari Seldon si dimette dalla sua carica di Primo Ministro, tornando all'universit\u00e0 di Streeling, dove lo studio della psicostoria continua spedito; in particolare, \u00e8 stato creato uno strumento, il Primo Radiante, per semplificare il lavoro sulle equazioni psicostoriche. Suo figlio, Raych, si sposa con Manella Dubanqua, che l'aveva salvato durante il complotto dei Joranumiti. I due hanno una figlia, Wanda Seldon, e successivamente una seconda, Bellis.\nAll'inizio della terza parte, Hari Seldon \u00e8 vicino ai suoi sessant'anni, ed i suoi amici e familiari stanno organizzando una festa di compleanno. All'incirca nello stesso periodo avvengono dei cambiamenti all'interno della giunta militare che governa l'impero e il nuovo capo, il generale Tennar, convoca Hari perch\u00e9, come vari personaggi prima di lui, \u00e8 interessato ad un uso pratico della psicostoria, i cui studi sono finanziati dal governo. Hari promette di mandare dei rapporti periodici, e d\u00e0 alcuni consigli sulle tassazioni, volutamente sbagliati, che provocano, con la loro attuazione, la caduta della giunta.\nNel frattempo Dors Venabili continua a preoccuparsi della sicurezza di Hari, cercando di indagare su uno strano \"sogno\" (o forse una frase udita di sfuggita) di Wanda, che parla di una \"\"morte alla limonata\". Dors \u00e8 convinta che si tratti di una frase relativa ad un complotto ordito dalla giunta ai danni di Hari, frase udita per caso da Wanda e da lei deformata in \"limonata\"\". Dopo varie indagini conclude che il colpevole sia un giovane matematico, Tamwile Elar, che vorrebbe uccidere Hari usando le emissioni elettromagnetiche di un congegno, l\"elettro-chiarificatore\", strumento pensato per essere usato insieme al primo radiante. Quando cerca di fermarlo, si scopre che quanto ha supposto sull'elettro-chiarificatore in parte \u00e8 vero, perch\u00e9 con le sue radiazioni \u00e8 s\u00ec pericoloso, ma non per gli esseri umani, bens\u00ec per i robot - come Dors, che infatti viene danneggiata e \"uccisa\", non prima di aver a sua volta ucciso Elar.\nParte Quarta: Wanda Seldon.\nFra la terza e la quarta parte passa un decennio: Hari Seldon ha ora circa settant'anni. La psicostoria ha compiuto notevoli progressi; il declino dell'impero \u00e8 evidente ed \u00e8 ormai chiaro che sar\u00e0 impossibile salvarlo, tutt'al pi\u00f9 attutirne la caduta. Questa convinzione ha procurato ad Hari l'avversione di buona parte della popolazione e del governo, oltre al soprannome di \"corvo\". I fondi per il progetto sono stati notevolmente ridotti e, di conseguenza, anche il relativo personale, tanto da metterne in pericolo la riuscita.\nSul piano personale, Hari si dovr\u00e0 separare da quanto resta della sua famiglia: il figlio Raych parte per un pianeta esterno, Santanni, insieme alla moglie Manella ed alla figlia minore Bellis. Resta su Trantor solo Wanda. Dopo qualche tempo, in seguito ad una rivolta su Santanni, Raych rimarr\u00e0 ucciso mentre Manella e Bellis risulteranno disperse nella fuga.\nUnica nota positiva, la scoperta dei poteri mentali di Wanda, che risulta in grado di leggere nel pensiero e di influenzare le decisioni degli altri. Hari inizia a sperare in una \"Seconda Fondazione\" di \"mentalici\", come li chiama, e si mette alla ricerca di altre persone con le stesse capacit\u00e0. Dopo qualche tempo trova un altro mentalico di nome Stettin Palver. Grazie all'aiuto suo e di Wanda, Hari, riesce a ottenere una serie di decisioni positive, prima in un processo, poi dalla Biblioteca Imperiale e dall'imperatore stesso, che gli permetteranno di dare il via alla Prima Fondazione. Successivamente Wanda e Stettin inizieranno a radunare altri mentalici e \"scompariranno\", isolandosi, dando vita alla Seconda Fondazione.\nParte Quinta: Epilogo.\nLa quinta parte \u00e8 notevolmente pi\u00f9 breve delle altre, solo poche pagine. Parla Hari Seldon in prima persona, a ottantuno anni, poco prima di morire, ricordando la da poco avvenuta creazione della Fondazione su Terminus, e le sue speranze per il futuro della galassia. Termina con un passo dell'Enciclopedia Galattica in cui si parla della morte di Hari e del suo funerale al quale presenzia Daneel Olivaw, nelle vesti di Eto Demerzel."}
{"id": "1488090", "revid": "31886", "url": "https://it.wikipedia.org/wiki?curid=1488090", "title": "CTL timecode", "text": "Il CTL (control track) timecode, sviluppato dalla JVC nei primi anni novanta, \u00e8 una tecnica particolare usata per inserire un timecode SMPTE nella traccia tachimetrica di un videoregistratore.\nIn modo simile a come viene registrato il VITC sull'intervallo di ritorno verticale del segnale video, il timecode CTL viene inserito nella \"control track\" dei videoregistratori a scansione elicoidale. Il vantaggio di questa tecnica consiste nella possibilit\u00e0 di registrare un timecode in macchine non progettate per questo, e inoltre permette, cos\u00ec come il VITC, di risparmiare una traccia audio senza dedicarla al timecode longitudinale. Sui videoregistratori moderni entrambi questi problemi non sono importanti perch\u00e9 abbondantemente previsti in fase di progettazione, ma su macchine dell'epoca in cui questa tecnica fu concepita potevano costituire in grosse limitazioni.\nNonostante la tecnica del CTL timecode fosse molto efficace, e probabilmente in uso ancora oggi, non \u00e8 mai stata usata estesamente, in parte perch\u00e9 impiegata solo da JVC e ristretta solo a videoregistratori S-VHS di categoria professionale. Il VITC, invece, ha conosciuto una diffusione molto pi\u00f9 alta.\nTra l'altro, all'epoca della sua introduzione, ci fu parecchia confusione riguardo a questa tecnica, ritenuta a torto un semplice conteggio di impulsi della control track. Gran parte di questa confusione fu nella scelta infelice del nome, che richiama vistosamente la sigla \"CTL\" usata comunemente per indicare la control track.\nImpulsi tachimetrici: un esempio molto diffuso sono i contatori digitali sui videoregistratori VHS, visti sull'uscita video o su un display dedicato. A volte si tratta di numeri in forma temporatle (ore:minuti:secondi), talvolta un semplice contagiri azzerabile. Questi numeri avanzano in base al numeri di impulsi letti sulla control track, un impulso ogni giro completo di tamburo portatestine, corrispondente a un fotogramma.\nQuesto tipo di display \u00e8 utile solo come semplice riferimento, poich\u00e9 si azzera a ogni cambio nastro, non \u00e8 accurato e non \u00e8 univoco. In pi\u00f9, presente un errore notevole quando il nastro si muove ad alta velocit\u00e0, sganciato dalle testine. Nel caso dei display contagiri, il numero di fotogrammi corrispondenti a un'unit\u00e0 non \u00e8 mai stato standardizzato dai produttori, per cui l'utilit\u00e0 si riduce ulteriormente.\nAl contrario, il CTL timecode \u00e8 un valore numerico \"assoluto\" con un riferimento specifico per ogni fotogramma. Di conseguenza, il timecode registrato \u00e8 univoco e non cambia se il nastro viene letto su un'altra macchina. Durante la copia di un nastro, il CTL timecode pu\u00f2 essere trasferito sulla copia se il videoregistratore lo permette. Inoltre, poich\u00e9 il timecode registrato \u00e8 un timecode SMPTE pu\u00f2 interagire con centraline di montaggio e apparecchiature di controllo, cos\u00ec come per gli altri tipi di timecode comunemente usati.\nIl CTL timecode \u00e8 influenzato da ogni salto sulla traccia tachimetrica del nastro, ma questo avviene anche per gli altri tipi di timecode, e del resto un simile problema comporta di solito un degrado del segnale video riprodotto tale da non renderlo utilizzabile. "}
{"id": "1488091", "revid": "229538", "url": "https://it.wikipedia.org/wiki?curid=1488091", "title": "Mutaga Mbikije", "text": "Il regno di Mutaga Mbikije fu corto e molto travagliato, caratterizzato da rivalit\u00e0 ed intrighi non ancora del tutto chiariti.\nMwezi Gisabo aveva designato come suo successore Mbikije, nato nel 1892 dalla \"mwamikazi\" (regina) Ntibanyiha (e non della moglie preferita Ririkumutima come generalmente si ritiene). Mwezi l'aveva rivelato (da qui il nome di Mbikije, dal verbo \"kubitsa\", confidare) alla moglie preferita perch\u00e9 lo allevasse e lo educasse come proprio figlio.\nAlla morte del vecchio re viene quindi incoronato il quindicenne principe designato che prende il nome di Mutaga.\nIl suo regno inizia con una reggenza, vista la giovane et\u00e0. Come tutore viene designato il capo (capitano) Ntarugera, ma l'invadenza di Ririkumutima lo costringe ad abbandonare e a ritirarsi nella sua capitan\u00eca di Bweru.\nIn effetti tutto il, seppur breve, regno di Mutaga \u00e8 caratterizzato dalla presenza di questa donna. Gelosa che il designato alla successione non sia stato uno dei suoi figli, Karabona, Bishinga, Nduwumwe, Bangura o Nganguzi come ella sperava.\nRiusc\u00ec a far sparire la madre di Mutaga e a far credere a tutti che era lei la vera madre del re, assicurandosi cos\u00ec il prestigioso ruolo di \"mugabekazi\" (regina madre).\nCon la complicit\u00e0 dei figli riesce poi a sbarazzarsi anche del re. Lo mette al corrente di una relazione amorosa tra il fratellastro Bangura e sua moglie Ngezahayo, madre del principe Bangiricenge. Mutaga sorprende Bangura mentre corteggia la moglie e, preso dalla gelosia, affronta in una rissa il fratellastro che, con la complicit\u00e0 del fratello Nduwumwe, riesce a ferirlo gravemente. Morir\u00e0 febbricitante in seguito a questa ferita.\nInfine, dopo la morte del re, mander\u00e0 Kagomba a Kumbizi ad uccidere la Ngezahayo, oramai considerata la causa della morte del re, che morir\u00e0 strangolata. Non solo, compir\u00e0 un vero e proprio genocidio facendo sterminare tutto il clan Bavubikiro, di cui Ngazahayo faceva parte, ma che aveva fornito i natali anche alla madre di Mwezi Gisabo Vyano. Di nuovo si assicurer\u00e0 il controllo sulla successione e sulla reggenza usurpando nuovamente la carica di \"mugabekazi\" e garantendo ai propri figli e parenti, specialmente a Rutana, marito di sua figlia Inabayengero, le terre sottratte ai Bavubikiro.\nRirikumutima morir\u00e0 essa stessa strangolata nel 1917.\nL'amministrazione coloniale tedesca, che gi\u00e0 con Mwezi Gisabo aveva attuato una politica del \"divide et impera \", in tutte queste vicende ha avuto buon gioco.\nA Mutaga Mbikije succeder\u00e0 il figlio di tre anni Bangirigenge che prender\u00e0 il nome di Mwambutsa."}
{"id": "1488092", "revid": "729019", "url": "https://it.wikipedia.org/wiki?curid=1488092", "title": "Stazione di Sala Consilina", "text": "La stazione di Sala Consilina \u00e8 la stazione ferroviaria di Sala Consilina. Questa, inaugurata il 30 dicembre 1886 e ubicata sulla ferrovia Sicignano degli Alburni-Lagonegro, \u00e8 stata chiusa insieme alla linea nel marzo 1987.\nLa stazione era una delle pi\u00f9 importanti della ferrovia, sia per il movimento merci e passeggeri sia per l'importanza della citt\u00e0, la pi\u00f9 popolosa tra quelle servite dalla linea.\nStoria.\nFuturo.\nDal 2012, anno di costituzione di un attivo Comitato di cittadini, si parla insistentemente di una possibile riapertura della linea e con essa della stazione: attualmente questa versa in uno stato di totale abbandono.\nStrutture e impianti.\nLa stazione dispone di un fabbricato viaggiatori che risulta murato e vandalizzato: una volta era sede di biglietteria e sala d'attesa.\nAll'interno si contano 2 binari passanti, ancora visibili, serviti da due banchine e privi di sottopassaggio: il collegamento avveniva tramite una passerella sui binari.\nLa stazione era dotata anche di uno scalo merci: vi sono ancora diversi binari tronchi ed un fabbricato."}
{"id": "1488099", "revid": "767487", "url": "https://it.wikipedia.org/wiki?curid=1488099", "title": "Ermanno Parazzini", "text": "Laureato in Filosofia all'Universit\u00e0 degli Studi di Milano, ha esercitato l'attivit\u00e0 dal 1965 al 1982, scrivendo circa 500 canzoni. Ha formato i complessi dei Dik Dik e dei New Trolls.\nCanzoni italiane.\nHa inoltre composto per Ida Nola, Michael Cox, Dick Rivers, Roul Pisani, Tony Del Monaco, Igor Mann e I Normanni, I Playco, Tony Spada e altri ancora."}
{"id": "1488102", "revid": "827882", "url": "https://it.wikipedia.org/wiki?curid=1488102", "title": "Angelo Masieri", "text": "Biografia.\nNasce a Villa Santina (1921), figlio secondogenito dell'ingegner Paolo Masieri e di Olga Passalenti.\nFrequenta le scuole medie superiori al liceo classico Stellini di Udine e, terminati gli studi, si iscrive all'IUAV, Durante gli anni universitari fra i vari docenti ha l'occasione di conoscere l'architetto Carlo Scarpa con il quale instaura una prolifica collaborazione che sfocia ben presto in un'amicizia basata sulla stima e fiducia reciproca.\nTerminati gli studi universitari, Masieri incomincia l'attivit\u00e0 professionale (1946) incentrata sui dettami dell'architettura organica, della quale il massimo rappresentante era l'architetto statunitense Frank Lloyd Wright. Nel 1947 si reca a Parigi per visitare l'atelier di Le Corbusier, avendo cos\u00ec l'occasione di studiare alcune opere del celebre architetto.\nLo studio e successivamente l'abitazione privata di Masieri trovano collocazione nel Palazzo della Porta in via Treppo ad Udine: lo studio venne ricavato nelle scuderie, ripensate e ridisegnate al fine di creare lo spazio e l'ambiente necessari alle attivit\u00e0 progettista.\nIl 14 aprile 1951, Angelo Masieri sposa Savina Rizzi.\nSempre nel 1951, in giugno, conosce il suo \"maestro\" Frank Lloyd Wright in occasione della mostra a lui dedicata a Venezia. \u00c8 in tale circostanza che Masieri commissiona all'architetto americano il progetto per la casa posseduta dalla sua famiglia a Venezia, in \u201cvolta di Canal\u201d. Nel giugno 1952 l'architetto friulano viaggia negli Stati Uniti per concordare l'incarico del progetto veneziano. Durante la permanenza pu\u00f2 visitare numerose opere di Wright e altri lavori di architettura moderna.\nIl 28 giugno del 1952, di ritorno da Taliesin West, dove si era recato per incontrare Wright (peraltro senza riuscirci), Angelo Masieri perde la vita in un incidente stradale."}
{"id": "1488103", "revid": "2158354", "url": "https://it.wikipedia.org/wiki?curid=1488103", "title": "Brava", "text": ""}
{"id": "1488106", "revid": "1305772", "url": "https://it.wikipedia.org/wiki?curid=1488106", "title": "USB (disambigua)", "text": ""}
{"id": "1488108", "revid": "114378905", "url": "https://it.wikipedia.org/wiki?curid=1488108", "title": "Gate Turn Off", "text": "Il Gate Turn Off (GTO) \u00e8 un diodo controllato (o tiristore) che pu\u00f2 essere innescato e disinnescato, cio\u00e8 permettere o bloccare il passaggio della corrente, agendo sull'elettrodo di \"gate\". Supera quindi la limitazione intrinseca dell'SCR (tiristore) in cui il flusso di corrente, una volta innescato, pu\u00f2 essere interrotto solo da cause esterne (annullamento spontaneo o forzato della corrente).\nDescrizione.\nI normali tiristori, noti anche come diodi controllati o SCR (\"Silicon Controlled Rectifier\") non sono dispositivi completamente controllabili (un dispositivo completamente controllabile pu\u00f2 essere acceso e spento a comando). I tiristori possono essere mandati in conduzione (stato ON, ossia \"accesi\") applicando un'opportuna tensione ad un elettrodo di controllo detto \"gate\", ma non possono essere mandati in interdizione (stato OFF, ossia \"spenti\") per mezzo dello stesso elettrodo. I tiristori vengono cio\u00e8 accesi da un segnale di gate e restano nello stato ON anche dopo che il segnale di gate \u00e8 stato rimosso. Per ritornare nello stato OFF \u00e8 necessario che la corrente che li attraversa si annulli (in pratica che la corrente scenda al di sotto di un certo valore limite conosciuto come corrente di mantenimento \"(holding)\"). Negli impieghi in corrente alternata, come ad esempio nei ponti raddrizzatori totalmente o semi-controllati, la condizione dei spegnimento si raggiunge in \"modo naturale\" quando la corrente che attraversa il diodo passa per lo zero al termine di una semi-onda. Negli impieghi in corrente continua \u00e8 invece necessario forzare in \"modo artificiale\" l'annullamento della corrente con l'applicazione di una tensione inversa ai terminali del diodo. \nQuindi un tiristore, dopo essere stato attivato, si comporta come un normale diodo a semiconduttore.\nDiversamente dall'SCR, il GTO pu\u00f2 essere acceso (\"turn on\" o \"innesco\") e spento (\"turn off\" o \"disinnesco\") portando rispettivamente un segnale positivo o negativo all'elettrodo di gate.\nIl turn on (innesco) \u00e8 attivato da un impulso di corrente positiva tra i terminali di \"gate\" e di catodo. Quando il \"gate\"-catodo si comporta come una giunzione p-n, c'\u00e8 una tensione relativamente bassa tra i due terminali. L'attivazione di un GTO non \u00e8 comunque affidabile come in un SCR (tiristore) e una piccola tensione di \"gate\" positiva deve essere mantenuta anche dopo l'innesco per migliorarne l'affidabilit\u00e0. \nIl turn off (disinnesco) \u00e8 attivato da un impulso di tensione negativa tra i terminali di \"gate\" e catodo. Parte della corrente positiva (all'incirca da un terzo a un quinto) viene sottratta \u00e8 utilizzata per indurre una tensione tra il \"gate\" e il catodo che a sua volta provoca una diminuzione della corrente positiva e il GTO si disattiver\u00e0 (effettuando la transizione dallo stato di conduzione a quello di interdizione). \nI GTO sono soggetti a lunghi tempi di disinnesco a causa del fatto che, dopo il crollo della corrente, c'\u00e8 un lungo intervallo di tempo in cui una corrente residua continua a fluire fino a che tutta la carica rimanente \u00e8 eliminata dal dispositivo. Ci\u00f2 limita la massima frequenza di lavoro a circa . Bisogna comunque notare che il tempo di disinnesco di un SCR comparabile \u00e8 dieci volte quello di un GTO. Quindi la frequenza di lavoro di un GTO \u00e8 comunque superiore a quella di un SCR di pari caratteristiche.\nTiristore Gate Turn Off a buffer distribuito (Distributed buffer gate turn-off thyristor).\nIl \"distributed buffer gate turn-off thyristor\" (DB-GTO) \u00e8 un tiristore che presenta una giunzione PN aggiuntiva nella regione di deriva. La struttura di questo dispositivo risulta quindi composta da giunzioni con drogaggio PN-PN-PN. Tale tecnologia consente di \"riformare\" il profilo del campo elettrico ed incrementare la tensione che pu\u00f2 essere bloccata nello stato di \"spento\".\nBias inverso (Reverse bias).\nI tiristori GTO sono disponibili con o senza la possibilit\u00e0 di bloccaggio in inversa. La capacit\u00e0 di bloccaggio in inversa si aggiunge alla caduta di tensione positiva per la necessit\u00e0 di avere una lunga regione P1 a basso drogaggio.\nI tiristori GTO con tensione di bloccaggio inversa sono conosciuti come tiristori GTO simmetrici, in breve S-GTO. Di solito, il livello della tensione di bloccaggio inversa e di quella positiva sono gli stessi. L'applicazione tipica di un tiristore GTO simmetrico \u00e8 negli invertitore dei generatori di corrente.\nI tiristori GTO non dotati di tensione inversa di bloccaggio sono conosciuti come tiristori GTO asimmetrici, in breve A-GTO. Tipicamente hanno un livello di breakdown inverso nella decina di volt. I tiristori A-GTO sono usati o dove un diodo conducente inverso \u00e8 applicato in parallelo (per esempio negli invertitori delle sorgenti di tensione) o dove una tensione inversa non si dovrebbe mai verificare (per esempio negli alimentatori switching o nei circuiti DC choppers per trazione).\nI tiristori GTO asimmetrici possono essere fabbricati con un diodo conducente in inversa nello stesso modulo. Questi sono conosciuti come RCGTO, che sta per \"reverse conducting GTO\".\nArea operativa di sicurezza (Safe Operating Area - SOA).\nDiversamente dal IGCT \"(Integrated Gate Commutated Thyristor)\" o dall'IGBT \"(Insulated Gate Bipolar Transistor)\", il GTO necessita di un circuito esterno per gestire le rampe di corrente all'innesco e di tensione al disinnesco per prevenire la distruzione del dispositivo.\nDurante l'innesco \"(turn-on)\" del GTO la velocit\u00e0 di variazione della corrente (espressa dalla sua derivata rispetto al tempo \"di/dt\") deve essere mantenuta al di sotto di un valore limite, dipendente dalle caratteristiche fisiche del dispositivo. In questo modo l'intera massa del GTO pu\u00f2 portarsi in conduzione prima che venga raggiunto il valore nominale della corrente di carico. Se, viceversa, il rapporto \"di/dt\" venisse superato, la zona del dispositivo pi\u00f9 vicina ai contatti di \"gate\" si surriscalderebbe e fonderebbe a causa di una densit\u00e0 di corrente eccessiva.\nIl rapporto \"di/dt\" viene generalmente controllato con l'utilizzo di un induttore a nucleo saturabile inserito in serie al GTO. La presenza dell'induttore impone che l'intervallo di tempo tra lo spegnimento e la successiva riaccensione del GTO debba essere maggiore o uguale a un \"tempo minimo di OFF\" necessario per smaltire l'energia magnetica accumulata nell'induttore durante la fase di conduzione, riportandolo cos\u00ec nelle condizioni iniziali.\nDurante il disinnesco \"(turn-off)\" del GTO la tensione ai suoi capi deve essere limitata fino a quando la corrente si annulla. Il limite viene di solito stabilito intorno al 20% della tensione massima di lavoro del dispositivo. Se la tensione crescesse troppo rapidamente durante il disinnesco, solo una parte del dispositivo si disattiverebbe e i valori elevati di corrente e tensione concentrati in una porzione ridotta dello stesso ne provocherebbero il danneggiamento, spesso in maniera esplosiva.\nL'aumento della tensione al disinnesco viene generalmente controllato con l'utilizzo di un soppressore di transiente \"(snubber)\" inserito in parallelo al GTO. La presenza dello \"snubber\" impone che l'intervallo di tempo tra l'accensione e il successivo spegnimento del GTO debba essere maggiore o uguale a un \"tempo minimo di ON\" necessario per smaltire l'energia accumulata nel soppressore durante la fase di interdizione, riportandolo cos\u00ec nelle condizioni iniziali.\nNegli azionamenti di motori in corrente continua mediante \"chopper\" le limitazioni imposte dai tempi minimi di accensione e spegnimento vengono superate variando la frequenza di commutazione nelle condizioni estreme di \"duty cycle\". \nNelle applicazioni di trazione ferroviaria, ad esempio, la velocit\u00e0 del motore viene normalmente regolata mantenendo fissa ad un certo valore nominale la frequenza di commutazione sulla maggior parte del campo di velocit\u00e0 ed agendo sul valore del \"duty cycle\" (al crescere del \"duty cycle\" corrisponde un aumento progressivo del valore medio della tensione e dunque una maggiore velocit\u00e0 di rotazione del motore). \nAll'avviamento, dato che il \"duty cycle\" non pu\u00f2 scendere sotto un valore minimo imposto dal \"tempo minimo di ON\", la regolazione del regime di rotazione deve essere ottenuta variando il valore della frequenza di commutazione, che verr\u00e0 fatta salire progressivamente da zero fino a raggiungere il valore nominale.\nAgli alti regimi di rotazione, dato che il \"duty cycle\" non pu\u00f2 salire sopra un valore massimo imposto dal \"tempo minimo di OFF\", la regolazione del regime di rotazione deve essere ottenuta variando il valore della frequenza di commutazione, che verr\u00e0 fatta scendere progressivamente dal valore nominale fino a zero, applicando cos\u00ec la piena tensione di linea al motore.\nApplicazioni.\nIl GTO trova applicazione nei seguenti campi:"}
{"id": "1488116", "revid": "1993636", "url": "https://it.wikipedia.org/wiki?curid=1488116", "title": "Mwambutsa Bangiricenge", "text": "Biografia.\nBangiricenge nasce a Nyabitogi nei pressi di Muramvya nel 1912 da re Mutaga Mbikije e dalla regina Ngezahayo. Alla morte del padre, a soli tre anni, viene incoronato \"mwami\" secondo la tradizione alla confluenza dei fiumi Mucece e Nyavyamo il 16 dicembre 1915 prendendo il nome di Mwambutsa Bangiricenge. Alla cerimonia assistette anche il residente tedesco maggiore Langenn Von Steinkeller. Un consiglio di reggenza composto inizialmente da Ntarugera, fratello di Mwezi Gisabo, Karabona e Nduwumwe, figli di Mwezi Gisabo e della regina Ririkumutima si occuper\u00e0 dell'amministrazione corrente e della formazione del giovane monarca. Il nuovo monarca assumer\u00e0 i pieni poteri solo nel 1931 all'et\u00e0 di diciannove anni.\nAlla morte di Ntarugera nel 1921 il consiglio venne allargato al mutare Baranyanka ed al mwezi Nyemana. Nel 1925 venne poi portato a dieci consiglieri. Gli intrighi di corte che portarono alla morte di Mutaga Mbikije ed allo strangolamento della regina Ngezahayo, caratterizzeranno anche i primi anni di regno del nuovo re. Il nome stesso rivela una certa ambiguit\u00e0: Bangiricenge pu\u00f2 significare \"mi consigliano con intelligenza\" oppure \"intrigano contro di me con astuzia\".\nAddirittura non \u00e8 nemmeno sicura l'identit\u00e0 del nuovo sovrano. Qualcuno sostiene che il vero figlio di Mbikije venne strangolato con la madre su istigazione di Ririkumutima e sostituito con un figlio di Karabona. Il giovane sovrano venne educato in ambiente tradizionale a Muramvya e poi sotto tutela dell'amministrazione coloniale belga a Gitega.\nFamiglia.\nMwambutsa spos\u00f2 nel 1932 Th\u00e9r\u00e8se Kanyonga. La regina Kanyonga \u00e8 discendente diretta del \"mwami\" Mutaga Senyamwiza. Dar\u00e0 alla luce tre discendenti:\nNel 1946, il re Mwambutsa divorzia dalla regina Kanyonga e sposa la regina Baramparaye. L'anno seguente, la regina Baramparaye dar\u00e0 la nascita ad un figlio: \nIl regno e la vita di Mwambutsa furono macchiati da una serie di tragedie famigliari.\nL'unico fratello di Mwambutsa, il principe Ignace Kamatari, fu vittima nel 1964 a Bujumbura di un incidente automobilistico non del tutto chiaro.\nIl figlio di Mwambutsa, il principe Louis Rwagasore, fu assassinato nel 1961 a causa per la sua lotta per l'indipendenza del paese, indipendenza che fu proclamata nel 1962. Nel luglio del 1966, Mwambutsa venne destituito dal secondo figlio Charles, dell'et\u00e0 di 19 anni, esso stesso deposto qualche mese pi\u00f9 tardi da un colpo di Stato che port\u00f2 all'instaurazione della repubblica. Ntare venne poi ucciso da Michel Micombero e gettato in una fossa comune, il 29 aprile 1972, all'inizio di una terribile crisi che affront\u00f2 il paese nel 1972.\nMwambutsa si esili\u00f2 in Svizzera dove visse, ai margini della vita agitata del suo paese, fino alla morte che lo colse nel 1977. Egli \u00e8 sepolto a Meyrin, nella periferia di Ginevra.\nEsumazione.\nIl governo burundese ha sollecitato nel 2012 le autorit\u00e0 svizzere per il ritorno delle spoglie reali di Mwambutsa, nel quadro delle festivit\u00e0 per il cinquantesimo anniversario dell'indipendenza del paese. I membri della famiglia di Mwambutsa hanno manifestato dissenso al rimpatrio delle spoglie, invocando il rispetto della memoria del re che per disposizione testamentaria ha espresso desiderio di non ritornare in Burundi. La figlia Rosa Paula Iribagiza, che \u00e8 membro del partito del presidente Pierre Nkurunziza, ha per\u00f2 sollecitato per il ritorno delle spoglie, argomentando che l'interesse del paese \u00e8 superiore alle disposizioni testamentarie del padre.\nIn una ordinanza resa il 8 agosto 2012, il tribunale civile del Cantone di Ginevra ha disposto che la volont\u00e0 del defunto viene prima di quella dei congiunti e che di conseguenza le spoglie non potevano venire rimpatriate in Burundi."}
{"id": "1488121", "revid": "233579", "url": "https://it.wikipedia.org/wiki?curid=1488121", "title": "Ntare V del Burundi", "text": ""}
{"id": "1488123", "revid": "12809997", "url": "https://it.wikipedia.org/wiki?curid=1488123", "title": "Dragostea Din Tei", "text": ""}
{"id": "1488126", "revid": "1013865", "url": "https://it.wikipedia.org/wiki?curid=1488126", "title": "Regione di Los R\u00edos", "text": "La regione di Los R\u00edos chiamata anche XIV Regi\u00f3n \u00e8 una regione del Cile centrale.\nGeografia antropica.\nSuddivisioni amministrative.\nLa regione di Los R\u00edos, il cui capoluogo \u00e8 la citt\u00e0 di Valdivia, \u00e8 divisa in due province. \nLe province sono a loro volta divise in 12 comuni:"}
{"id": "1488127", "revid": "1013865", "url": "https://it.wikipedia.org/wiki?curid=1488127", "title": "Contea di Brava", "text": "La contea di Brava \u00e8 una contea di Capo Verde con 5.995 abitanti al censimento del 2010. \nIl suo territorio coincide completamente con l'intera isola di Brava, appartenente al gruppo delle Sotavento."}
{"id": "1488133", "revid": "44939", "url": "https://it.wikipedia.org/wiki?curid=1488133", "title": "EC 2.6.1", "text": ""}
{"id": "1488134", "revid": "322321", "url": "https://it.wikipedia.org/wiki?curid=1488134", "title": "Friedrich Christian von Plettenberg", "text": "Biografia.\nEra figlio di Bernhard von Plettenberg e di Odilla. Complet\u00f2 i suoi studi a Orl\u00e9ans nel 1677 e successivamente divenne prevosto di S. Martini in M\u00fcnster e, nel 1687, vicario generale. Nel 1688 fu eletto vescovo.\nDurante il proprio vescovato fece restaurare il castello di Ahaus, realizzando il progetto con l'architetto Gottfried Laurenz Pictorius che gi\u00e0 aveva progettato il castello di Nordkirchen.L'architetto Friedrich Lambert Corfey parlava di lui come di un signore che con la sua abile politica di governo aveva portato a una fioritura di M\u00fcnster. Lo stesso architetto dovette confessare che M\u00fcnster non prosper\u00f2 mai meglio che sotto il suo governo.\nMor\u00ec il 6 maggio 1706 a Greven. Il suo epitaffio si trova nella cattedrale di San Paolo a M\u00fcnster."}
{"id": "1488135", "revid": "1305772", "url": "https://it.wikipedia.org/wiki?curid=1488135", "title": "URL (disambigua)", "text": ""}
{"id": "1488136", "revid": "1305772", "url": "https://it.wikipedia.org/wiki?curid=1488136", "title": "Chris Perry", "text": "Con il nome Chris Perry si possono indicare diverse cose:"}
{"id": "1488137", "revid": "121581237", "url": "https://it.wikipedia.org/wiki?curid=1488137", "title": "Futbol Club Barcelona 2007-2008", "text": ""}
{"id": "1488141", "revid": "1573940", "url": "https://it.wikipedia.org/wiki?curid=1488141", "title": "Chiesa di San Rocco (Tornareccio)", "text": "La chiesa di San Rocco \u00e8 sita a Tornareccio in provincia di Chieti.\nStoria.\nIl culto del santo nella cittadina \u00e8 dovuto alla capacit\u00e0 creduta dai fedeli di guarire dalla peste.\nLa chiesa era sita extra moenia, sito che fa pensare la chiesa come luogo di cura per questa malattia.\nFatto attestante, l'epidemia di spagnola del 1918, venne costruito un lazzaretto nei pressi di questa chiesa.\nSi hanno notizie della chiesa dal 1568, ma varie ipotesi fanno pensare all'erezione della chiesa ad almeno un secolo prima, addirittura antecedente il Santuario della Madonna del Carmine.\nLa chiesa \u00e8 stata restaurata agli inizi degli anni trenta.\nAspetto.\nLa chiesa attuale ha lo stesso aspetto originario.\nLa chiesa \u00e8 in stile romanico.\nL'esterno.\nIl portale \u00e8 coronato da lesene e lunetta ad arco ogivale.\n4 lesene pi\u00f9 grandi che sembrano reggere un architrave, il quale, a sua volta regge il frontone triangolare, sulla cui sommit\u00e0 c'\u00e8 una piccola croce in pietra.\nDue edicolette vuote sono ai lati del portone d'accesso.\nUna finestra ad obl\u00f2 con tanto di cornice in pietra \u00e8 sotto l'architrave a ridosso dello stesso.\nTale finestra sostituisce il pi\u00f9 classico rosone.\nAltre due coppie di finestre ad obl\u00f2 pi\u00f9 piccole sono nelle pareti ai lati.\nL'interno.\nL'interno \u00e8 ad unica navata.\nDentro vi sono le statue di San Rocco, di San Francesco e di Santa Rita.\nLa statua di San Francesco \u00e8 dietro l'altare.\nLa finestra obl\u00f2 garantisce grande luminosit\u00e0 all'interno."}
{"id": "1488144", "revid": "118026803", "url": "https://it.wikipedia.org/wiki?curid=1488144", "title": "Sezionatrice", "text": "La Sezionatrice \u00e8 una macchina per la lavorazione del legno usata per tagliare uno o pi\u00f9 pannelli contemporaneamente.\nPur esistendo sezionatrici a taglio finito che praticano tagli particolarmente precisi e privi di scheggiature solitamente le sezionatrici si usano per effettuare dei pretagli che verranno completati dalle squadratrici o da pantografi e centri di lavoro punto-punto.\nAltre caratteristiche.\nNelle sezionatrici orizzontali la corsa del carro lame viene spesso coperta da una barra o un carter usualmente protetto con fotocellule o finecorsa di emergenza che scende premendo i fogli da tagliare prima che il carro lame compia la sua corsa. Tale parte \u00e8 chiamata pressore o pressoio e risulta molto utile in quanto oltre ad offrire una valida protezione contro gli incidenti blocca il pannello evitando che si muova, oscilli o sia deformato durante la lavorazione.\nSpesso (ma non necessariamente) sulle sezionatrici vengono montate delle seghe chiamate incisori che incidono appunto la sola superficie del pannello senza tagliarlo completamente prima dell'intervento della sega da taglio: questo sistema crea un taglio pi\u00f9 netto e senza schegge anche su superfici dure come il melamminico. Gli incisori nelle moderne sezionatrici possono essere spenti o accesi a seconda della lavorazione.\nPer evitare graffi sulle superfici o facilitare la movimentazione inoltre molte sezionatrici sono dotate di banchi con rotelle, sfere o ad aria compressa. Tuttavia soluzioni come le rotelle pur facilitando il movimento dei pannelli richiedono ogni tanto un controllo per il rischio che una singola rotella si blocchi per via della segatura, graffiando il materiale.\nCi sono sezionatrici che per minimizzare i graffi hanno il piano macchina rivestito con moquette.\nQuando sono richiesti grossi volumi di lavoro e sezionature sia longitudinali che trasversali si montano i cosiddetti impianti angolari che in pratica sono costituiti da due sezionatrici automatiche montate in sequenza nella quale una prima macchina esegue il taglio longitudinale alimentando la seconda macchina che effettua il taglio trasversale"}
{"id": "1488146", "revid": "709565", "url": "https://it.wikipedia.org/wiki?curid=1488146", "title": "Programma Surveyor", "text": "Il Programma Surveyor fu un programma della NASA che dal 1966 al 1968 lanci\u00f2 nello spazio sette lander lunari. Lo scopo principale era dimostrare la reale fattibilit\u00e0 di un atterraggio morbido e la raccolta di immagini del sito di atterraggio per preparare le future missioni Apollo. Lo sviluppo delle sonde fu affidato al JPL e non prevedeva nessun rientro a Terra. Alcune parti del Surveyor 3 furono riportate a terra dagli astronauti dell'Apollo 12.\nObiettivi.\nOltre agli obiettivi primari furono testati e perfezionati anche altri aspetti della navigazione spaziale ed eseguiti numerosi test sulla Luna. Manovre di volo e correzioni di rotta furono perfezionate durante i sette voli e gli strumenti trasportati dalle sonde servirono a studiare diversi siti scelti in futuro per lo sbarco dell'uomo sulla Luna. Furono eseguiti test e studi sul suolo del nostro satellite per scoprire la sua composizione e lo spessore delle polveri sulla superficie. Infatti, prima di queste missioni, non si conosceva quasi nulla del suolo lunare: se le polveri fossero state troppo profonde l'uomo non vi avrebbe potuto sbarcare.\nMissioni.\nCi furono sette missioni, di cui 5 coronate da successo. Surveyor 2 e Surveyor 4 non raggiunsero la loro meta.\nIl Surveyor 6 fu la prima sonda a spostarsi sul suolo lunare, riaccendendo il motore per eseguire un \"salto\". Il sito di atterraggio del Surveyor 3 si trovava a pochi metri dal luogo in cui sarebbero successivamente sbarcati gli astronauti dell'Apollo 12."}
{"id": "1488148", "revid": "1564499", "url": "https://it.wikipedia.org/wiki?curid=1488148", "title": "Castel Paganica", "text": "Castel Paganica \u00e8 una frazione del comune italiano di Montereale, in provincia dell'Aquila, in Abruzzo, situata all'interno del Parco nazionale del Gran Sasso e Monti della Laga. Transita qui un tratto della grande Ippovia del Gran Sasso.\nStoria.\nIl paese ha origini antiche, ci sono ritrovamenti sul monte Castiglione risalenti all'epoca del bronzo e all'epoca Romana. Sulla sommit\u00e0 del monte Mozzano vi era una torretta militare di avvistamento posta sui Picchi di Aielli.\nNotizie certe di Castel Paganica si hanno a partire dal 1300 - 1400 come si deduce da vecchie costruzioni.\nIl Palazzo Moscone posto all'entrata del paese \u00e8 del XVI secolo circa. La frazione, come tutta la zona dell'Alto Aterno, fu devastata dal terribile terremoto del 1703 che caus\u00f2 4 morti e distrusse molte abitazioni.\nDa Castello ai primi del XX secolo emigrarono molte persone alla volta dell'America in cerca di lavoro. Da Castello parte una strada carrozzabile che raggiunge i \"piani di Aielli\" per poi ridiscendere dal versante di Pizzoli.\n\u00c8 raggiungibile dall'Aquila (circa 30\u00a0km) con la SS 80 e poi la SS 260 e dista 140\u00a0km da Roma via autostrada A24."}
{"id": "1488151", "revid": "933835", "url": "https://it.wikipedia.org/wiki?curid=1488151", "title": "Dagoberto da Pisa", "text": "Note biografiche.\nIl nome stesso di Dagoberto pone la sua origine tra la Lombardia e l'Emilia, sede di alcune citt\u00e0 fermamente imperiali.\nSi conosce poco dei primi anni di Daiberto, ma si pensa sia stato originariamente ordinato da Wezilo, Arcivescovo di Magonza dal 1084 al 1088, uno dei principali sostenitori dell'imperatore e dell'Antipapa Clemente III nella Lotta per le investiture.\nNel 1085 Wezilo fu scomunicato per simonia dal sinodo filo-papale di Quedlinburg.\nArcivescovo di Pisa.\nEntro la fine degli anni 1080 Daiberto aveva cambiato schieramento, avvicinandosi alla contessa Matilde di Canossa, uno dei pi\u00f9 convinti sostenitori del papato.\nPapa Urbano II annull\u00f2 l'ordinazione irregolare di Dagoberto sostituendola con una canonica e nel 1088 lo nomin\u00f2 vescovo di Pisa.\nInizialmente, la nomina di un uomo con un passato cos\u00ec controverso, suscit\u00f2 delle ostilit\u00e0.\nPietro, vescovo di Pistoia, protest\u00f2 presso il papa, e il capitolo della cattedrale si oppose, ma Urbano continu\u00f2 ad appoggiarlo, permettendo a Daiberto di stabilire la sua autorit\u00e0.\nEgli partecip\u00f2 attivamente alla vita civile di Pisa, per esempio unendosi con altri notabili nel 1090 per regolamentare l'altezza massima delle torri, stabilendone in 36 braccia pisane (circa 21 metri) la loro estensione verso l'alto.\nSembra che sia diventato una figura molto rispettata nella vita politica ed economica di Pisa, adottando un approccio pratico ai problemi che affront\u00f2 a Pisa e pi\u00f9 tardi nella sua carriera.\nEgli rimase vicino a Urbano e Matilda e il 21 aprile 1092 Urbano, su raccomandazione di Matilda, elev\u00f2 la sua sede ad arcivescovado, sottoponendo anche i vescovati corsi alla metropoli di Pisa, mentre la legazia papale sulla Sardegna gli fu conferita in seguito. \nPisa fu la prima arcidiocesi creata nell'Italia centrosettentrionale a partire dal VI secolo, e, a seguito dei conferimenti della Sardegna e della Corsica, assunse un'importanza centrale nella politica del papato sul mar Mediterraneo.\nDaiberto trascorse il Natale del 1094 con Papa Urbano e poi lo accompagn\u00f2 nel suo viaggio pastorale di Italia e Francia, inclusi il Concilio di Piacenza, che si tenne per riaffermare l'autorit\u00e0 del Papa dopo la lotta per le investiture, e il Concilio di Clermont, al quale il Papa lanci\u00f2 la Prima crociata.\nDaiberto torn\u00f2 poi a Pisa a predicare la crociata, ricevendo entusiastico sostegno.\nNel 1098 Urbano lo nomin\u00f2 Legato pontificio presso la corte di re Alfonso VI di Castiglia e Leon.\nEgli dimostr\u00f2 grande abilit\u00e0 nella sua posizione, ma incoraggi\u00f2 la corruzione nella organizzazione dei territori conquistati ai Mori.\nSecondo alcune voci si appropri\u00f2 di alcuni tesori che il re di Le\u00f3n aveva inviato al Papa.\nPatriarca latino di Gerusalemme.\nPrima della fine del 1098 Daiberto part\u00ec per l'Oriente con una flotta pisana di razziatori che saccheggi\u00f2 alcune isole bizantine dell'Egeo ed ebbe qualche scaramuccia con una flotta inviata dall'imperatore, prima di dirigersi verso la Siria.\nUno dei comandanti crociati, Boemondo d'Antiochia, stava assediando il porto bizantino di Laodicea e Daiberto e i pisani accettarono di aiutarlo bloccando il porto dal mare.\nCi\u00f2 fece inorridire gli altri leader dei Crociati che, vedendo la necessit\u00e0 di cooperare con l'imperatore bizantino e i cristiani orientali, persuasero Daiberto a togliere il blocco.\nBoemondo fu costretto ad abbandonare l'assedio e accompagn\u00f2 Daiberto a Gerusalemme, dove giunse il 21 dicembre 1099.\nNon \u00e8 chiaro in che veste Daiberto si rec\u00f2 a est; molti storici ritengono che Urbano lo avesse nominato legato pontificio per la crociata al posto di Ademaro di Le Puy, che era morto nell'agosto 1098.\nTuttavia, in una lettera del settembre 1099 al nuovo papa Pasquale II, successore di Urbano che era morto il 29 luglio 1099, Daiberto si firma semplicemente \"arcivescovo di Pisa\".\nSubito dopo Natale il Patriarca latino di Gerusalemme Arnolfo di Roeux fu deposto con la motivazione che la sua elezione era contraria al diritto canonico e con l'appoggio di Boemondo, Daiberto fu eletto al suo posto il 26 o il 31 dicembre del 1099.\nL'opinione pubblica aveva sempre sostenuto che la Terra Santa doveva entrare nel patrimonio della chiesa, ma Arnolfo era stato troppo debole per affermare il suo primato.\nLa posizione di Daiberto era pi\u00f9 forte, perch\u00e9 era (probabilmente) legato pontificio ed aveva il supporto della flotta pisana.\nSubito dopo essere stato eletto \"Advocatus Sancti Sepulchri\" (Difensore del Santo Sepolcro) Goffredo di Buglione si inginocchi\u00f2 davanti a lui e fu investito del territorio di Gerusalemme, Boemondo fece lo stesso per Antiochia.\nBaldovino, il futuro re di Gerusalemme, che in quel periodo era Signore di Edessa, non rese omaggio a Daiberto e le loro relazioni non sembra siano state buone.\nDaiberto era ansioso di affermare il potere del Patriarcato affinch\u00e9 il Regno di Gerusalemme fosse governato direttamente dalla chiesa con a capo il Papa rappresentato dal Patriarca e chiese che Goffredo gli consegnasse Gerusalemme.\nGoffredo cedette in parte e in una cerimonia il giorno di Pasqua del primo aprile 1100, annunci\u00f2 che avrebbe mantenuto il possesso della citt\u00e0 fino alla sua morte o fino a quando avesse conquistato altre due grandi citt\u00e0 agli infedeli, ma lasci\u00f2 in eredit\u00e0 Gerusalemme al Patriarca.\nTuttavia Goffredo mor\u00ec nel mese di luglio, mentre Daiberto accompagnava una campagna contro Jaffa condotta dal nipote di Boemondo, Tancredi d'Altavilla.\nI nobili approfittarono della sua assenza per proclamare il fratello di Goffredo, Baldovino di Boulogne primo re di Gerusalemme.\nDaiberto tent\u00f2 di reclamare Gerusalemme, i suoi seguaci si impadronirono della Torre di Davide, la cittadella di Gerusalemme.\nCon l'appoggio di Tancredi, Daiberto scrisse offrendo la signoria di Gerusalemme a Boemondo, ma la lettera fu intercettata a Laodicea da Raimondo IV di Tolosa e Boemondo fu catturato dai Turchi.\nL'11 novembre, Baldovino assunse il titolo di re di Gerusalemme.\nDaiberto fu costretto ad accettare la sconfitta e Baldovino, considerata la sua influenza sulla flotta pisana, lo conferm\u00f2 Patriarca.\nIl giorno di Natale 1100 Baldovino rese omaggio al Patriarca e fu incoronato re\ndal riluttante Daiberto, che per\u00f2 lo fece a Betlemme invece che a Gerusalemme.\nL'arrivo di una squadra navale genovese, nell'aprile 1101 indebol\u00ec la posizione di Daiberto, in quanto Baldovino non dipendeva pi\u00f9 dalla flotta pisana per il controllo del mare.\nIl re, poich\u00e9 era sempre a corto di denaro, aveva bisogno di controllare la chiesa alla quale i pii simpatizzanti facevano le loro donazioni.\nAllo scopo di indagare su delle contestazioni sollevate circa la legittimit\u00e0 della nomina di Dagoberto, il papa ha invi\u00f2 un Nunzio, Maurizio, il cardinale-vescovo di Oporto, che arriv\u00f2 in Palestina subito prima di Pasqua, Baldovino gli mostr\u00f2 subito la lettera che Daiberto aveva inviato a Boemondo per impedire la sua incoronazione e accus\u00f2 di tradimento Daiberto, che si mostr\u00f2 pentito e implor\u00f2 il perdono di Baldovino offrendo trecento bisanti a titolo di compensazione, il re, che aveva bisogno di denaroi, accett\u00f2 e dichiar\u00f2 al Nunzio di aver perdonato.\nQuando, mesi pi\u00f9 tardi, il nuovo sovrano ebbe nuove esigenze finanziarie chiese altri soldi a Daiberto che gli diede duecento marchi; Daiberto sostenne di non avere altro ma fu smentito dai sostenitori di Arnolfo di Roeux e Baldovino si infuri\u00f2.\nInoltre, in autunno, il Duca di Puglia Ruggero fece una donazione di mille bisanti da dividere in parti uguali tra Patriarca, Ordine dell'Ospedale di San Giovanni di Gerusalemme ed il re, ma l'avidit\u00e0 di Daiberto lo port\u00f2 a tenersi tutto.\nMaurizio quando lo venne a sapere lo espulse da Gerusalemme; l'ex Patriarca si rec\u00f2 ad Antiochia dove governava Tancredi d'Altavilla che lo accolse e gli affid\u00f2 la Chiesa di San Giorgio.\nIl Nunzio Maurizio assunse il ruolo di sostituto, ma mor\u00ec nella primavera del 1102.\nIn autunno Baldovino ebbe bisogno dell'aiuto militare di Tancredi che, come condizione per la sua assistenza insist\u00e9 sulla restaurazione di Dagoberto.\nBaldovino accett\u00f2, ma poi arriv\u00f2 un inviato del Papa, Roberto da Parigi.\nBaldovino e Arnolfo di Chocques, che Daiberto aveva sostituito come Patriarca, costruirono altre accuse dinanzi a un sinodo presieduto da Roberto.\nEgli fu accusato di aver attaccato dei cristiani nelle sue incursioni sulle isole bizantine durante il suo viaggio verso est, di aver cospirato per provocare una guerra civile tra Boemondo e Baldovino e di aver trattenuto per s\u00e9 i soldi destinati al benessere di pellegrini, e deposto nuovamente dalla carica di Patriarca.\nTancredi lo accolse di nuovo ad Antiochia ma non appoggi\u00f2 ulteriormente le sue richieste.\nSecondo Steven Runciman egli si dimostr\u00f2 un vecchio avaro e corrotto e la sua partenza non suscit\u00f2 rimpianti.\nIn seguito Daiberto and\u00f2 a Roma per presentare appello personalmente al Papa Pasquale II.\nL'appello fu accolto e Daiberto era sulla via del ritorno per reclamare il Patriarcato, quando mor\u00ec a Messina, in Sicilia, nel 1105.\nDurante la sua assenza Baldovino lo aveva sostituto con un Patriarca molto pi\u00f9 compiacente, un giovane prete di nome Ebremaro, alla sua morte gli successe Gibelino di Arles.\nSuo successore come arcivescovo di Pisa fu Pietro Moriconi, che potrebbe essere stato eletto dai Pisani prima della morte di Daiberto, suggerendo che potrebbe aver perso il sostegno dopo la sua lunga assenza, ma documenti presenti negli archivi cattedrale dimostrano che le sue azioni nel corso il suo mandato furono in seguito pi\u00f9 volte citate e confermate.\nReputazione.\nGli storici sono stati generalmente molto critici sul comportamento di Daiberto in Terra Santa. Steven Runciman, nella sua \"Storia delle Crociate\", lo descrive come vigoroso ma vanitoso, ambizioso, disonesto e facilmente influenzabile.\nIn uno studio del 1998, Michael Matzke ha difeso Daiberto sostenendo che le sue azioni come patriarca erano motivate da idealismo religioso e che stava cercando di portare avanti le intenzioni di Papa Urbano. Gli storici sono fortemente in disaccordo sul considerare convincente questa riabilitazione. Patricia Skinner, nella sua indagine sulla carriera di Daiberto, ammette che egli \u00e8 andato contro la legge canonica ma sostiene che, nelle circostanze eccezionali del momento, ha dovuto agire in modo pragmatico. Nel corso della Prima Crociata, il papa Urbano II delega la sua autorit\u00e0 sulla Terrasanta a un proprio emissario, inizialmente Adh\u00e9mar du Puy, ma ben presto rimpiazzato da Daimberto, arcivescovo di Pisa e, da quel momento, patriarca di Gerusalemme. Con una lettera, datata 1099, Daimberto comunica la vittoria delle forze cristiane e la presa di Gerusalemme.\nIl nome della Chiesa del Santo Sepolcro a Pisa \u00e8 un riferimento alla partecipazione di Daiberto alla crociata."}
{"id": "1488157", "revid": "1718925", "url": "https://it.wikipedia.org/wiki?curid=1488157", "title": "Vincenzo Paladino", "text": "Biografia.\nHa ricoperto l'incarico di ordinario di Letteratura italiana presso la Facolt\u00e0 di Lettere dell'Universit\u00e0 di Messina ed ha collaborato con importanti testate nazionali e regionali come \"la Notte\", il \"Corriere della Sera\", \"Il Tempo\", l\"'Osservatore Romano\", \"La Fiera Letteraria\" e la \"Gazzetta del Sud\" nonch\u00e9 con la sede regionale della RAI di Cosenza e con diverse riviste e periodici, tra i quali \"Critica Letteraria\", \"Otto\", \"Novecento\", \"Italianistica\", \"Lettere italiane\", \"Il Ragguaglio\" e \"Canadian journal of italian studies\".\n\u00c8 stato presidente della sezione calabrese della \"Stampa Cattolica\" per svariati anni. Con il volume Calabria Ultima-mostri, miti e simulacri ha vinto il Premio Speciale Viareggio, 1982.\nHa curato un'edizione di \"Moby Dick\" (Firenze, 1967) e una dei \"Promessi Sposi\" (Milano, 1968)."}
{"id": "1488165", "revid": "599013", "url": "https://it.wikipedia.org/wiki?curid=1488165", "title": "Fabrice Fior\u00e8se", "text": ""}
{"id": "1488166", "revid": "287204", "url": "https://it.wikipedia.org/wiki?curid=1488166", "title": "Anticipating", "text": "Anticipating \u00e8 il quinto singolo, registrato nel 2001, estratto dall'album \"Britney\" della cantante Britney Spears pubblicato il 24 giugno 2002. La canzone \u00e8 stata scritta e prodotta da Brian Kierulf e Josh Schwartz, oltre che scritta dalla Spears stessa, ed \u00e8 stata usata per la pubblicit\u00e0 dell'automobile Toyota Vios.\nIl video.\nNon essendoci stato il tempo necessario per girare un video vero e proprio per \"Anticipating\", la performance della cantante a Las Vegas \u00e8 stata usata come video. Inizialmente il progetto prevedeva che il video fosse realizzato come un cartone animato in cui la cantante guidava per le strade di Parigi, dato che il singolo \u00e8 stato lanciato inizialmente solo in Francia."}
{"id": "1488167", "revid": "767487", "url": "https://it.wikipedia.org/wiki?curid=1488167", "title": "Salvate mia figlia", "text": "Salvate mia figlia \u00e8 un film del 1951 diretto da Sergio Corbucci, al suo debutto come regista.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano, in seguito ribattezzato dalla critica con il termine \"neorealismo d'appendice\"."}
{"id": "1488169", "revid": "767487", "url": "https://it.wikipedia.org/wiki?curid=1488169", "title": "La peccatrice dell'isola", "text": "La peccatrice dell'isola \u00e8 un film del 1952 diretto da Sergio Corbucci.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", molto in voga tra il pubblico italiano negli anni del secondo dopoguerra (1945-1955), in seguito ribattezzato dalla critica con il termine \"neorealismo d'appendice\".\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1488180", "revid": "767487", "url": "https://it.wikipedia.org/wiki?curid=1488180", "title": "Terra straniera", "text": "Terra straniera \u00e8 un film del 1952 diretto da Sergio Corbucci.\nTrama.\nUn gruppo di italiani emigra attraversando illegalmente la frontiera con la Francia, e trovano lavoro come crumiri in una miniera. Dopo alcuni scontri con i minatori locali, i rapporti iniziano a migliorare. Uno di loro, Stefano, debutta come cantante in teatro. Il debutto viene interrotto da una notizia: un'esplosione ha intrappolato molte persone nella miniera. Stefano abbandona lo spettacolo e si unisce ai soccorritori, contribuendo a salvare diverse persone."}
{"id": "1488188", "revid": "767487", "url": "https://it.wikipedia.org/wiki?curid=1488188", "title": "Acque amare", "text": "Acque amare \u00e8 un film del 1954 diretto da Sergio Corbucci.\nTrama.\nValerio, un giovanotto rimasto cieco durante la guerra, vive nei pressi della costa marittima insieme alla sorella e allo zio. Una notte il pericoloso bandito Leo Ferri, appena evaso dal carcere, si rifugia in casa di Valerio insieme al fratello Riccardo, alla moglie Mara e a due altri complici delle rapine, soprannominati \"Faina\" e \"Mezzanotte\". Poich\u00e9 Riccardo \u00e8 ferito gravemente, Leo vuole attendere l'arrivo del medico curante di Valerio, che deve recarsi da lui l'indomani mattina: durante la notte per\u00f2 i malviventi tramano l'uno alle spalle dell'altro per impossessarsi della refurtiva e la situazione giunge presto ad un epilogo tragico."}
{"id": "1488191", "revid": "287204", "url": "https://it.wikipedia.org/wiki?curid=1488191", "title": "Bals", "text": ""}
{"id": "1488194", "revid": "322321", "url": "https://it.wikipedia.org/wiki?curid=1488194", "title": "Contea di Santa Cruz (Capo Verde)", "text": "Santa Cruz \u00e8 una contea di Capo Verde, situata sull'isola di Santiago con 26.617 abitanti al censimento del 2010\nIl capoluogo della contea \u00e8 Pedra Badejo. La contea \u00e8 stata istituita negli anni 1970, per scissione da quella di Praia, e ospita circa il 14% della popolazione totale di Capo Verde."}
{"id": "1488195", "revid": "767487", "url": "https://it.wikipedia.org/wiki?curid=1488195", "title": "Suonno d'ammore", "text": "Suonno d'ammore \u00e8 un film del 1955 diretto da Sergio Corbucci.\n\u00c8 conosciuto anche col titolo tradotto in italiano, Sogno d'amore.\nTrama.\nAlberto ama Maria, figlia di Arturo, un ricco proprietario di barche, il suo amore \u00e8 ricambiato dalla ragazza ed ha l'approvazione del padre di lei. Le loro nozze non dovrebbero essere lontane: ma qualcuno \u00e8 fermamente deciso ad impedire con qualunque mezzo la loro unione.\nProduzione.\nIl film, a carattere musicale, rientra nel filone dei melodrammi sentimentali, comunemente detto \"strappalacrime\", allora in voga tra il pubblico italiano, in seguito ribattezzato dalla critica con il termine \"neorealismo d'appendice\".\nDistribuzione.\nIl film venne distribuito nel circuito cinematografico italiano il 26 giugno del 1955."}
{"id": "1488208", "revid": "1318658", "url": "https://it.wikipedia.org/wiki?curid=1488208", "title": "\u0160lissel'burg", "text": "\u0160lissel'burg (); 1944-92 \"\u041f\u0435\u0442\u0440\u043e\u043a\u0440\u0435\u043f\u043e\u0441\u0442\u044c\"/\"Petrokrepost\"; nel Medioevo \"\u041e\u0440\u0435\u0448\u0435\u043a\"/\"Oresek\"; (lingua svedese: \"N\u00f6teborg\"); (lingua finlandese: \"P\u00e4hkin\u00e4linna\"), (lingua tedesca: \"Schl\u00fcsselburg\"), \u00e8 una citt\u00e0 della Russia dell'Oblast' di Leningrado, sita sulla riva sinistra della Neva, nel punto in cui nasce dal lago Ladoga.\nLa citt\u00e0 era stata fondata dai russi a da San Pietroburgo, verso il 1300, col nome di Petrokrepost, ed era stata conquistata dagli svedesi nel 1611 e ribattezzata \"N\u00f6teborg.\" Durante il regno di Pietro I il Grande fu capoluogo del Governatorato di Ingermanland.\nMonumenti e luoghi d'interesse.\nSu di un'isoletta nel mezzo del fiume, di fronte all'abitato, si trova la fortezza di Ore\u0161ek, inserita nel 1990 nella Lista dei patrimoni dell'umanit\u00e0, sotto il patrocinio dell'UNESCO, con la parte vecchia della cittadina di \u0160lissel'burg.\nSociet\u00e0.\nEvoluzione demografica.\n&lt;!-- "}
{"id": "1488211", "revid": "1935652", "url": "https://it.wikipedia.org/wiki?curid=1488211", "title": "Franz Arnold von Wolff-Metternich zur Gracht", "text": "Biografia.\nProveniente da una nobile famiglia tedesca Franz Arnold venne presto nominato Arciprete di Paderborn e Arciprevosto di Osnabr\u00fcck. Il 9 marzo 1704 egli venne nominato Vescovo di Paderborn, succedendo al proprio prozio, il Vescovo Hermann Werner Wolff-Metternich zur Gracht. Dal 1706 ottenne anche in unione personale il Vescovato di M\u00fcnster.\nEgli finanzi\u00f2 anche personalmente le molte opere che comp\u00ec nelle proprie diocesi durante la propria reggenza, tra cui spiccano la costruzione delle chiese di H\u00f6velhof e Stukenbrock.\nMor\u00ec nel dicembre del 1718 al Castello di Ahaus che dal XVII secolo era divenuto la residenza ufficiale dei vescovi di M\u00fcnster."}
{"id": "1488213", "revid": "35804", "url": "https://it.wikipedia.org/wiki?curid=1488213", "title": "Shlisselburg", "text": ""}
{"id": "1488214", "revid": "28592", "url": "https://it.wikipedia.org/wiki?curid=1488214", "title": "\u0160lisselburg", "text": ""}
{"id": "1488215", "revid": "33528", "url": "https://it.wikipedia.org/wiki?curid=1488215", "title": "Dev-C/C++", "text": ""}
{"id": "1488220", "revid": "12811642", "url": "https://it.wikipedia.org/wiki?curid=1488220", "title": "Rock fm", "text": ""}
{"id": "1488225", "revid": "889336", "url": "https://it.wikipedia.org/wiki?curid=1488225", "title": "Auxiliary Territorial Service", "text": "L'Auxiliary Territorial Service o ATS (in italiano, Servizio territoriale ausiliario) \u00e8 stato il ramo delle donne del British Army durante la Seconda guerra mondiale. \u00c8 stato costituito in data 9 settembre 1938, inizialmente come un servizio volontario delle donne, ed \u00e8 esistito fino al 1\u00ba febbraio 1949.\nL'ATS ha le sue radici nella Women's Auxiliary Army Corps (WAAC), che lo ha formato nel 1917 come servizio volontario. Durante la Prima guerra mondiale, i suoi membri eseguivano un certo numero di lavori: tra cui impiegati, cuochi, centralinisti e cameriere. Il WAAC \u00e8 stato sciolto dopo quattro anni nel 1921.\nPrima della Seconda guerra mondiale, il governo decise di istituire un nuovo corpo per le donne. L'ATS nacque da un consiglio consultivo, che includeva i membri della Territorial Army (TA), il Women's Transport Service e la Women's Legion. Il Consiglio decise che l'ATS sarebbe stato collegato all'Esercito territoriale, e che le donne in servizio avrebbero ricevuto una retribuzione pari a due terzi della retribuzione dei soldati maschi.\nTutte le donne nell'esercito aderirono all'ATS tranne che le infermiere, che aderirono al Queen Alexandra's Imperial militare Nursing Service (QAIMS).\nL'ATS in azione.\nLe prime reclute dell'ATS furono impiegate come cuoche, commesse di negozio e magazziniere. Allo scoppio della Seconda guerra mondiale, 300 membri dell'ATS furono impiegati in Francia. Con l'esercito tedesco che avanzava attraverso la Francia, la British Expeditionary Force fu spinta verso il canale della Manica. Ci\u00f2 ha portato all'evacuazione delle truppe da Dunkirk, nel maggio 1940, e alcune centraliniste dell'ATS furono tra le ultime del personale britannico a lasciare il paese.\nCon molti uomini reclutati per lo sforzo bellico, fu deciso di aumentare le dimensioni delle ATS, arrivando fino a 65.000 nel settembre del 1941. Le donne di et\u00e0 compresa tra i 17 e 43 anni furono ammesse a partecipare, anche se queste regole furono in parte travisate in modo da consentire alle veterane della (WAAC) di aderire fino all'et\u00e0 di 50 anni. Le funzioni dei membri furono inoltre ampliate, furono quindi impiegate anche come autisti, lavoratrici postali e ispettrici alle munizioni.\nIl National Service Act.\nNel dicembre del 1941 il Parlamento approv\u00f2 il National Service Act, il quale chiedeva alle donne non sposate tra i 20 ed i 30 anni a partecipare ad uno dei servizi ausiliari: l'ATS, il Women's Royal Naval Service (WRNS), il Women's Auxiliary Air Force (WAAF), e la Women's Transport Service. In seguito furono chiamate anche le donne coniugate e solamente le donne incinte e quelle con figli piccoli furono esentate.\nAltre opzioni della legge includevano l'adesione delle donne al Servizio volontario, per integrare il servizio di emergenza, o la Women's Land Army, come aiuto nelle aziende agricole.\nLa legge previde anche l'opzione al servizio per motivi di ordine morale, infatti un terzo delle donne erano obiettori di coscienza.\nUn certo numero di donne furono anche perseguite a causa della legge, molte addirittura finirono in prigione. Nonostante ci\u00f2, dal 1943, circa nove donne su dieci, stavano assumendo un ruolo attivo nello sforzo bellico.\nLe donne furono escluse dal servizio in battaglia, ma a causa di carenza di uomini, membri dell'ATS, e anche altri membri degli altri servizi di volontariato assunsero compiti di sostegno, come operatori radar e di polizia. Il giorno della vittoria in Europa, pi\u00f9 di 190.000 membri dell'ATS erano in servizio.\nFamosi membri dell'ATS furono la principessa Elisabetta, figlia del re, e Maria Churchill, figlia del Primo Ministro."}
{"id": "1488226", "revid": "3831", "url": "https://it.wikipedia.org/wiki?curid=1488226", "title": "Lapradelle-Puilaurens", "text": ""}
{"id": "1488227", "revid": "729019", "url": "https://it.wikipedia.org/wiki?curid=1488227", "title": "Ilhas do Sotavento", "text": "Le Ilhas do Sotavento (letteralmente, isole \"sottovento\") sono il gruppo di isole che costituiscono la parte meridionale dell'arcipelago di Capo Verde. Si contrappongono alle isole settentrionali, appartenenti al cosiddetto gruppo delle Ilhas do Barlavento.\nIsole.\nLe isole principali del gruppo sono:\nLe isole minori sono:\nQueste isole costituiscono un sottoarcipelago detto Ilh\u00e9us Secos (o Ilh\u00e9us do Rombo), a nord di Brava.\nL'ultima isola del gruppo \u00e8 Ilh\u00e9u de Santa Maria."}
{"id": "1488228", "revid": "1543377", "url": "https://it.wikipedia.org/wiki?curid=1488228", "title": "Anthony Spilotro", "text": " \nRappresentava il boss di Chicago Joseph Aiuppa a Las Vegas, durante gli anni settanta ed ottanta. Dalle testimonianze dell'amico Rosenthal, il compito di Spilotro era solo quello di proteggere i profitti illegali ottenuti dai casin\u00f2 che i mafiosi possedevano in Nevada. Spilotro rimpiazz\u00f2 il boss di Chicago Marshall Caifano.\nLa sua biografia venne descritta nel libro \"\" di Nicholas Pileggi (1995) e nel film \"Casin\u00f2\" \u00e8 interpretato da Joe Pesci, dove viene rinominato \"Nicky Santoro\".\nBiografia.\nEsordi.\nSpilotro venne soprannominato \"Tony The Ant\" (cio\u00e8 la \"formica\") dalla stampa dopo che l'agente dell'FBI William Roemer lo chiam\u00f2 \"\u00abquel piccolo parassita\u00bb\".\nQuarto di sei fratelli, Spilotro nacque e crebbe a Chicago. I suoi genitori, Pasquale (emigrato in America nel 1914, da un piccolo paesino in provincia di Bari (Triggiano) ed Antoinette, lavoravano al Patsy's Restaurant. Mafiosi come Sam Giancana, Jackie Cerone, Gus Alex e Frank Nitti pranzavano regolarmente nel locale, usando inoltre il parcheggio sul retro per incontrarsi.\nCon i fratelli John, Vincent, Victor e Michael, Tony venne coinvolto in attivit\u00e0 criminali sin dall'infanzia. Un altro fratello di Tony, Pasquale, and\u00f2 invece al college e divenne un chirurgo orale molto rinomato nell'area di Chicago. Descritto come un bullo a scuola, Tony venne espulso dalla Steinmetz High School di Chicago, all'ultimo anno, e divenne presto noto per una serie di piccoli crimini.\nSpilotro e Rosenthal.\nIl bookmaker Frank Rosenthal conobbe Spilotro nel 1962, quando questi venne accusato di tentata corruzione di un giocatore di pallacanestro della New York University durante una partita contro la West Virginia University. Per diverso tempo si nutr\u00ec anche il sospetto che Spilotro avesse provato a corrompere un giocatore di football dell'universit\u00e0 dell'Oregon.\nSpilotro entr\u00f2 presto nel mirino della polizia locale. Venne arrestato diverse volte per la cosiddetta \"mopery\", un termine vago che sta ad indicare il fatto che fosse spesso trovato a camminare per le strade senza una chiara destinazione. Spilotro divenne amico di Vincent Inserro, che lo introdusse nel mondo della mafia di Chicago, capeggiata da uomini come Joseph Aiuppa, James Torello, Joseph Lombardo e William Daddano Sr., dei quali avrebbe presto surclassato il rango.\nSpilotro entr\u00f2 nella cricca di Sam DeStefano, e divenne il protetto di Felix Alderisio e Charles Nicoletti. Spilotro si rese indipendente nel 1963 e per un periodo fece da garante per un Irwin Weiner, ritenuto un socio dei mafiosi.\nInformatori del governo.\nL'FBI arrest\u00f2 prima Charles Crimaldi, un socio di Sam DeStefano.\nCrimaldi era stato alle dipendenze di DeStefano durante gli anni cinquanta e sessanta. Crimaldi diede delle prove contro Spilotro e DeStefano nel processo sull'omicidio dell'agente immobiliare Leo Foreman del 19 novembre 1963. Sia DeStefano che Spilotro vennero entrambi prosciolti.\nCrimaldi confess\u00f2 anche su ci\u00f2 che era successo nell'omicidio di William \"Action\" Jackson. Jackson era un altro scagnozzo di DeStefano ed era stato incriminato nel dirottamento di un mercantile. DeStefano aveva sospettato che Jackson informasse l'FBI in cambio di una condanna minore, dato che Jackson si stava incontrando con degli agenti in un ristorante di Milwaukee, il cui proprietario era Louis Fazio, un socio di DeStefano.\nIn seguito, Sal Romano, un membro della banda del \"buco nel muro\", che si specializz\u00f2 nel disabilitare sistemi d'allarme, divenne un informatore del governo. Romano lavorava alla sorveglianza durante la rapina a mano armata svoltasi alla gioielleria Bertha di Las Vegas. Conoscendo bene Spilotro, suo fratello John ed il partner Herbie Blitzstein, cos\u00ec come il resto della banda del \"buco nel muro\", Romano diede la dritta diversi mesi prima della rapina: il giorno del furto, i federali aspettavano i criminali proprio all'esterno della gioielleria.\nUn amico d'infanzia di Spilotro, Frank Cullotta, ammise che per molti anni aveva fatto il \"lavoro sporco\" del suo capo, tra cui gli omicidi del 1962 di James Miraglia e Billy McCarthy. Spilotro aveva ordinato gli assassinii dopo che i due uomini avevano rapinato e ucciso tre uomini d'affari in un quartiere di Chicago dove abitavano svariati membri della mafia, un territorio considerato \"off limits\".\nCullotta sfrutt\u00f2 il proprio arresto per salvarsi: divenne in seguito prima un testimone per i federali e dopo una talpa. Nel novembre 1981, Cullotta venne arrestato per un furto passato, in cui era stata svaligiata la casa di una donna. La refurtiva venne trovata nella dimora di Cullotta, il che port\u00f2 alle accuse di possesso di propriet\u00e0 rubata. Cullotta fu sospettato anche dell'omicidio del 1979 di un socio dei mafiosi, Sherwin \"Jerry\" Lisner.\nLe autorit\u00e0 scoprirono che Spilotro aveva ordinato al membro della \"banda del buco nel muro\" Lawrence Neumann di uccidere Cullotta e il suo socio rapinatore, Wayne Matecki.\nCullotta, che aveva pubblicamente ammesso di essere egli stesso un sicario, diede maggiori informazioni sugli omicidi di Miraglia e McCarthy. Neumann prov\u00f2 a pagare una cauzione per Cullotta, cos\u00ec che questi potesse uccidere sia lui che Matecki, ma la polizia non accett\u00f2 la cauzione, per proteggere Cullotta. Questi ricevette otto anni per il possesso di refurtiva. Nel settembre 1983, Spilotro venne accusato di omicidio e racket a Las Vegas, secondo le testimonianze di Cullotta, ma la polizia non lo ferm\u00f2.\nNel frattempo, Spilotro veniva processato a Chicago per gli omicidi di Miraglia e McCarthy, mentre Neumann venne condannato al carcere a vita nel 1983. Il giudice Maloney non accett\u00f2 le confessioni di Cullotta come prova per l'arresto e Spilotro venne rilasciato.\nPrima di testimoniare alla commissione presidenziale sul crimine organizzato, Cullotta aveva fatto da testimone alla commissione del governatore della Florida sul crimine organizzato ed era apparso ad una sentenza contro il boss di Chicago Joseph Lombardo. Per questo suo ruolo determinante in vari processi, Cullotta serv\u00ec da consulente tecnico per il film \"Casin\u00f2\", di Martin Scorsese.\nLas Vegas.\nNel 1971 Spilotro succedette a Marshall Caifano nella rappresentanza della mafia a Las Vegas. Spilotro si riun\u00ec al suo amico d'infanzia Frank Rosenthal, che aveva ottenuto diversi casin\u00f2 controllati dai boss di Chicago, tra cui lo Stardust.\nSpilotro e Rosenthal lavorarono fianco a fianco per duplicare i profitti dei casin\u00f2 (la cosiddetta \"scrematura\"), che venivano poi mandati in parte ai capi e ad altre famiglie, come quelle di Detroit, Kansas City e Saint Louis. Dal canto suo, Spilotro (con lo pseudonimo di Tony Stuart) ottenne il Circus-Circus Hotel, un hotel della famiglia sulla Strip: diversi film, come \"Agente 007 - Una cascata di diamanti\", sono stati girati all'interno e nei paraggi dell'hotel.\nNel 1971, il proprietario dell'hotel era Jay Sarno, che aveva acquistato la propriet\u00e0 con 43 milioni di dollari, rubati dal Fondo Pensioni Trasportatori. Nel 1974, il Circus-Circus venne venduto; da un investimento di 70 000 dollari, Spilotro ne guadagn\u00f2 700 000. Nel 1972 venne accusato a Chicago dell'assassinio di Leo Foreman, un agente immobiliare che aveva cacciato dal suo ufficio Sam DeStefano nel maggio 1963. Foreman venne invitato a casa del fratello di Sam, Mario, per giocare a carte. Qui, Foreman venne torturato, percosso con una mazza da hockey e mutilato, prima di ricevere un colpo di pistola in testa.\nNel 1976 Spilotro apr\u00ec un negozio di gioielli, chiamandolo \"The Gold Rush\", con il bookmaker di Chicago Herbert Blitzstein ed il fratello Michael Spilotro. Il negozio, situato a un isolato dalla Strip, era una gioielleria e un negozio di elettrodomestici, e serviva a Spilotro, suo fratello John e Blitzstein soprattutto per nascondere la refurtiva dei colpi che effettuavano a Las Vegas.\nLaddove il compito di Rosenthal era quello di amministrare i casin\u00f2, quello di Spilotro era di controllare gli impiegati e il resto del personale coinvolto nella scrematura. Per i suoi atteggiamenti poco ortodossi, per\u00f2, Spilotro venne inserito nel Libro Nero dalla commissione del gioco d'azzardo del Nevada, nel dicembre 1979: in questa maniera gli veniva vietato di essere fisicamente presente in qualsiasi casin\u00f2 dello Stato. Spilotro venne inserito nel libro nero dopo la testimonianza di Aladino Fratianno, successiva al suo arresto, avvenuto nel 1977.\nLa banda del buco nel muro.\nSpilotro nel 1976 form\u00f2 un'associazione a delinquere con il fratello Michael ed Herbert Blitzstein, utilizzando circa otto soci come rapinatori. La cricca divenne nota con il nome di \"Banda del buco\" a causa del suo modo di entrare negli edifici, trapanando le mura degli edifici da svaligiare. Oltre al capo Anthony e ai gi\u00e0 due citati Michael Spilotro ed Herbert Blitzstein, i membri della banda erano Samuel Cusumano, Joseph Cusumano, Ernie Davino, Lawrence Neumann, Wayne Matecki, Sonny Romano, Leonardo Guardino, Frank Cullotta e il detective Joseph Blasko, che faceva da infiltrato.\nIn seguito alla rapina fallita al Bertha's del 4 luglio 1981, i membri della banda Cullotta, Blasko, Guardino e Davino, vennero presi in custodia cautelare. Anche Neumann e Matecki vennero arrestati.\nCullotta, Blasko, Guardino, Davino, Neumann e Matecki vennero accusati di furto con scasso, tentato furto con scasso e possesso di attrezzi da scasso. Vennero chiusi nella prigione del dipartimento di polizia di Las Vegas. L'unico membro della banda di Spilotro non arrestato durante il blitz del 4 luglio fu Herbie Blitzstein.\nDa questo momento, l'amicizia di Spilotro con Rosenthal si sgretol\u00f2, dal momento che Tony inizi\u00f2 avere una relazione con la moglie di Rosenthal, Geraldine McGee. Nel frattempo, Cullotta divenne testimone dei federali contro Spilotro. Ma le testimonianze non erano sufficienti e Tony venne ancora una volta prosciolto.\nMorte.\nEntrato nel Libro Nero, Tony divenne involontariamente spiato dai mass media. Dopo avere avuto rapporti sessuali con la moglie di Frank Rosenthal, aveva trasgredito le regole della famiglia: tutto ci\u00f2 gener\u00f2 una combinazione letale per Spilotro. Alla salita di un nuovo boss a Chicago, Joseph Ferriola, si decise di ucciderlo.\nSi ritiene che Tony e suo fratello Michael fossero stati chiamati da Sam Carlisi per incontrarsi in una capanna di caccia appartenente al boss Joseph Aiuppa. Gli Spilotro vennero brutalmente presi a colpi di mazza da baseball e poi seppelliti in un campo di cereali a Enos, in Indiana. Tony e Michael vennero riconosciuti solo tramite le impronte dentali. Nel 2007, il sicario della mafia Nick Calabrese ha testimoniato, durante un processo a Chicago, che i fratelli vennero uccisi a Bensenville, in Illinois, in una casa dove pensavano che Michael sarebbe stato introdotto ufficialmente nel giro.\nCon un'autopsia effettuata sui corpi rinvenuti, si \u00e8 stabilito che all'interno dei polmoni era presente sabbia: ci\u00f2 port\u00f2 gli esaminatori dell'FBI a concludere che i fratelli fossero stati sepolti vivi. Nessuno venne incolpato sino al 25 aprile 2005, quando 14 membri del giro di Chicago vennero accusati di 18 omicidi, tra cui quello degli Spilotro.\nTra i sospettati dell'omicidio vi sono anche Albert Tocco, che venne condannato a 200 anni dopo che la moglie Betty testimoni\u00f2 contro di lui nel 1989. La donna afferm\u00f2 che il giorno dell'omicidio degli Spilotro venne chiamata per dare un passaggio a Tocco a un miglio da dove pi\u00f9 tardi saranno rinvenuti i corpi dei due fratelli. Disse che Tocco aveva i vestiti sporchi di sabbia. Secondo la testimonianza di Betty Tocco erano implicati nell'omicidio anche Nicholas Guzzion, Dominick Palermo e Albert Rovero.\nUn altro sospettato fu Frank Schweihs, un rapinatore e sicario dei boss di Chicago con due condanne per omicidio: oltre a quello degli Spilotro, era sospettato di altri 71 omicidi, tra cui quello di Allen Dorfman e quello della sua ex fidanzata.\nSotto protezione testimoni, Nick Calabrese ammise di aver preso parte alla pianificazione di 14 omicidi, tra cui quello dei fratelli Spilotro.\nDella famiglia Spilotro sono ancora in vita sua moglie Nancy, suo figlio Vincent ed il resto dei suoi fratelli.\nOmicidi.\nSpilotro era implicato negli omicidi di Bill McCarthy e James Miraglia. In seguito all'arrivo di Spilotro, a Las Vegas si assistette ad un incremento di omicidi del 70%. Le due vittime erano in debito con il boss di Anthony, Sam DeStefano. I loro corpi vennero rinvenuti il 15 maggio 1962 nel portabagagli di un'auto nel Southwest Side di Chicago. Entrambi i cadaveri erano stati percossi e le loro gole erano recise.\nDalle lesioni di McCarthy, sembra che la sua testa fosse stata posta in una morsa che gli fece sgusciar fuori l'occhio, presumibilmente per persuaderlo a rivelare dove fosse nascosto Miraglia.\nSpilotro potrebbe essere stato coinvolto anche nel tentato omicidio (avvenuto tramite una bomba) di \"Lefty\" Rosenthal del 4 ottobre 1982. Venne incriminato anche per l'omicidio di Sam DeStefano del 15 aprile 1973, nonostante Sam stesso, suo fratello Mario e Spilotro fossero davanti al giudice per l'omicidio di Leo Foreman. Si sospetta anche che Spilotro abbia ucciso l'ereditiera Tamara Rand, che iniziava a disturbare gli interessi del casin\u00f2 e del proprietario apparente, Allen Glick; per lo stesso omicidio venne convocato anche Allen Dorfman del Fondo Pensioni Trasportatori, nel 1984.\nDanny Siefert venne ucciso da Spilotro nel settembre 1974, dinanzi sua moglie e la figlia.\nQuando Spilotro ottenne il controllo di Las Vegas, uccise Frank \"The Bomp\" Bompensiero. Bompensiero era il consigliere della \"Mickey Mouse Mafia\" (la Cosa Nostra californiana), ma si trov\u00f2 a collaborare con l'FBI e venne additato come un ostacolo dai boss del Midwest. Si vociferava anche che Spilotro avesse tramato l'omicidio di Sam Giancana. L'FBI crede che Spilotro fosse anche coinvolto nell'omicidio di William \"Action\" Jackson, che lavor\u00f2 per DeStefano negli anni cinquanta e sessanta. Jackson venne ucciso a colpi di martello in volto e con delle scariche elettriche ai testicoli, che gli causarono gravissime lesioni. Dopo tre giorni di sofferenze, Jackson mor\u00ec a causa delle numerose ferite."}
{"id": "1488229", "revid": "14691", "url": "https://it.wikipedia.org/wiki?curid=1488229", "title": "Sotavento", "text": ""}
{"id": "1488231", "revid": "1226", "url": "https://it.wikipedia.org/wiki?curid=1488231", "title": "Queribus", "text": ""}
{"id": "1488232", "revid": "1632387", "url": "https://it.wikipedia.org/wiki?curid=1488232", "title": "Flavio Gioia", "text": "Biografia.\nSarebbe nato ad Amalfi o a Positano nella seconda met\u00e0 del Duecento. Intorno al 1300 egli avrebbe inventato o perfezionato la bussola (inventata dai Cinesi e adottata dai naviganti Arabi, Veneziani e dagli stessi Amalfitani).\n\u00c8 da rimarcare che Marco Polo, al suo ritorno dalla Cina nel 1295, pu\u00f2 aver contribuito a diffondere la conoscenza di dispositivi magnetici per la navigazione usati dai Cinesi e dai popoli dell'Asia visitati.\nLa tradizione che attribuisce l'invenzione della bussola a Flavio Gioia \u00e8 testimoniata dall'iscrizione della statua eretta in onore di Flavio Gioia \"inventore della bussola\", che campeggia ad Amalfi.\nAlcune ricerche storiche, per\u00f2, hanno indotto il dubbio motivato che Flavio Gioia non sia mai esistito. Secondo un'attendibile ricostruzione, all'origine della leggenda che lo riguarda sta una testimonianza dell'umanista forlivese Flavio Biondo, che aveva attribuito agli Amalfitani l'invenzione della bussola. Nel 1511, l'umanista bolognese Giovan Battista Pio, nei suoi \"In Carum Lucretium po\u00ebtam Commentarii\", riprese l'informazione di Flavio Biondo in questi termini: \"Amalphi in Campania veteris magnetis usus inventus a Flavio traditur\". La formulazione del testo latino \u00e8 per\u00f2 ambigua, in quanto il complemento d'agente \"a Flavio\", che nelle intenzioni dell'autore va letto in dipendenza da \"traditur\" (= \"Viene tramandato da Flavio [Biondo] che l'uso della bussola sia stato inventato ad Amalfi in Campania\"), pu\u00f2 essere per\u00f2 riferito anche al participio passato \"inventus\", ottenendo cos\u00ec: \"Si tramanda che l'uso della bussola \"sia stato inventato\" ad Amalfi, in Campania, \"da Flavio\"\", che per effetto di questa seconda lettura - erronea dal punto di vista del senso, ma perfettamente lecita sul piano grammaticale - divenne l'inventore della bussola. In seguito l'umanista ferrarese Lilio Gregorio Giraldi, nel suo \"De Re Nautica\" del 1540, attribuisce l'invenzione della bussola a tale \"Flavio di Amalfi\": a questa informazione, lo storico napoletano Scipione Mazzella aggiunse, non si sa perch\u00e9, quella che \"Flavio\" sarebbe nato nella cittadina pugliese di Gioia del Colle.\nLa storica italiana Chiara Frugoni, in una propria ricerca, ha voluto dimostrare la non esistenza di Flavio Gioia. Nella puntata della trasmissione Superquark del 7 agosto 2008, lo storico Alessandro Barbero ha fatto riferimento allo studio della Frugoni, confermandone le conclusioni."}
{"id": "1488233", "revid": "599013", "url": "https://it.wikipedia.org/wiki?curid=1488233", "title": "Barbara Krause", "text": "Specializzata nello stile libero, ha vinto tre medaglie d'oro alle olimpiadi di Mosca 1980: nei 100\u00a0m e 200\u00a0m sl e nella staffetta 4x100\u00a0m sl.\n\u00c8 stata primatista mondiale sulle distanze dei 100\u00a0m, 200\u00a0m e 400\u00a0m sl e delle staffette 4x100\u00a0m sl e 4x100\u00a0m misti.\n\u00c8 diventata una dei Membri dell'International Swimming Hall of Fame.\nDoping.\nLa Krause fu fatta oggetto (a sua insaputa) di somministrazione di steroidi, secondo i piani segreti della STASI per migliorare le \"performance\" degli atleti attraverso pratiche dopanti. Ai Giochi olimpici di la Krause non fu schierata, giacch\u00e9 un errore nel dosaggio dei farmaci avrebbe rischiato di farla risultare positiva ai controlli antidoping.\nI suoi figli, avuti dal marito Lutz Wanja, anch'egli ex nuotatore, nacquero con i piedi malformati; ci\u00f2 venne interpretato come una prova delle pratiche dopanti sub\u00ecte."}
{"id": "1488238", "revid": "339392", "url": "https://it.wikipedia.org/wiki?curid=1488238", "title": "Guerra del Nord", "text": ""}
{"id": "1488239", "revid": "108384651", "url": "https://it.wikipedia.org/wiki?curid=1488239", "title": "Denominazione", "text": ""}
{"id": "1488240", "revid": "984922", "url": "https://it.wikipedia.org/wiki?curid=1488240", "title": "Colorado Wildcats", "text": "I Colorado Wildcats furono una squadra della Professional Indoor Football League nel 1998. Erano posseduti da Gary Kozacek, che era anche proprietario/allenatore degli stessi Wildcats nei nove anni precedenti, quando competevano come squadra semi-pro di football. Giocavano le proprie partite casalinghe al Denver Coliseum, con sede sempre a Denver. I colori del team: oro, viola e bianco. L'allenatore era Collins Sanders.\nI Wildcats giocarono tre partite della preseason PIFL nel '98:\nNell'unico anno della lega realizzarono un record di 9-5. Ebbero problemi finanziari, fallendo persino per due settimane, prima che intervenisse un nuovo proprietario, Tom Shafer, che permise loro di finire la stagione. La squadra arriv\u00f2 ai playoff ma nacquero subito nuove difficolt\u00e0 economiche e avrebbero abbandonato pur di non affrontare il viaggio per Baton Rouge, LA. Gli Shivers, padroni dei Louisiana Bayou Beast, si offirono di pagare le spese di viaggio ai propri avversari. In questa partita i Bayou Beast poterono vendicare l'unica sconfitta subita in stagione regolare, vincendo 67-61 al Pete Maravich Assembly Center.\nQuando il proprietario dei Green Bay Bombers e dei Madison Mad Dogs Keary Ecklund annunci\u00f2 l'intenzione di avviare una nuova lega nel 1999, la Indoor Football League (IFL), Shafer afferm\u00f2 che la sua squadra avrebbe aderito, ma questo non avvenne mai e la formazione lasci\u00f2 l'indoor football."}
{"id": "1488248", "revid": "123107137", "url": "https://it.wikipedia.org/wiki?curid=1488248", "title": "Epsilon Reticuli", "text": "Epsilon Reticuli \u00e8 una stella binaria nella costellazione australe del Reticolo, composta da una subgigante arancione e da una nana bianca. Dista circa 59 anni luce dal sistema solare e la sua magnitudine \u00e8 di 4,4. Nel 2000 \u00e8 stato scoperto orbitare un pianeta extrasolare attorno alla componente principale.\nCaratteristiche.\nLa stella principale del sistema, Epsilon Reticuli A, \u00e8 una subgigante arancione di tipo spettrale K2IV, che indica che la fusione dell'idrogeno nel suo nucleo sta volgendo al termine ed \u00e8 in procinto di espandersi in una gigante rossa. Con una massa stimata di circa 1,5 volte la massa solare, era probabilmente una stella di classe F0 quando si trovava nella sequenza principale. Ha un raggio di 3,18 volte il raggio solare, una luminosit\u00e0 di 6,2 volte quella solare e una temperatura effettiva poco al di sotto dei 5000 K. Come \u00e8 tipico delle stelle con pianeti giganti, ha un'elevata metallicit\u00e0, con un'abbondanza di ferro dell'82% maggiore di quella del Sole.\nLa compagna, Epsilon Reticuli B, \u00e8 una nana bianca che venne associata come binaria visuale ad A nel 1932, e nel 2006 venne confermato che fosse legata fisicamente alla compagna, dopo aver constatato il moto proprio comune nello spazio. Visualmente \u00e8 separata da A di 13 secondi d'arco, che alla distanza di 60 anni luce corrispondono a 240 UA dalla principale; il suo periodo orbitale \u00e8 superiore ai 2700 anni.\nSi tratta di una nana bianca ricca di idrogeno, di magnitudine apparente +12,5 e tipo spettrale DA 3.3. Ha una massa di , mentre il suo raggio \u00e8 di , vale a dire poco pi\u00f9 di 9000 chilometri, il 44% pi\u00f9 grande di quello terrestre. Si pensa che probabilmente sia nata come una stella bianca di classe A5 con una massa di , e che rimase per 1,3 miliardi di anni nella sequenza principale. Da una temperatura effettiva misurata di 15.310 K, ha un'et\u00e0 di raffreddamento (tempo trascorso come nana bianca) di 200 milioni di anni, corrispondente a un'et\u00e0 totale di 1,5 miliardi di anni. Questa et\u00e0 non \u00e8 coerente con l'et\u00e0 stimata della stella primaria, di 2,8 miliardi di anni, il che suggerisce che la nana bianca potrebbe avere una massa minore, oppure essere pi\u00f9 massiccia la stella primaria.\nPianeti.\nNel 2000, venne scoperto un pianeta orbitante attorno a Epsilon Reticuli A, e venne catalogato come Epsilon Reticuli b. La sua massa minima \u00e8 del 55% superiore a quella di Giove e orbita attorno alla stella in 429 giorni."}
{"id": "1488253", "revid": "729019", "url": "https://it.wikipedia.org/wiki?curid=1488253", "title": "Ilhas do Barlavento", "text": "Le Ilhas do Barlavento (letteralmente, \"isole sopravento\"), sono il gruppo di isole che costituiscono la met\u00e0 settentrionale dell'arcipelago di Capo Verde. Sono contrapposte alle Ilhas do Sotavento, il gruppo meridionale.\nLe Barlavento sono divise in due sotto-arcipelaghi principali, con caratteristiche diverse. Le isole nella parte occidentale (Santo Ant\u00e3o, S\u00e3o Vicente, S\u00e3o Nicolau e Santa Luzia) sono vulcaniche e fertili; quelle orientali (Boa Vista e Sal) sono desertiche.\nAlle isole principali si aggiungono un certo numero di isolotti minori, fra cui Ilh\u00e9u Branco, Ilh\u00e9u Raso, Ilh\u00e9u de Sal-Rei, Ilh\u00e9u do Baluarte (o Ilh\u00e9u do Roque), Ilh\u00e9u dos P\u00e1ssaros e Ilh\u00e9u Rabo de Junco."}
{"id": "1488269", "revid": "599013", "url": "https://it.wikipedia.org/wiki?curid=1488269", "title": "Caren Metschuck", "text": "Specializzata nello stile libero e nella farfalla, ha vinto tre medaglie d'oro alle olimpiadi di Mosca 1980: nei 100\u00a0m farfalla e nelle staffette 4x100\u00a0m sl e 4x100\u00a0m misti, insieme all'argento nei 100\u00a0m sl.\n\u00c8 stata primatista mondiale delle staffette 4x100\u00a0m sl e 4x100\u00a0m misti.\n\u00c8 diventata una dei Membri dell'International Swimming Hall of Fame."}
{"id": "1488271", "revid": "599013", "url": "https://it.wikipedia.org/wiki?curid=1488271", "title": "C\u00e1ssio de Souza So\u00e3res", "text": ""}
{"id": "1488272", "revid": "118834", "url": "https://it.wikipedia.org/wiki?curid=1488272", "title": "Aruspice", "text": ""}
{"id": "1488298", "revid": "729019", "url": "https://it.wikipedia.org/wiki?curid=1488298", "title": "U.S. Route 31", "text": "La U.S. Route 31 \u00e8 una lunga strada statunitense a carattere nazionale che corre da nord a sud e collega il Michigan settentrionale coll'Alabama meridionale, con inizio e fine alle intersezioni con l'Interstate 75 vicino a Mackinaw City (MI) e la U.S. Route 90 e la U.S. Route 98 a Spanish Fort (AL)."}
{"id": "1488301", "revid": "666668", "url": "https://it.wikipedia.org/wiki?curid=1488301", "title": "MNK Nacional", "text": "Il Malonogomentni Klub Nacional, noto a livello internazionale come Nacional Zagreb Futsal Club, \u00e8 una societ\u00e0 croata di calcio a 5 con sede a Zagabria.\nStoria.\nLa societ\u00e0 \u00e8 figlia della fusione tra il HMNK Gospi\u0107 ed il Nacional Zagreb; la prima di queste \u00e8 stata una delle migliori squadre croate, vincitrice di due campionati e di una coppa nazionale sempre nella stagione 2007-08. Gi\u00e0 nella stagione 2005-06 era giunta ad un passo dal titolo, sconfitta nella serie finale dal MNK Split sulla distanza delle tre partite: 3-1 a Spalato, 6-5 per il Gospic in gara2, 3-2 nella gara decisiva per la squadra di Spalato giunta al suo sesto titolo.\nLa fusione ha destato molto scalpore nel mondo del calcio a 5 croato, provocando le dimissioni del consiglio direttivo del Nacional e la creazione di un club sulle ceneri dello stesso Nacional, chiamato \"MNK Zagreb 1\".\nNella stagione 2008-09 disputa la massima divisione del Campionato croato di calcio a 5, ed \u00e8 giunto alla fase finale della Coppa UEFA, avendo vinto il suo secondo titolo nazionale al termine della stagione precedente."}
{"id": "1488302", "revid": "9", "url": "https://it.wikipedia.org/wiki?curid=1488302", "title": "Grignapoco", "text": ""}
{"id": "1488305", "revid": "1318658", "url": "https://it.wikipedia.org/wiki?curid=1488305", "title": "Oreste Carpi", "text": "Noto come \"il pittore del silenzio\" in quanto sordo, ha vissuto e operato per gran parte della sua vita nella citt\u00e0 di Parma. \u00c8 considerato uno dei protagonisti del figurativismo pittorico emiliano del XX secolo, si \u00e8 distinto inoltre come incisore e come ceramista.\nBiografia.\nNasce nel 1921 a Poviglio, piccolo paese in provincia di Reggio Emilia, ultimo di sette fratelli. A causa della sordit\u00e0 viene mandato a soli cinque anni a studiare presso il Regio Istituto per Sordomuti di Piazzale Arduino a Milano in cui rester\u00e0 convittore per oltre dieci anni. Nel 1936 viene selezionato come miglior studente per pronunziare un discorso di saluto al principe Umberto di Savoia. \u00c8 in questo periodo, specialmente nei soggiorni estivi a casa o a Besozzo, sul lago Maggiore che inizia a manifestare l'interesse e la passione per l'arte.\nRitornato a casa si trasferisce con la famiglia a Parma e nel 1937 si iscrive all'Istituto di belle arti Paolo Toschi, dove fu allievo di Latino Barilli. Nel 1943 frequenta l'Accademia di belle arti di Bologna dove apprende i fondamenti dell'incisione sotto la guida di Giorgio Morandi ma dopo appena un anno \u00e8 costretto ad interrompere gli studi a causa del precipitare degli eventi bellici.\nTerminato il conflitto si iscrive nel 1946 all'Accademia di Brera a Milano, allora diretta da Aldo Carpi. Nel vivace ambiente milanese inizia a formare la sua personalit\u00e0 pittorica seguendo le lezioni di Achille Funi e Carlo Carr\u00e0 o confrontandosi con compagni di corso quali Gianni Dova e Dario Fo. Diplomatosi nel 1951 inizia una serie di viaggi attraverso l'Italia e l'Europa per visitare le pi\u00f9 importanti collezioni e per lavorare sulla tecnica a lui pi\u00f9 congeniale: la pittura \"en plein air\". Inizia inoltre a realizzare le prime mostre personali oltre a impegnarsi in nuove ricerche artistiche attraverso l'uso della ceramica, tecnica con la quale realizzer\u00e0 il fregio del Martirio di Santo Stefano posto sulla facciata della chiesa parrocchiale di Poviglio.\nNel 1954 si sposa e nel 1957 nasce la figlia Angela. Trasferitosi gi\u00e0 dagli anni cinquanta a Parma ha il suo studio dapprima in Borgo Antini e successivamente in via Farini. Nel capoluogo ducale entra ben presto nella cerchia di pittori locali (Walter Madoi, Aristide Barilli, Renzo Barilli, Luigi Tessoni, Claudio Spattini, Nando Negri, Luigi Orsi, Carlo Mattioli, Amedeo Bocchi) che aveva come luogo di ritrovo privilegiato il Gran caff\u00e8 orientale di piazza Garibaldi.\nDal 1955 trascorre i mesi estivi a San Terenzo, nel comune di Lerici, in provincia della Spezia, che rappresenter\u00e0 in numerosi dipinti e disegni.\nNel 1957 contribuir\u00e0 a fondare la galleria Sant'Andrea (ora circolo UCAI) situata in una piccola chiesa sconsacrata di via Giordano Cavestro. \nNel corso degli anni sessanta e settanta ottiene importanti riconoscimenti: espone a Roma, Milano, Bologna, Brescia, Verona, Padova, Venezia e nel 1968 \u00e8 ammesso alla Permanente di Milano.\n\u00c8 tra i pochi pittori italiani, insieme a una selezione di altri artisti sordi, ad esporre le sue opere in Unione Sovietica, nella Casa Centrale degli artisti sovietici di Mosca; Nel 1971 espone al palazzo dell'UNESCO di Parigi in occasione del convegno internazionale dei sordomuti.\nNello stesso periodo vince decine di concorsi, alcuni di livello nazionale e molte sue opere vengono acquisite in importanti collezioni private italiane e inglesi.\nNel 1985 a Parma viene organizzata nell'antico refettorio dell'Annunziata un'importante antologica che ripercorre, attraverso l'esposizione di oltre 150 dipinti, tutti i 40 anni di attivit\u00e0 artistica di Carpi.\nDalla met\u00e0 degli anni novanta torna a vivere nel paese natale, dove continua a lavorare su paesaggi agresti e su scorci stagionali del vicinissimo fiume Po nonch\u00e9 a riscoprire e approfondire lo studio della figura."}
{"id": "1488306", "revid": "287204", "url": "https://it.wikipedia.org/wiki?curid=1488306", "title": "Lady Marmalade", "text": "Lady Marmalade \u00e8 un brano musicale, scritto da Bob Crewe e Kenny Nolan, pubblicato come singolo nel 1974 dal gruppo musicale statunitense Labelle.\nDescrizione.\n\"Lady Marmalade\" \u00e8 universalmente conosciuto per il suo provocante ritornello \"Voulez-vous coucher avec moi, ce soir?\" (\"Volete venire a letto con me, stasera?\", interpretabile come forma di cortesia o come plurale). \nLa canzone racconta la storia di una donna conosciuta solo come \"Lady Marmalade\", che seduce un uomo per le strade di New Orleans in Louisiana. La frase ripetuta pi\u00f9 e pi\u00f9 volte nel corso della canzone \"Voulez-vous coucher avec moi (ce soir)?\" \u00e8 ripresa dallo spettacolo \"Un tram chiamato Desiderio\", in cui a pronunciarla era il personaggio di Blanche DuBois.\nIl singolo delle Labelle raggiunse la prima posizione del Billboard Hot 100. \nGrazie alla sua enorme popolarit\u00e0, \"Lady Marmalade\" ha avuto diverse \"cover\" nel corso degli anni. Fra le pi\u00f9 celebri quella di Nanette Workman, pubblicata nel 1975, quella del cubano Mongo Santamar\u00eda sempre del 1975, quella dei Jojo and The Real People del 1987, quella di Sabrina Salerno dello stesso anno, quella delle All Saints del 1998, e quella utilizzata per la colonna sonora del film \"Moulin Rouge!\", cantata da Christina Aguilera, Pink, Lil' Kim e Mya.\nAnche la Heavy Metal band Manowar ne ha riproposto una parte durante alcuni concerti tenuti in Francia, che si pu\u00f2 trovare sul DVD Hell on Earth II.\nCover.\nLa versione di Sabrina Salerno.\nSabrina Salerno ha inciso una cover della canzone nel 1987.\nLa versione delle All Saints.\nLe All Saints hanno inciso una cover della canzone nel 1998.\nLa versione di Christina Aguilera.\nChristina Aguilera ha inciso una cover della canzone nel 2001."}
{"id": "1488307", "revid": "599013", "url": "https://it.wikipedia.org/wiki?curid=1488307", "title": "Nicol\u00e1s Olivera", "text": "Carriera.\nNazionale.\nHa partecipato con la Nazionale di calcio dell'Uruguay alla Coppa del Mondo FIFA 2002.\nNel Campionato mondiale di calcio Under-20 1997 \u00e8 stato nominato miglior giocatore."}
{"id": "1488310", "revid": "12812784", "url": "https://it.wikipedia.org/wiki?curid=1488310", "title": "Ruandesi", "text": ""}
{"id": "1488315", "revid": "120206757", "url": "https://it.wikipedia.org/wiki?curid=1488315", "title": "Petra Schneider", "text": "Carriera.\nSpecializzata nello stile libero e nei misti, ha vinto la medaglia d'oro nei 400 m misti e l'argento nei 40 0m sl alle olimpiadi di Mosca 1980. \u00c8 stata inoltre primatista mondiale sulle distanze dei 200 m e 400 m misti e 1500 m stile libero, diventando a fine carriera una dei membri dell'International Swimming Hall of Fame.\nNel 2005 ammise che i suoi risultati furono influenzati dal doping, e chiese che le venissero cancellati i suoi record. Il tempo con il quale vinse ai mondiali dei 1982 sui 400\u00a0m misti, 4'36\"10, rimase per 15 anni record del mondo, e ancor oggi, al 2015, \u00e8 record tedesco."}
{"id": "1488320", "revid": "830939", "url": "https://it.wikipedia.org/wiki?curid=1488320", "title": "Camillo Nalin", "text": "Biografia.\nImpiegato in diverse amministrazioni, \u00e8 noto per la pubblicazione dei \"Pronostici\" (1831-43), di argomento vario e talvolta licenzioso, lodati da Niccol\u00f2 Tommaseo, e di una traduzione dialettale dell\"'Aristodemo\" di Vincenzo Monti."}
{"id": "1488331", "revid": "838137", "url": "https://it.wikipedia.org/wiki?curid=1488331", "title": "Michelle Ford", "text": "Specializzata nello stile libero, ha vinto la medaglia d'oro negli 800\u00a0m sl e il bronzo nei 200\u00a0m farfalla alle olimpiadi di Mosca 1980.\n\u00c8 stata primatista mondiale sulle distanze degli 800\u00a0m sl.\n\u00c8 diventata una dei Membri dell'International Swimming Hall of Fame."}
{"id": "1488333", "revid": "599013", "url": "https://it.wikipedia.org/wiki?curid=1488333", "title": "Katsuaki Fujiwara", "text": "Carriera.\nHa partecipato a quattro Gran Premi nel motomondiale - classe 500 con la Suzuki RGV \u0393 500 a cavallo tra la stagione 1996 e quella del 1998 senza ottenere risultati di rilievo.\nDal 1996 ha corso varie volte nella 8 Ore di Suzuka, arrivando 2\u00ba nel 2005 in coppia con Chris Vermeulen su Honda CBR1000RR, e nel campionato mondiale Superbike. Dal 2001 \u00e8 passato al campionato mondiale Supersport, piazzandosi 2\u00ba nel campionato 2002, 5\u00ba nel 2003, 3\u00ba nel 2005 e 4\u00ba nel 2007, per un totale di 5 pole position e 21 podi (tra cui 6 vittorie).\nNel 2008 corre sempre nel mondiale Supersport, ma con la Kawasaki ZX-6R del team Kawasaki Gil Motor Sport. Conclude il 2010 al decimo posto in graduatoria, con 81 punti: \u00e8 questa la sua ultima stagione nel mondiale, infatti dall'anno successivo si dedica allo sviluppo delle Kawasaki ZX-10R e ZX-6R."}
{"id": "1488342", "revid": "211345", "url": "https://it.wikipedia.org/wiki?curid=1488342", "title": "Chiesa di Santa Maria del Rosario (Venezia)", "text": ""}
{"id": "1488354", "revid": "519091", "url": "https://it.wikipedia.org/wiki?curid=1488354", "title": "Sergi", "text": "Carriera.\nGiocatore.\nClub.\nDebutt\u00f2 con il Barcellona il 24 novembre 1993 a Istanbul, nella partita contro il Galatasaray valida per la UEFA Champions League 1993-1994. Rimase nelle file del club catalano fino al 2002, vincendo tre campionati spagnoli, due Coppe di Spagna, due Supercoppe spagnole, una Coppa delle Coppe e una Supercoppa UEFA e vestendo la fascia di capitano nel 2001-2002. In seguito vest\u00ec la maglia dell'Atl\u00e9tico Madrid fino al 2005.\nIn 12 stagioni in massima serie spagnola totalizz\u00f2 353 presenze e 6 gol (tutti segnati con la maglia del Barcellona).\nNazionale.\nEsord\u00ec nella nazionale spagnola a 23 anni nel 1994. Rappresent\u00f2 la Spagna in 56 partite e segn\u00f2 una rete. Partecip\u00f2 al , al , al e al .\nAllenatore.\nIntrapresa la carriera da allenatore, dal 3 luglio 2009 al 28 giugno 2011 ha allenato la formazione Juvenil B del Barcellona.\nIl 22 maggio 2012 diventa allenatore del Recreativo Huelva. Nel 2014 viene sollevato dall'incarico.\nIl 6 aprile 2015 viene nominato allenatore dell'Almeria, dove resta fino al 3 ottobre dello stesso anno.\nIl 4 aprile 2017 subentra sulla panchina del , guidando il club fino al termine della stagione.\nIl 26 novembre 2017 assume l'incarico di allenatore dell', che mantiene fino al 3 luglio 2019.\nIl 1\u00ba luglio 2021 torna al Barcellona per guidare la squadra B del club catalano. Il 28 ottobre successivo, a seguito dell'esonero di Ronald Koeman, assume \"ad interim\" l'incarico di tecnico della prima squadra. In tre partite tra campionato e Champions League raccoglie due pareggi e una vittoria, prima di lasciare il posto a Xavi."}
{"id": "1488356", "revid": "287204", "url": "https://it.wikipedia.org/wiki?curid=1488356", "title": "Matt Wait", "text": "Carriera.\nNel 1996 corse il campionato AMA Supersport 600 (arrivando 7\u00ba con una Honda) e quello Harley-Davidson supertwins, che vinse davanti a Ben Bostrom.\nNel 1997 corse nell'AMA Superbike Championship e nell'AMA Supersport per la Honda.\nNel 1998 disput\u00f2 la sua unica stagione nel motomondiale, nella classe 500 con la Honda NSR 500 V2 del team F.C.C. TSR, classificandosi 19\u00ba.\nNel 1999 gareggi\u00f2 nell'AMA Superbike Championship con le Ducati 996 del team Fast by Ferracci, con compagno di squadra Larry Pegram.\nNel 2003 ha corso nel campionato AMA Supersport 600 per la Yamaha."}
{"id": "1488359", "revid": "2146488", "url": "https://it.wikipedia.org/wiki?curid=1488359", "title": "The Sims 2", "text": "The Sims 2 \u00e8 un videogioco di simulazione di vita sviluppato dalla Maxis e distribuito dalla EA Games. Si presenta come il seguito di The Sims.\n\"The Sims 2\" \u00e8 stato pubblicato per PC il 17 settembre 2004 in versione CD-ROM e DVD. Nel DVD sono presenti vari materiali bonus, fra cui interviste agli sviluppatori e informazioni sul gioco. Il gioco \u00e8 stato portato anche in ambiente macOS il 12 giugno 2005, grazie alla Aspyr. Una seconda versione, contenente vario materiale a tematica natalizia, \u00e8 stata pubblicata il 17 novembre 2005 con il nome di \"The Sims 2 Christmas Pack\". Del gioco sono inoltre state sviluppate numerose versioni per console, sebbene assai diverse dalla versione per PC.\nIl gioco si presenta come molto differente dal predecessore: questo perch\u00e9 presenta una grafica interamente tridimensionale, il realismo \u00e8 notevolmente aumentato, le interazioni sociali sono maggiori e vi \u00e8 una maggiore libert\u00e0 di movimento fuori dall'abitazione.\n\"The Sims 2\" \u00e8 stato il videogioco per PC pi\u00f9 venduto del 2004 con oltre 13 milioni di copie vendute in tutto il mondo. Esistono varie versioni del gioco, alcune presentano lievi differenze, altre, al contrario, sono molto diverse dal gioco per pc o console fissa. Quella per Game Boy Advance e per Ds presentano una vera e propria trama, si pu\u00f2 visitare solo Stranizia, non si pu\u00f2 creare una famiglia, vi \u00e8 solo una barra (chiamata \"lucidit\u00e0\") e per proseguire nel gioco bisogna portare a termine delle missioni. In occasione della fine del supporto di questo gioco e della creazione di The Sims 4, EA ha deciso per una settimana di regalare a chiunque il download digitale del gioco nella versione Ultimate Collection, quindi contenente anche tutte le espansioni e Stuff-pack del gioco.\nModalit\u00e0 di gioco.\nI Sims sono i protagonisti del videogioco. L'attenzione infatti viene spostata dal controllo della citt\u00e0 al controllo delle singole famiglie di abitanti.\nAl primo avvio sono gi\u00e0 presenti diverse famiglie di Sims divise nei tre quartieri di \"Bellavista\", \"Stranizia\" e \"Verona Creek\". Tuttavia, \u00e8 possibile creare infiniti Sim con l'uso dell'editor, il Create-A-Sim (abbreviato in CAS), dotato di numerose funzionalit\u00e0 aggiuntive rispetto a quello gi\u00e0 presente in \"The Sims\", fra le quali la possibilit\u00e0 di modificarne i tratti somatici ed avere una maggiore libert\u00e0 nella scelta dei vestiti.\nFasce d'et\u00e0.\nAl contrario del predecessore, in cui l'et\u00e0 dei Sim era costante nel tempo, in \"The Sims 2\", i Sim crescono e invecchiano, passando attraverso vari stadi, ognuno con una sua durata e con proprie caratteristiche:\nLe aspirazioni.\nUn'altra novit\u00e0 rispetto a \"The Sims\", sono le aspirazioni: esse determinano i desideri e le paure del Sim, cio\u00e8 quello che il Sim vorrebbe fare e quello che invece teme. Le aspirazioni sono 6:\nDa sono presenti anche:\nL'indicatore delle aspirazioni (che pu\u00f2 modificare anche l'umore) viene aumentato esaudendo i desideri del Sim, mentre diminuisce col passare del tempo o col realizzarsi delle paure. A seconda del livello, si distinguono 6 stadi:\nPaure e Desideri.\nStrettamente legate alle aspirazioni, le \"Paure\" e i \"Desideri\" aiutano il Sim ad andare avanti nella sua vita, o lo ostacolano. I \"Desideri \"aggiungono punti aspirazione se avverati, le Paure li tolgono. Sono determinati da vari fattori:\nI \"Desideri \"e le \"Paure \"sono divisi in due principali tipologie: Forti e Deboli:\nCome base, i Sim hanno quattro Desideri e tre Paure: ma se, con l'espansione \"University\", prendono una laurea, allora i Desideri diventeranno 5 (6 se prenderanno una laurea con lode) e sar\u00e0 possibile bloccarne due alla volta, ma le paure dei Sim espulsi diventeranno 4.\nDesideri di vita.\nQuesti \"Desideri\", che compaiono con \"University\", \"Nightlife\", \"Pets\", \"Seasons\" e altre espansioni, se realizzati permettono di conservare l'aspirazione a livello Platino per il resto della vita. Certo, non sono facili da realizzare: comprendono guadagnare ingenti quantit\u00e0 di \"Simoleon\", arrivare al culmine di una carriera, sviluppare al massimo tutte le abilit\u00e0, avere molte attivit\u00e0 al livello massimo (con l'espansione \"Funky Business\"), ecc. Questi desideri inoltre, controllando la barra delle aspirazioni, influenzano il colore e la bellezza di un'urna di un Sim di cui \u00e8 stato causato il decesso per vecchiaia.\nA partire da sar\u00e0 possibile scegliere 2 aspirazioni per i Sim.\nL'influenza.\nA partire dall'espansione \"University\" un Sim pu\u00f2 convincere un altro Sim a svolgere una determinata azione, cliccandovi sopra e scegliendo l'opzione desiderata. \u00c8 tuttavia necessario che il livello della barra dell'influenza sia abbastanza alto: questo aumenta realizzando i desideri con l'icona con il bordo blu. L'influenza non aumenter\u00e0 se ha gi\u00e0 raggiunto il tetto massimo, ma questo limite pu\u00f2 aumentare facendosi pi\u00f9 Sim amici.\nCarattere.\nTutto ci\u00f2 che i Sim faranno nella loro vita \u00e8 basato sui tratti che si decide loro di dare all'inizio del gioco, oppure su quelli generati casualmente alla loro nascita. Questi cinque tratti sono sempre in coppia e possono avere un valore da 0 a 10 (il valore 0 corrisponde al massimo della qualit\u00e0 sulla sinistra, mentre il valore 10 corrisponde al massimo della qualit\u00e0 a destra). I punti a disposizione al momento della creazione dei Sim possono venire disposti come si preferisce, anche se sono un numero limitato. I cinque tratti sono:\nSegni zodiacali.\nAnche i Sim hanno dei \"segni zodiacali\", ma questi non sono basati sulla data di nascita, bens\u00ec sui tratti della personalit\u00e0 e decidono con quali Sim si troveranno bene e con quali invece no (basandosi sempre sul loro segno zodiacale).\nI gusti (alchimia).\nA partire dall'espansione , i Sims hanno anche dei gusti: sono tre, di cui due stimolanti e uno deprimente. Se due Sim si incontrano e i loro gusti sono compatibili il loro rapporto sar\u00e0 pi\u00f9 facile. I gusti dei Sim vengono definiti quando si crea il Sim, quando questo diventa adolescente, con una pozione in dotazione al passaggio da bambino-adolescente o con il globo \"ReNuYu Senso\" (premio per le aspirazioni).\nLe 8 barre dei bisogni e l'Umore.\nOltre a questi avvenimenti particolari, il giocatore dovr\u00e0 occuparsi di gestire al meglio le varie giornate dei Sim, stando attento in particolare alle loro necessit\u00e0 psicofisiche:\nLa media dei bisogni rappresenta l'umore del Sim. In particolare, se la media \u00e8 negativa, il Sim si rifiuter\u00e0 di eseguire determinate azioni (di solito lo studio, la pulizia e l'attivit\u00e0 fisica). La barra a forma di clessidra accanto alle barre dei bisogni indica l'umore: se \u00e8 nella met\u00e0 superiore, allora \u00e8 buono, altrimenti \u00e8 cattivo. Quando l'aspirazione raggiunge il livello Platino, la clessidra briller\u00e0 di bianco e l'umore sar\u00e0 altissimo, anche se alcuni bisogni sono al minimo. Un altro modo per controllare l'umore \u00e8 il prisma rotante sopra la testa dei Sim, il cosiddetto \"Plumbob\": pu\u00f2 essere bianco, verde, giallo o rosso, cambiando gradualmente con l'umore o il livello aspirazione, se \u00e8 di platino.\nQuando determinati bisogni calano troppo in basso, il Sim si volter\u00e0 verso il giocatore lamentandosi in diversi modi, a seconda del bisogno. Viene anche mostrata una nuvoletta sulla testa del Sim (che pu\u00f2 avere due forme: coi bordi arrotondati se \u00e8 una piccola mancanza, coi bordi spezzati se \u00e8 un bisogno impellente) con il simbolo relativo al bisogno: una coscia di pollo e un impasto per la fame, una poltrona per il comfort, un WC per la vescica, un letto per l'energia, una TV per il divertimento (qualunque sia la personalit\u00e0), due visi per la socialit\u00e0, una doccia per l'igiene, scopetta e paletta per l'ambiente. In generale, se tre bisogni o pi\u00f9 scendono al minimo, il Sim morir\u00e0.\nMorte dei Sim.\nCon \"The Sims 2\" sono stati implementati numerosi modi per morire:\nAlcune di queste morti si possono evitare: nelle morti per Elettroshock, per Fuoco, per Congelamento o per Spavento, infatti, quello che uccide il Sim \u00e8 il calo drastico dei bisogni e porta alla morte avere i 3/4 dei bisogni al minimo. Le altre morti sono inevitabili, anche se si hanno tutti i bisogni al massimo.\nMorendo, i Sim lasciano una lapide (se posizionata all'esterno della casa) o un'urna (se all'interno). Quando muoiono di vecchiaia, questa sar\u00e0 d'oro o di platino, con sopra il simbolo della loro aspirazione. Inoltre, con l'espansione , le tombe possono essere spostate in un lotto comunitario, cos\u00ec da creare un vero e proprio cimitero.\nLa morte colpir\u00e0 solo i Sim dall'et\u00e0 adolescenziale in su, mentre i Sim allo stato infantile verranno portati via dai servizi sociali prima che ci\u00f2 accada (Fatta eccezione in alcuni casi, infatti un Sim allo stato di bambino non pu\u00f2 morire di malattia ne di fame, visto che arriveranno immediatamente i servizi sociali evitandolo, ma se questo \u00e8 vittima, ad esempio, di un incendio, pu\u00f2 morire ma, come gli altri, pu\u00f2 essere resuscitato con il premio per la carriera paranormale ma anche pagando una piccola somma il Tristo Mietitore, che dir\u00e0 che a lui piacciono bambini e non ha importanza che lo abbiate pagato poco, e lo resusciter\u00e0 normalmente, a differenza dei Sim dallo stato adolescenziale in poi che invece trasforma in Zombie se pagato male).\nFantasmi.\nI Sim morti possono anche tornare a fare visita ai vivi come fantasmi, e avranno un diverso aspetto a seconda di come sono morti e anche diversi atteggiamenti, ma tutti cercheranno di spaventare i Sim vivi. I fantasmi possono anche essere in collera con le persone che abitano nella casa.\nL'unico modo per liberarsi di un fantasma \u00e8 pulire le urne rotte, vendere le urne o tombe o spostarle in un lotto comunitario (con l'espansione ). Si pu\u00f2 anche tentare di resuscitare il morto con il premio per la carriera paranormale (con l'espansione ).\nEvitare la morte.\nPer evitare la morte dei Sim \u00e8 possibile che un altro Sim, con alti valori di relazione con il trapassato, supplichi il \"Tristo Mietitore\" quando viene a prenderne l'anima del defunto: il supplicante e il Tristo Mietitore giocheranno a morra, avendo per posta la vita del Sim morto. Se il defunto viveva in casa da solo, il Tristo Mietitore potrebbe rilassarsi, prendersi qualcosa da bere o guardare un po' di TV prima di andarsene.\nUn secondo metodo \u00e8 quello di usare il premio per la carriera Paranormale (introdotto con l'espansione \"\"), che permette al Sim di resuscitare i propri cari defunti: si tratta di un telefono con cui contattare il Tristo Mietitore, che vi chieder\u00e0 una somma in denaro. Tuttavia, pagando una somma di denaro bassa, questo li trasformerebbe in \"Zombi\" (ad eccezione dei bambini).\nLe abilit\u00e0.\nEsercitandosi con determinati oggetti un Sim pu\u00f2 migliorare le sue abilit\u00e0; l'apprendimento di queste viene indicato su una scala di 10 punti (0 = scarso, 10 = bravissimo). Esse indicano la capacit\u00e0 del Sim ad eseguire certe azioni, e influenzano quindi il tempo necessario per fare un certo compito e la sua riuscita. Per progredire nella carriera inoltre, sono richiesti un certo numero di punti abilit\u00e0. Le abilit\u00e0 primarie sono:\nUn altro modo di guadagnare punti abilit\u00e0 \u00e8 l'uso dell'\"Aspira-Sim\" (premio per le aspirazioni) che permette, se usato con un livello di aspirazione superiore a Oro, di \"aspirare\" i punti abilit\u00e0 da un altro Sim.\nPer guadagnare pi\u00f9 velocemente punti abilit\u00e0 i Sim possono usufruire del \"Cappello Pensatore\" (premio per le aspirazioni) che aumenta la velocit\u00e0 con cui vengono apprese le abilit\u00e0. Ovviamente (come tutti i premi per le aspirazioni ad eccezione delle piante dei Simoleon) deve essere usato con un livello aspirazione superiore ad Oro, altrimenti potrebbe portare alla perdita di punti abilit\u00e0 e al calo drastico di alcune barre dei bisogni.\nLe abilit\u00e0 dei bambini.\nDurante l'infanzia (corrispondente al secondo stadio di crescita, tre giorni dopo la nascita), ai Sim-bimbi devono essere insegnate tre principali abilit\u00e0, che possono essere insegnate da un adulto, un anziano o un adolescente. Queste sono: \"Camminare\", \"Parlare\" e \"Usare il vasino\".\nQueste abilit\u00e0 sono fondamentali nella vita del beb\u00e8; crescere senza averle apprese \u00e8 molto pericoloso, perch\u00e9 pu\u00f2 far diventare il Crescere una Paura, anzich\u00e9 un Desiderio. Inoltre, permettono sia al bambino sia al suo insegnante di guadagnare punti aspirazione, se questo desiderio \u00e8 attualmente tra i loro.\nUn modo per far apprendere velocemente le abilit\u00e0 ai bambini \u00e8 dargli l'apposito \"Biberon\" (premio per le aspirazioni): grazie a questo i bambini apprenderanno pi\u00f9 velocemente le loro abilit\u00e0. La velocit\u00e0 di apprendimento sar\u00e0 ulteriormente accresciuta se sono istruiti da un adulto che indossa il Cappello Pensante.\nLa Meditazione.\nCon l'acquisizione di almeno un punto di logica, cliccando sul Sim \u00e8 possibile farlo meditare (\"medita\"). Esso si metter\u00e0 in posizione \u0101sana seduta, eseguir\u00e0 diverse mudra (gesti simbolici delle mani) e reciter\u00e0 diversi mantra.\nQuando un Sim \u00e8 in meditazione, i bisogni non calano, l'invecchiamento si ferma e l'indicatore d'aspirazione non scende.\nDopo un determinato numero di ore (legato ai punti logica del sim), esso inizier\u00e0 a levitare dal terreno; successivamente esso giunger\u00e0 all'Illuminazione, accompagnata da una sorta di fiammata blu intorno al suo corpo. Una volta raggiunta l'Illuminazione, il Sim leviter\u00e0 ogniqualvolta mediti e potr\u00e0 teletrasportarsi durante la meditazione (cliccando su qualsiasi punto del terreno selezionabile; se il punto designato \u00e8 inadatto alla permanenza del Sim, esso si teletrasporter\u00e0 nuovamente al punto di partenza).\nGli stemmi dei talenti.\nA partire da , i Sim possono acquisire dei talenti nel campo del lavoro. Maggiore \u00e8 l'esperienza del Sim in un certo campo (stemma di \"bronzo\", di \"argento\" e d\"'oro\"), maggiori saranno i benefici: per esempio, creando composizioni floreali all'apposito bancone, si sbloccheranno nuovi tipi di fiori di maggior valore e cos\u00ec via.\nAltri tipi di Sim.\nOltre ai quattro tipi di pelle gi\u00e0 disponibili alla creazione del Sim (bianco, mulatto, abbronzato, nero) sono presenti altri tipi di sim segreti, ognuna portata da un'espansione:\nPersonaggi inconsueti.\nOltre ai Sims gestiti dall'intelligenza artificiale progettata da Maxis, sono presenti anche personaggi strani e decisamente fuori dai canoni, che appaiono solo in determinate circostanze (di solito negative). Alcuni di loro si presentano per aiutare un Sims, altri invece pensano solo ai loro spietati interessi.\nAlcuni giocatori hanno visto l'aspetto del personaggio (forse il presunto Humble ha voluto farsi vedere di sua spontanea volont\u00e0, da alcuni videogiocatori), mentre altri hanno semplicemente trovato il pacco in un punto del lotto, senza il mittente presente.\nCon il Christmas Party Pack \u00e8 stata introdotta la possibilit\u00e0 di fare feste natalizie e di fine anno, alle quali potrebbero partecipare:\nQuartieri.\nA differenza del gioco precedente, The Sims, nel gioco sono presenti non uno, bens\u00ec tre quartieri diversi: Bellavista, Stranizia e Verona Creek (nell'originale rispettivamente \"Pleasantview\", \"Strangetown\" e \"Veronaville\"). Ogni quartiere \u00e8 organizzato seguendo un tema particolare, una sorta di scenario all'interno del quale vanno a inserirsi le vite dei nostri Sims: tra le case gi\u00e0 presenti al momento del nostro trasloco troviamo famiglie i cui rapporti con il vicinato sono gi\u00e0 fortemente marcati, relazioni di amicizia pi\u00f9 o meno saldi, scopi e necessit\u00e0 indipendenti dalla nostra volont\u00e0. Star\u00e0 a noi cercare di inserire al meglio la nostra nuova famiglia in questo tessuto sociale, tentando magari di fare \"da cuscinetto\" per le conflittualit\u00e0 altrui o cercando di alimentarle sposando una causa piuttosto che un'altra e mostrando amicizia unicamente nei confronti di determinati Sims. Oppure, \u00e8 decidere di interpretare in prima persona le vicende di una di queste famiglie, tralasciando la possibilit\u00e0 di creare un nuovo Sim per assumere il controllo di una di queste famiglie.\nVi \u00e8 inoltre la possibilit\u00e0 di creare quartieri personalizzati, creati casualmente dal gioco, oppure creare quartieri con Simcity 4, usando una citt\u00e0 di dimensione piccola e usando solo le strade principali, e se \u00e8 pi\u00f9 grande del richiesto non lo caricher\u00e0 del tutto o affatto, e se invece sono presenti i lotti di Simcity verranno ignorati o in alcuni casi mander\u00e0 in crash il gioco. Le decorazioni di Simcity su The Sims 2 sono supportate.\nCon l'installazione delle espansioni, poi, \u00e8 possibile aggiungere delle \"estensioni\" al proprio quartiere: le universit\u00e0 con (Universit\u00e0 di Stato, Acad\u00e9mie Le Tour e Politecnico La Fiesta), il Centro Sim con , la zona commerciale Villaggio Acquablu con , ed infine le mete vacanziere Tre Laghi (tema montano), Villaggio Takemizu (tema orientale) e l'Isola Twikkii (tema tropicale) con . Altre espansioni invece aggiungono quartieri interi: Fiumefertile per , Valle dei Desideri per e Baia di Belladonna per . L'unica espansione che non ha la possibilit\u00e0 di aggiungere quartieri speciali \u00e8 .\nBellavista.\nIn questa bucolica cittadina posta di fronte a uno splendido lago, si consumano vicende che sembrano tratte dalle pi\u00f9 classiche telenovele americane.\nLa storia di Bellavista si svolge 25 anni dopo la prima comparsa del quartiere in \"The Sims\": alcune famiglie sono cambiate molto, altre si sono trasferite e hanno stravolto la vita degli abitanti.\nLa situazione delle famiglie \u00e8 la seguente:\nLa famiglia Alberghini.\nLa famiglia Alberghini \u00e8 la famiglia storica di The Sims. Dopo 25 anni, Maurizio \u00e8 invecchiato, Martina cerca l'amore della sua vita e si occupa del fratello minore, Alessandro. Manca Daniela, la moglie di Maurizio, che \u00e8 stata rapita dagli alieni sulla terrazza del fidanzato di Martina. Maurizio ormai si \u00e8 abituato alla scomparsa della moglie al punto di essersi innamorato di Dina Caliente, vedova di Luca Bianco, il fratello di Daniela.\nLa famiglia Lotario.\nDon Lotario \u00e8 il casanova di Bellavista: fidanzato con Martina Alberghini, ha una relazione con entrambe le sorelle Caliente e con la sua cameriera, Cecilia Langerak. Anche se \u00e8 fidanzato con Martina \u00e8 assolutamente terrorizzato all'idea di sposarla. A Don Lotario piaceva moltissimo Daniela Alberghini e l'ultima volta che la donna \u00e8 stata vista era proprio sulla sua terrazza.\nLa famiglia Caliente.\nLa famiglia Caliente \u00e8 composta dalle sorelle Dina e Nina. Nina \u00e8 una donna molto romantica che vede in Don Lotario la sua anima gemella, mentre Dina \u00e8 una giovane vedova arrivista e assetata di denaro, innamorata del suo ex-cognato (o forse pi\u00f9 dei suoi soldi). Dina \u00e8 anche una delle amanti di Don Lotario. Sar\u00e0 una coincidenza ma le sorelle Caliente sono arrivate a Bellavista proprio il giorno della scomparsa di Daniela.\nLa famiglia Sventura.\nLa famiglia Sventura \u00e8 composta da Luana, donna con un figlio in grembo rimasta da poco vedova in seguito al malaugurato incidente di suo marito in piscina, e dai suoi due figli, Elvis e Kevin. Elvis \u00e8 un giovane ribelle che lavora come pataccaro dopo la scuola, mentre Kevin \u00e8 un neonato. Luana vorrebbe ritrovare l'armonia perduta. Luana \u00e8 la figlia di Roberto e Silvia Antonellini, la famiglia-tutorial del gioco precedente.\nLa famiglia Bartolini.\nLa famiglia Bartolini \u00e8 composta dai coniugi Marco e Susanna e dalle loro figlie gemelle, Lilith e Angela. Marco si \u00e8 innamorato della cameriera, Cecilia Langerak, e ora \u00e8 indeciso se lasciare o no la moglie. Inoltre Lilith odia tutta la sua famiglia perch\u00e9 i suoi genitori preferiscono Angela, che odia a morte.\nLa famiglia Sognidoro.\nLa famiglia Sognidoro \u00e8 composta da Darren e da suo figlio Dirk, che ha una relazione con Lilith. Darren \u00e8 un pittore innamorato (non ricambiato) di Martina Alberghini, mentre suo figlio Dirk ha scelto di continuare a studiare per trovare la sua carriera ideale.\nStranizia.\nStranizia \u00e8 senza alcun dubbio il quartiere pi\u00f9 inconsueto di The Sims 2: case in mezzo al deserto, abitate da personaggi veramente fuori dagli schemi (compresi bizzarri Sim verdi), con un UFO precipitato nelle vicinanze.\nLa famiglia Occhiaperti.\nLa famiglia Occhiaperti \u00e8 composta da Vidcund, Pascal e Lazlo, tre fratelli che vivono in una villetta costruita vicino a tre grandi parabole. Giunti a Stranizia per scoprire la \"verit\u00e0\", hanno scrutato forse un po' troppo insistentemente il cielo dal loro terrazzo e ora ben due di loro, dopo un incontro ravvicinato con gli alieni, stanno per diventare genitori cosmici.\nLa famiglia Beaker.\nLa famiglia Beaker \u00e8 composta da Loki, Circe e Nervo Tico. Loki e Circe hanno sviluppato una strana intenzione per Nervo Tico, un giovane dall'umore particolarmente scostante e costretto a vivere in una stanza del seminterrato. Sembra che i due adulti stiano effettuando misteriosi esperimenti sul povero ragazzo, il cui padre apparentemente \u00e8 il Tristo Mietitore.\nLa famiglia Specter.\nLa famiglia Specter \u00e8 piena di misteri e segreti. Non si sa, per esempio, neanche chi sia sepolto nel loro giardino (bisogner\u00e0 attendere una visita notturna dei fantasmi che popolano il loro piccolo cimitero); anzi, si dice addirittura che non tutti i defunti siano stati sepolti nel giardino di casa.. Inoltre l'anziana Olive, ormai vicina alla morte, dovr\u00e0 decidere a chi lasciare in eredit\u00e0 il proprio patrimonio: Ofelia sta cercando, nel poco tempo rimasto, di entrare nelle grazie della zia, sempre che non si veda soffiare l'eredit\u00e0 da un personaggio misterioso..\nLa famiglia Smith.\nLa famiglia Smith \u00e8 la pi\u00f9 variegata di \"The Sims 2\": \u00e8 infatti composta da un alieno, dalla sua moglie terrestre e dai loro figli \"misti\". Tecnico di Impollinazione 9, dopo aver lavorato molto, pu\u00f2 ora finalmente godersi una merita pensione, e ha scelto come residenza il nostro pianeta. Si \u00e8 sposato con Jenny e il matrimonio va a gonfie vele, seppure il loro figlio maggiore Johnny ha qualche problema di integrazione per via della sua pelle verde.\nLa famiglia Grunt.\nLa famiglia Grunt vive in una casa organizzata in maniera marziale ed \u00e8 composta solamente da uomini. Il Generale Buzz ha trasformato il giardino di casa in un percorso di guerra d'addestramento e tutti, dal capofamiglia al figlio pi\u00f9 piccolo, devono impegnarsi in questa attivit\u00e0. Non c'\u00e8 da stupirsi quindi che, con una simile educazione, il primogenito aneli a seguire le gesta del padre intraprendendo la carriera militare.\nVerona Creek.\nVerona Creek \u00e8 un quartiere di indubbia ispirazione Shakespeariana: dal nome stesso, che rievoca la citt\u00e0 di Romeo e Giulietta, ai cognomi delle famiglie che vi abitano.\nLa famiglia Montreschi.\nLa famiglia Montreschi \u00e8 da anni in contrasto coi Cappelletti, a causa di un'antica disputa che ha diviso Patrizio e Consort. Tuttavia Romeo, gran rubacuori, \u00e8 innamorato di Giulietta Cappelletti, e far accettare la sua ultima conquista all'anziano nonno Patrizio richieder\u00e0 senz'altro molta diplomazia. Mercuzio potr\u00e0 ovviamente aiutare Romeo a riuscire nell'impresa, sempre che non cadr\u00e0 nelle provocazioni di Tibaldo Cappelletti.\nLa famiglia Cappelletti.\nLa famiglia Cappelletti \u00e8 da anni in contrasto coi Montreschi, e Consort non sembra di certo incline ad accettare Romeo, nipote del \"nemico\" Patrizio, come pretendente di Giulietta. Questa alimenta la sua relazione clandestina tenendo all'oscuro il nonno, che sar\u00e0 per\u00f2 prontissimo a redarguire i due giovani ogni qual volta si abbandoneranno ad effusioni troppo evidenti.\nLa famiglia Sognodestate.\nLa famiglia Sognodestate \u00e8 molto serena \u00e8 pu\u00f2 contare su un \"look\" molto particolare (trucco corporeo sul viso ed orecchie elfiche). L'amore sembra pervadere ogni momento della sua esistenza: Oberon \u00e8 pronto a proporre a Titania una relazione stabile e duratura, mentre Puck cerca con insistenza di stringere un legame con Ermia Cappelletti.\nCase e arredamento.\nI lotti sono suddivisi inizialmente all'interno dei tre quartieri preimpostati di \"Bellavista\", \"Stranizia\" e \"Verona Creek\", e altri 3 con le relative espansioni (Baia di Belladonna, Valle dei Desideri e Fiumefertile) ognuno con un ruolo nella storia del quartiere. Il giocatore pu\u00f2 anche aggiungere nuovi quartieri, scaricandoli o creandoli con l'aiuto di SimCity 4. I quartieri possono essere decorati a piacimento con alberi, fari, sassi, edifici non accessibili, ed altro. Oltre ai lotti residenziali, sono presenti nei quartieri anche vari lotti commerciali, in cui i Sim possono recarsi a fare shopping o ad incontrare gli amici. Con l'espansione University e stato aggiunto il quartiere universitario, accessibile solo iscrivendosi all'universit\u00e0, con dormitori e club segreti, con \"Nightlife e stato aggiunto\" il centro della citt\u00e0 dove si trovano lotti commerciali di tutti i tipi, e con \"Funky Business\" la zona commerciale. Inoltre con Bon Voyage sono state aggiunti 3 quartieri per andare in vacanza.\nLe case possono essere modificate o interamente create dal giocatore attraverso la modalit\u00e0 \"Costruisci\". Si possono collocare fondamenta, muri, porte e finestre, pavimentazioni e scale, a piacimento. L'esterno pu\u00f2 essere arricchito da recinzioni, cancelli, alberi, cespugli, fiori, laghi, fontane e piscine, e, possedendo l'espansione \"Nightlife\", anche da vialetti per parcheggiare la macchina, mentre con l'espansione \"Seasons\" i Sim possono anche crearsi un orto ed avere alberi da frutta. La casa pu\u00f2 avere pi\u00f9 piani (al contrario che in The Sims, dove al massimo le case erano di due piani) e pu\u00f2 essere formata anche da varie strutture disgiunte.\nTuttavia, riprodurre case esistenti realmente nel mondo dei Sim pu\u00f2 essere molto impegnativo, a causa di varie restrizioni, come l'impossibilit\u00e0 di utilizzare lo spazio sottostante le scale. Alcune \"cheats\" permettono una maggiore libert\u00e0 nella costruzione, ma potrebbero creare alcuni errori nel gioco.\nNella modalit\u00e0 \"Compra\", pu\u00f2 essere arredato a piacimento l'interno e l'esterno del lotto, con un gran numero di oggetti, dagli elettrodomestici ai tavoli, dalle decorazioni ai computer, dalle lampade ai sanitari. Durante questa modalit\u00e0, il gioco \u00e8 in pausa. Per ottenere una buona casa, oltre al fine estetico, bisogna tener conto dei soldi a disposizione e degli attributi di ogni oggetto. Esistono infatti numerosi oggetti con la stessa funzione, ma con un diverso aspetto, un diverso prezzo e soprattutto delle differenti statistiche: ad esempio, un forno costa di pi\u00f9 ed \u00e8 pi\u00f9 ingombrante di un fornetto a micro-onde, ma produrr\u00e0 cibi pi\u00f9 nutrienti.\nNella modalit\u00e0 \"Costruisci\" si possono creare muri, porte, finestre e altre cose necessarie quando si vuole costruire una casa da zero. Inoltre si possono creare altri oggetti superlflui come camini, piscine e ascensori (che possono essere sostituiti dalle scale).\nI vari oggetti in modalit\u00e0 \"Compra\" possono essere raggruppati secondo la modalit\u00e0 (predefinita) per funzione (\"Superfici\", \"Decorazioni\", \"Elettrodomestici\", e altro), oppure a seconda della stanza in cui sono pi\u00f9 adatti. Viene inoltre data la possibilit\u00e0 al giocatore di creare raccolte personalizzate di oggetti, in modo da ritrovare facilmente forniture simili o che comunque si abbinino bene fra di loro. Esistono numerosi siti internet non ufficiali, alcuni dei quali a pagamento, che contengono oggetti aggiuntivi.\nEspansioni.\nCome il predecessore (in cui le espansioni sono arrivate a 7), anche per \"The Sims 2\" sono state pubblicate ben 8 espansioni. Vengono pubblicate a cadenza semi-regolare, ogni 6 mesi circa, a un prezzo pi\u00f9 basso rispetto al gioco base. Le espansioni possono essere installate in qualsiasi ordine e non \u00e8 necessario possederle tutte per continuare a giocare, ma una volta installate, serve il CD dell'ultima espansione per giocare. Contengono vari oggetti aggiuntivi (solitamente un centinaio) e alcune funzioni addizionali.\nOgni espansione sviluppata \u00e8 stata caratterizzata dall'introduzione di una nuova razza (vedi sopra). Nessuna di queste razze pu\u00f2 essere creata direttamente dal giocatore: in seguito ad eventi particolari nascono Alieni e vengono costruiti Robot, oppure un Sim gi\u00e0 esistente pu\u00f2 venire trasformato in un'altra delle razze.\nBonus Pack.\nOltre alle espansioni, a partire dall'anno 2005, nuovi oggetti a tema sono contenuti nei cosiddetti \"Bonus Pack\", delle mini-espansioni che non includono nuove funzionalit\u00e0 ma solo nuovi oggetti e vestiti. Ne sono stati pubblicati in tutto dieci: \"Christmas Party Pack\", \"Family Fun\", \"Glamour Life\", \"2006 Christmas\", \"Celebration!\", \"H&amp;M Fashion\", \"Teen Style\", \"Kitchen &amp; Bath Interior Design\", \"IKEA Home\" e \"Mansion &amp; Garden\".\nSimPe.\nIl SimPE \u00e8 un editor freeware per \"The Sims 2\", utile per fare modifiche e costruire nuovi oggetti. Questo programma offre un'interfaccia utente relativamente semplice e molte possibilit\u00e0, tuttavia pu\u00f2 causare (se male utilizzato) conflitti ed errori nel gioco. Essendo un programma di terze parti, non \u00e8 supportato dai produttori del gioco originale. Di questo programma ne \u00e8 stata creata anche una versione dedicata a The Sims 3."}
{"id": "1488360", "revid": "1543377", "url": "https://it.wikipedia.org/wiki?curid=1488360", "title": "Museo dell'Alto Medioevo (Ascoli Piceno)", "text": "Il Museo dell'Alto Medioevo \u00e8 un museo appartenente alla rete dei musei civici della citt\u00e0 di Ascoli Piceno. Dopo una provvisoria apertura presso la \"Sala dei Mercatori\" al pianterreno del Palazzo del Municipio nella Piazza Arringo, nel 2014 \u00e8 stato effettuato lo spostamento nella sede definitiva del Polo museale Forte Malatesta.\nCollezioni.\nIl Museo dell'Alto Medioevo \u00e8 composto principalmente dai corredi in oro di due delle circa 260 tombe longobarde scoperte nel 1893 presso la necropoli di Castel Trosino, in territorio ascolano.\nIl materiale rinvenuto in 237 tombe delle 260 scoperte fu trasferito al Museo Nazionale dell'Alto Medioevo di Roma. Gran parte del materiale delle restanti tombe si trova tuttora nei depositi del Museo archeologico statale di Ascoli Piceno e nel Museo archeologico nazionale delle Marche di Ancona. \nLe due tombe esposte (la numero 90 e la numero 115 nella classificazione del Museo Nazionale dell'Alto Medioevo di Roma) sono rappresentative dei pi\u00f9 bei corredi tra quelli rinvenuti nella necropoli di Castel Trosino dove nelle tombe femminili sono stati ritrovati in special modo accessori d'abito quali fibule, fibbie, collane, orecchini d'oro, amuleti, gioielli ed oggetti di qualit\u00e0, guarnizioni di calze e scarpe ed oggetti d'uso quotidiano, come arnesi da lavoro, pettini, recipienti di vetro o di ceramica cofanetti d'avorio e pissidi di bronzo, questi forse utilizzati come reliquiari, mentre nelle tombe maschili sono stati ritrovati lance, scudi, elmi, frecce, corazze e altri accessori per cavalcare.\nOltre alle due tombe nel Museo sono esposti in alcune vetrine perimetrali gli oggetti ritrovati nell'ultimo scavo effettuato dalla Soprintendenza per i beni Archeologici delle Marche nel 2001. Tra questi uno splendido anello d'oro massiccio con incastonata una pietra azzurra raffigurante una coppia di buoi in bassorilievo.\nPremio nazionale Francovich.\nNel 2020, il Museo dell'alto medioevo si aggiudica il premio nazionale \"Riccardo Francovich\", istituito nel 2013 e conferito dal presidente della SAMI - Societ\u00e0 degli Archeologi Medievisti Italiani, il Professor Paul Arthur.\nL'accordo tra il Ministero dei Beni Culturali e il Comune di Ascoli Piceno.\nIl 14 febbraio 2003 \u00e8 stata firmata una convenzione, tra il Ministero dei Beni Culturali di Roma rappresentato dalla Soprintendenza per i beni archeologici di Ostia ed il Comune di Ascoli Piceno rappresentato dall'Assessorato alla cultura, nella quale si affida a quest'ultimo il deposito quinquennale di corredi della necropoli longobarda di Castel Trosino conservati nel Museo nazionale dell'Alto Medioevo per l'esposizione nel Museo di Forte Malatesta di Ascoli Piceno.\nIl 15 dicembre 2004 viene firmata una nuova convenzione tra gli stessi soggetti che, \"visto il protrarsi dei lavori per la musealizzazione del Forte Malatesta\", prevede che \"i materiali longobardi siano esposti temporaneamente nella \"Sala dei Mercatori\" all'interno del Palazzo Comunale\"."}
{"id": "1488362", "revid": "33751", "url": "https://it.wikipedia.org/wiki?curid=1488362", "title": "Sergi Barju\u00e1n", "text": ""}
{"id": "1488364", "revid": "30274", "url": "https://it.wikipedia.org/wiki?curid=1488364", "title": "C&amp;T Calendar", "text": ""}
{"id": "1488367", "revid": "666668", "url": "https://it.wikipedia.org/wiki?curid=1488367", "title": "KMF Mungosi", "text": "Il Klub Malog Fudbala Mungosi \u00e8 una squadra serba di calcio a 5 con sede a Belgrado.\nStoria.\nAttivo gi\u00e0 durante gli anni '70, ma registrato ufficialmente nel 1985, il KMF Mungosi \u00e8 la squadra di calcio a 5 pi\u00f9 antica della Serbia. Nel 1998 cambi\u00f2 la denominazione in Tempo Kompany e quindi, nel 2003, in KMF Marbo per ragioni di sponsorizzazione. Con quest'ultima denominazione la squadra ha vinto gli unici tre campionati organizzati dalla defunta confederazione serbo-montenegrina. Dalla stagione 2006-2007 ha disputato la massima divisione del campionato serbo, di cui ha vinto la prima edizione assoluta. La parentesi marchiata \"Marbo\" sar\u00e0 la pi\u00f9 ricca di successi per la societ\u00e0 che gi\u00e0 nel 2008, in difficolt\u00e0 economiche, realizza una fusione con i concittadini dell'Intermezzo. Cinque anni pi\u00f9 tardi la societ\u00e0 viene assorbita dal SAS Zrenjanin, cessando l'attivit\u00e0 sportiva. Un anno pi\u00f9 tardi, su iniziativa dell'ex capitano Aca Kova\u010devi\u0107, la societ\u00e0 viene rifondata adottando il nome originario KMF Mungosi."}
{"id": "1488376", "revid": "729019", "url": "https://it.wikipedia.org/wiki?curid=1488376", "title": "U.S. Route 3", "text": "La U.S. Route 3 \u00e8 una strada statunitense di carattere nazionale che corre dal suo termine meridionale a Cambridge (MA) fino al suo termine settentrionale vicino al Terzo Lago Connecticut al confine canadese, dove continua col nome di Qu\u00e9bec Autoroute 257."}
{"id": "1488377", "revid": "287204", "url": "https://it.wikipedia.org/wiki?curid=1488377", "title": "Primera Divisi\u00f3n 1912 (FAF)", "text": "La Primera Divisi\u00f3n 1912, organizzata dalla Federaci\u00f3n Argentina de Football, fu vinta dal Porte\u00f1o.\nClassifica finale.\nSpareggio.\nLa partita venne sospesa all'87\u00b0 per l'abbandono di alcuni giocatori dell'Independiente. Venne assegnata la vittoria a tavolino al Porte\u00f1o che vinse cos\u00ec il suo primo campionato."}
{"id": "1488380", "revid": "21880", "url": "https://it.wikipedia.org/wiki?curid=1488380", "title": "Pinguicula grandiflora", "text": "Pinguicula grandiflora Lam. 1789 \u00e8 una pianta carnivora appartenente alla famiglia Lentibulariaceae.\nMorfologia.\nPresenta delle foglie di forma ovale, lanceolate che presentano sulla superficie delle ghiandole invisibili ad occhio nudo e che secernono un liquido vischioso atto a catturare gli insetti.\nIn inverno formano degli \"ibernacoli\" per proteggersi dal freddo.\nLa fioritura avviene in primavera ed i fiori sono di colore viola.\nDistribuzione e habitat.\nVive sui monti Giura della Francia nord-orientale, sui Pirenei in Spagna, in Irlanda e sulle Alpi svizzere e italiane.\nSi accresce su suoli calcarei ed argillosi."}
{"id": "1488384", "revid": "30274", "url": "https://it.wikipedia.org/wiki?curid=1488384", "title": "Numero d'oro (calendario)", "text": ""}
{"id": "1488386", "revid": "124843910", "url": "https://it.wikipedia.org/wiki?curid=1488386", "title": "Nazionale Under-21 di calcio di San Marino", "text": "La Nazionale sammarinese di calcio Under-21 \u00e8 la rappresentativa calcistica Under-21 della Repubblica di San Marino ed \u00e8 posta sotto l'egida della Federazione Sammarinese Giuoco Calcio.\nStoria.\nL'Under-21 sammarinese, essendo una delle compagini pi\u00f9 deboli a livello europeo, non ha mai partecipato alle fasi finali del Campionato europeo Under-21 che si tiene ogni due anni, ma solamente alle qualificazioni. In questa manifestazione i \"Titani\" hanno giocato 65 partite (con 3 vittorie, di cui 2 ottenute a tavolino, 3 pareggi e pi\u00f9 di 60 sconfitte). Da ricordare che il 2 giugno 2012, la nazionale del Titano \u00e8 riuscita a collezionare il primo punto nella storia delle qualificazioni, grazie ad un pareggio per 0-0 ottenuto contro la ; mentre la prima vera vittoria ottenuta sul campo \u00e8 arrivata il 6 settembre 2013 contro il , per 1-0 grazie al gol di Juri Biordi. Dopo un cambio di guida tecnica (da Manzaroli a Papini) la nazionale Under 21 del Titano ottiene un altro risultato positivo il 5 marzo 2014: pareggio per 0-0 in casa con i pari et\u00e0 della . Questo porta a 4 il bottino dei punti raccolti dalla nazionale nel cammino verso gli europei di categoria del 2015, cosa mai riuscita fino a quel momento a nessuna selezione del Titano. In seguito arriver\u00e0 anche un ottimo pareggio in Estonia, nel 2015. \nRosa attuale.\nLista dei 20 convocati dal CT Fabrizio Costantini per le sfide di qualificazione all'Europeo 2019 contro Croazia e Repubblica Ceca dell'8 e 11 novembre 2017.\n\"Statistiche aggiornate all'11 novembre 2017.\"\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "1488391", "revid": "599013", "url": "https://it.wikipedia.org/wiki?curid=1488391", "title": "Scott Smart", "text": "Carriera.\nPrima di dedicarsi al motomondiale, vinse il campionato Superteen nel 1994 e, tre anni pi\u00f9 tardi, il campionato britannico 250. Dopo aver partecipato per tre anni, come wild card al GP di Gran Bretagna, gareggia continuativamente nel motomondiale 1998 e 1999, dapprima nella classe 500 a bordo di una Honda NSR 500 V2 del team Millar Honda Britain e in seguito nella classe 250 guidando una Aprilia.\nDurante gli stessi anni, nel 1997, nel 2001 e nel 2002, partecipa anche a quattro gare del campionato mondiale Supersport, dapprima su una Ducati, in seguito su Suzuki e Honda.\nNel 2003 partecipa alla sua prima stagione completa nel campionato britannico Superbike, concludendo nono, spesso tra i primi 10 sia in qualifica che in gara e ottenne due partenze in prima fila. L'anno successivo ottiene tre vittorie e conclude quarto. In questi due anni ha gareggiato per il team Hawk Kawasaki e per il Rizla Suzuki nel 2005, con compagno di squadra il campione in carica John Reynolds. Attriti con la squadra per\u00f2 lo costringono a lasciarla a met\u00e0 stagione e va a correre per il team Vivaldi. Nel 2006 ottiene la vittoria nella rocambolesca gara 3 di Donington Park ma in seguito subisce una frattura al polso. Ritorna a correre nel BSB, giungendo 6\u00ba in gara 1. Nel 2007 ritorna nel team Hawk Kawasaki."}
{"id": "1488398", "revid": "767487", "url": "https://it.wikipedia.org/wiki?curid=1488398", "title": "M\u00e2r\u0219a", "text": "M\u00e2r\u0219a \u00e8 un comune della Romania di 2.779 abitanti, ubicato nel distretto di Giurgiu, nella regione storica della Muntenia."}
{"id": "1488408", "revid": "105741178", "url": "https://it.wikipedia.org/wiki?curid=1488408", "title": "Sequestro Panattoni", "text": "Il sequestro Panattoni \u00e8 un caso di rapimento avvenuto in Lombardia nel 1973. Il caso fece scalpore perch\u00e9, per la seconda volta in Italia, dopo il caso Lavorini del 1969, vittima del rapimento fu un bambino, Mirko Panattoni, nato a Bergamo nel 1965 in una famiglia di ristoratori.\nStoria.\nMirko fu rapito la mattina del 21 maggio 1973, davanti alla sua scuola di Bergamo.\nIl sequestro dur\u00f2 poco pi\u00f9 di due settimane: il bambino fu liberato, infatti, il 7 giugno successivo, a Pontida, in cambio di un riscatto di 300 milioni di lire versato dal padre. La madre, parlando alla televisione con Mirko in braccio, dichiar\u00f2 di sentirsi \"la mamma pi\u00f9 felice del mondo\".\nIl deposito di un'ingente somma di denaro presso una banca fece sospettare agli inquirenti che potesse trattarsi dei soldi del riscatto, ma si scopr\u00ec che si trattava di denaro collegato a una bancarotta fraudolenta. Le indagini furono svolte da Domenico Migliorini, che sarebbe poi stato questore di Roma durante il sequestro di Aldo Moro.\nI sequestratori non furono mai presi.\nDopo la liberazione Mirko fu ricevuto da papa Paolo VI.\nOggi Mirko Panattoni vive a Bergamo, dove svolge la stessa professione dei genitori, gestendo un prestigioso ristorante."}
{"id": "1488409", "revid": "767487", "url": "https://it.wikipedia.org/wiki?curid=1488409", "title": "Suprema confessione", "text": "Suprema confessione \u00e8 un film del 1956 diretto da Sergio Corbucci.\nTrama.\nLa moglie di un direttore d'orchestra dal passato burrascoso accetta di incontrare un ricattatore in un albergo. La donna rifiuta di concedersi all'uomo, che muore cercando di fuggire dalla polizia, sopraggiunta nel frattempo. Il marito per\u00f2 non ha pi\u00f9 fiducia in lei. Una malattia del figlioletto riavviciner\u00e0 i due sposi.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", molto in voga tra il pubblico italiano negli anni del secondo dopoguerra (1945-1955), in seguito ribattezzato dalla critica con il termine \"neorealismo d'appendice\"."}
{"id": "1488414", "revid": "136053", "url": "https://it.wikipedia.org/wiki?curid=1488414", "title": "Arabona", "text": ""}
{"id": "1488418", "revid": "110157", "url": "https://it.wikipedia.org/wiki?curid=1488418", "title": "Ultimo volo", "text": "Ultimo Volo - Orazione civile per Ustica \u00e8 un album di Pippo Pollina.\nInfo.\nMusica, testi di canzoni e monologhi di Pippo Pollina.\nArrangiamenti e orchestrazioni di Peter George Rebeiz. Rilettura e correzione testi di Sebastiano Gulisano.\nRegistrato dal vivo il 27 giugno 2007 al Teatro Manzoni di Bologna in occasione dell'inaugurazione del Museo per la Memoria della Strage di Ustica.\nNel 2010 l'album \u00e8 stato ripubblicato e venduto assieme a \"Novembre\", del poeta Domenico Cipriano, silloge dedicata al terremoto dell'Irpinia del 1980.\nMusicisti.\nPalermo Acoustic Quartet:"}
{"id": "1488420", "revid": "767487", "url": "https://it.wikipedia.org/wiki?curid=1488420", "title": "Mihai Bravu (Giurgiu)", "text": "Mihai Bravu \u00e8 un comune della Romania di 2.514 abitanti, ubicato nel distretto di Giurgiu, nella regione storica della Muntenia."}
{"id": "1488426", "revid": "47767", "url": "https://it.wikipedia.org/wiki?curid=1488426", "title": "Truman", "text": ""}
{"id": "1488427", "revid": "767487", "url": "https://it.wikipedia.org/wiki?curid=1488427", "title": "Il ragazzo dal cuore di fango", "text": "Il ragazzo dal cuore di fango, noto anche come Giovent\u00f9 disperata (\"\u00c1ngeles sin cielo\") \u00e8 un film del 1957 diretto da Sergio Corbucci e Carlos Ar\u00e9valo."}
{"id": "1488429", "revid": "767487", "url": "https://it.wikipedia.org/wiki?curid=1488429", "title": "Ogrezeni", "text": "Ogrezeni \u00e8 un comune della Romania di 4.571 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: Hobaia e Ogrezeni."}
{"id": "1488430", "revid": "1649409", "url": "https://it.wikipedia.org/wiki?curid=1488430", "title": "Sergej Nikolaevi\u010d Lebedev", "text": "Biografia.\nIl 20 maggio 2000 \u00e8 divenuto direttore della Slu\u017eba Vne\u0161nej Razvedki (SVR) cio\u00e8 il \"Servizio di Intelligence Internazionale\" russo.\nIl 5 ottobre 2007 \u00e8 stato eletto presidente della Comunit\u00e0 degli Stati Indipendenti, andando a sostituire Vladimir Ru\u0161ailo.\nLebedev si diplom\u00f2 nel 1970 a \u010cernihiv, presso una sede distaccata dell'Istituto Politecnico di Kiev. Nel 1978 si laure\u00f2 con lode all'Accademia Diplomatica del Ministero degli Esteri sovietico; parla correntemente inglese e tedesco.\nEgli incominci\u00f2 la sua carriera, dopo aver servito l'esercito nei primi anni settanta, quando nel 1975 entra nel KGB. Come riportano alcuni giornalisti, sembrerebbe che sia divenuto poi capo del SVR in quanto Putin voleva un personaggio che lui conoscesse e che ci fosse in confidenza, infatti i due si conoscevano da quando lavoravano nella Germania dell'Est per il KGB."}
{"id": "1488432", "revid": "1543377", "url": "https://it.wikipedia.org/wiki?curid=1488432", "title": "Giuseppe Cambiaghi", "text": "Biografia.\nNato nel 1851, figlio di un parrucchiere e di un'operaia, Giuseppe Cambiaghi comincia a lavorare all'et\u00e0 di quattordici anni nel cappellificio Valera.\nEra quella l'epoca in cui fiorivano varie iniziative industriali nel settore dei cappellifici a Monza, citt\u00e0 che presto ne era diventata il centro pi\u00f9 importante in Italia. Il giovane operaio si fa presto notare per le sue capacit\u00e0 e diventa responsabile del magazzino.\nPresto per\u00f2 matura in lui l'idea di mettersi in proprio: nel 1879, con altri soci, affitta una piccola fabbrica di cappelli semilavorati e si d\u00e0 da fare per svilupparla. Prosperando negli affari trasferisce l'attivit\u00e0 in uno spazio pi\u00f9 ampio, nella zona monzese di Porta Lodi: il complesso \u00e8 pi\u00f9 moderno ed esegue il ciclo completo di produzione di cappelli.\nLa produzione annua cresce dai trecentomila cappelli ai tre milioni, con esportazioni in America Latina, Australia, Estremo Oriente.Impiega una forza lavoro di mille operai, costruendo per loro case allo \"Spalto Piodo\", istituendo in fabbrica corsi di economia domestica per le figlie degli operai, una casa di riposo, una residenza per le vacanze e provvidenze per le operaie in maternit\u00e0 \nRiposa al Cimitero urbano di Monza.\nDi lui rimane un ritratto eseguito dal pittore monzese Emilio Parma nella quadreria dei benefattori dell'Ospedale San Gerardo di Monza."}
{"id": "1488433", "revid": "599013", "url": "https://it.wikipedia.org/wiki?curid=1488433", "title": "Felisberto Teixeira", "text": "Carriera.\nLa sua prima presenza sulle scene internazionali del motomondiale, quale wild card, risale al Gran Premio motociclistico di Spagna 1998, nella classe 500 in sella ad una Honda NSR 500 V2 del team Shell Advance Racing.\nNel 1999 partecipa assiduamente al campionato mondiale Supersport con una Honda CBR 600F del team Honda Portugal Galp. Delle nove gare in cui \u00e8 iscritto riesce a qualificarsi solo a tre, non riuscendo mai ad ottenere punti per la graduatoria piloti.\nRitorna nel motomondiale nel 2000, in occasione del GP del Portogallo, questa volta in classe 250 guidando una Yamaha. Anche in questa occasione, cos\u00ec come in tutte le gare iridate a cui ha preso parte, non ha conquistato punti validi per la classifica."}
{"id": "1488434", "revid": "599013", "url": "https://it.wikipedia.org/wiki?curid=1488434", "title": "F\u00e1bio Bilica", "text": "Il nome Bilica deriva dal fatto che da piccolo fosse vorace dei \"bilicas\" (lecca lecca).\nCarriera.\nClub.\nIn Italia.\nGiunse in Italia nel gennaio 1998, distinguendosi tra le file del Venezia all'epoca guidato da Walter Novellino. Il 24 gennaio 1999, nella gara contro il Bari, fu l'unico ad abbracciare il connazionale Tuta dopo la rete che diede il successo ai lagunari. Il 7 novembre successivo subentr\u00f2 come portiere nell'incontro con il Milan parando un rigore a \u0160ev\u010denko, senza per\u00f2 evitare il conseguente gol dei rossoneri. Nell'autunno 2001 fu protagonista di un fatto controverso giacch\u00e9 Roberto Baggio, allora calciatore del Brescia, denunci\u00f2 di aver ricevuto dal brasiliano minacce di violenza fisica: comparso davanti all'ufficio federale per le indagini, non sub\u00ec provvedimenti riconciliandosi addirittura con Baggio.\nDopo aver iniziato la stagione 2002-2003 tra le file del Palermo con 12 presenze in Serie B, a gennaio del 2003 fu ceduto proprio ai lombardi del Brescia, trasferendosi poi all'Ancona: all'esordio fu espulso per reciproche scorrettezze con Paolo Maldini, nella sfida casalinga contro il Milan. In maglia dorica realizz\u00f2 invece l'unico gol in Serie A, nel pareggio contro il Modena del 20 settembre 2003.\nGr\u00eamio.\nDopo la retrocessione della squadra marchigiana al termine del campionato 2003-04, torn\u00f2 in patria al Gr\u00eamio. L'esperienza dur\u00f2 pochi mesi per via del comportamento del calciatore, venuto persino alle mani con il tecnico Cl\u00e1udio Duarte.\nRitorno in Europa.\nPass\u00f2 quindi al Colonia in Germania e poi all'Istres in Ligue 2 in Francia.\nNella stagione 2007-2008 fu la volta dell'Universitatea Cluj in Romania, mentre nel giugno 2008 pass\u00f2 al Sivasspor in Turchia. Nel 2009 si trasfer\u00ec al Fenerbah\u00e7e in uno scambio che vide andare il calciatore turco Yasin \u00c7akmak al Sivasspor. Alla sua seconda stagione nella squadra vinse il campionato, mentre nel 2011-2012 vinse la coppa nazionale.\nNel luglio 2012 pass\u00f2 al Elaz\u0131\u011fspor, restando in Turchia fino al 2015.\nRitorno in Brasile.\nDal 2016 torn\u00f2 a giocare in Brasile, nei campionati minori.\nNazionale.\nBilica totalizz\u00f2 tra il 1998 ed il 2000 16 presenze e 2 gol con la maglia della Nazionale olimpica brasiliana. Partecip\u00f2 ai Giochi Olimpici di Sydney nel 2000 in una rosa che vedeva la presenza, tra gli altri, dei nomi di Ronaldinho, Alex e L\u00facio."}
{"id": "1488435", "revid": "767487", "url": "https://it.wikipedia.org/wiki?curid=1488435", "title": "Oinacu", "text": "Oinacu \u00e8 un comune della Romania di 3.692 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Brani\u0219tea, Comasca, Oinacu."}
{"id": "1488438", "revid": "767487", "url": "https://it.wikipedia.org/wiki?curid=1488438", "title": "Prundu (Giurgiu)", "text": "Prundu \u00e8 un comune della Romania di 4.496 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: Prundu e Puieni."}
{"id": "1488439", "revid": "136053", "url": "https://it.wikipedia.org/wiki?curid=1488439", "title": "San Clemente a Casauria", "text": ""}
{"id": "1488440", "revid": "237256", "url": "https://it.wikipedia.org/wiki?curid=1488440", "title": "Sergei Lebedev", "text": ""}
{"id": "1488441", "revid": "136053", "url": "https://it.wikipedia.org/wiki?curid=1488441", "title": "Casauria", "text": ""}
{"id": "1488442", "revid": "767487", "url": "https://it.wikipedia.org/wiki?curid=1488442", "title": "Giuseppe Canini", "text": "Carriera.\nGiocatore.\nClub.\nCanini, di professione insegnante di educazione fisica, milit\u00f2 nella sua carriera da calciatore nel Tre Fiori, nell'A.C. San Marino (l'attuale San Marino Calcio) e nella compagine italiana dell'Ospedaletto.\nNazionale.\nVanta una presenza in Nazionale ottenuta nella prima partita semi-ufficiale della selezione, contro la formazione olimpica canadese, terminata 0-1 per i nordamericani.\nVenne inoltre convocato per i Giochi del Mediterraneo del 1987, disputati in Siria, senza scendere mai in campo.\nAllenatore.\nCanini intraprese in seguito la carriera da allenatore, partendo dalla panchina delle giovanili dell'A.C. San Marino, del Tre Fiori e del Cosmos. In seguito divenne assistente delle Nazionali under 16 e 21, commissario tecnico della Nazionale under 18 ed infine, dal 1992, c.t. della rappresentativa under 21ma sempre con scarsi risultati.\nChiamato alla guida del Pennarossa, riusc\u00ec a condurre i biancorossi ma con poco successo, agli inizi degli anni 2000. Nel 2006 abbandon\u00f2 la panchina del club, per dedicarsi nuovamente alla Nazionale under 21 come accompagnatore."}
{"id": "1488447", "revid": "767487", "url": "https://it.wikipedia.org/wiki?curid=1488447", "title": "Putineiu (Giurgiu)", "text": "Putineiu \u00e8 un comune della Romania di 2.734 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Hodivoaia, Putineiu, Vieru."}
{"id": "1488450", "revid": "287204", "url": "https://it.wikipedia.org/wiki?curid=1488450", "title": "Copa Campeonato 1914", "text": "La Copa Campeonato 1914, organizzata dalla Asociaci\u00f3n Argentina de Football, si concluse con la vittoria del Racing Club."}
{"id": "1488452", "revid": "287204", "url": "https://it.wikipedia.org/wiki?curid=1488452", "title": "Primera Divisi\u00f3n 1913 (Argentina)", "text": "Nel 1913 si disputarono due campionati di calcio argentini: la \"Coppa Campeonato\", organizzata dalla \"Asociaci\u00f3n Argentina de Football\", e la \"Primera Division\", organizzata dalla \"Federaci\u00f3n Argentina de Football\".\nLa Coppa Campeonato venne vinta dal Racing Club mentre la Primera Division dall'Estudiantes.\nCoppa Campeonato.\nSecondo turno.\nGruppo A.\nSpareggio"}
{"id": "1488457", "revid": "767487", "url": "https://it.wikipedia.org/wiki?curid=1488457", "title": "R\u0103suceni", "text": "R\u0103suceni \u00e8 un comune della Romania di 2.498 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: Carapancea, Cucuruzu, R\u0103suceni, Satu Nou."}
{"id": "1488458", "revid": "287204", "url": "https://it.wikipedia.org/wiki?curid=1488458", "title": "Rasuceni", "text": ""}
{"id": "1488459", "revid": "834739", "url": "https://it.wikipedia.org/wiki?curid=1488459", "title": "Aniceto (liberto)", "text": "Di lui poco si sa ma doveva essere una persona di una certa cultura se da liberto gli fu affidato il compito di precettore del giovane Lucio Domizio Enobarbo. \nNel 49, con l'ingresso di Agrippina, gi\u00e0 madre di Nerone, nella corte di Claudio in qualit\u00e0 di moglie dell'anziano imperatore, il controllo dell'educazione spirituale e politica di Nerone fu affidato al filosofo Lucio Anneo Seneca e ad Afranio Burro, prefetto del pretorio.\nAniceto divenne prefetto della flotta di Miseno, una delle due flotte perennemente attive - l'altra era di stanza a Ravenna.\nNel 59 Aniceto uccise Agrippina che stava tramando per riconquistare almeno parte del potere sul figlio (e quindi su Roma), potere che le stava sfuggendo di mano dopo l'ingresso di Poppea nella corte romana.\nSempre a causa di Poppea, che Nerone voleva sposare legalmente, fu chiesta la collaborazione di Aniceto per infangare l'immagine della legittima moglie dell'imperatore, Claudia Ottavia, figlia dell'imperatore Claudio e della sua terza moglie Valeria Messalina. Nerone\nUna relazione fra un liberto, un ex-schiavo, e l'imperatrice avrebbe permesso il divorzio di Nerone da Claudia Ottavia e spianato la strada a Poppea. Aniceto non dovette nemmeno porre mano alla spada. \"Confess\u00f2\" di aver avuto una relazione con Claudia Ottavia - che fu esiliata, richiamata a Roma a furor di popolo e infine uccisa -.\nProbabilmente per queste benemerenze guadagnate presso Nerone, e per evitare pericoli a causa dei suoi servizi (e quindi dei suoi poteri ricattatori), Aniceto si trasfer\u00ec in Sardegna dove visse negli agi e lontano dalla corte."}
{"id": "1488463", "revid": "1342360", "url": "https://it.wikipedia.org/wiki?curid=1488463", "title": "Daniele Ficagna", "text": "Caratteristiche tecniche.\n\u00c8 un difensore centrale che all'occorrenza pu\u00f2 giocare anche da terzino destro.\nCarriera.\nGiocatore.\nClub.\nDebutta nella stagione 1999-2000 con la maglia dello Spezia in Serie C2, alternando le stagioni successive fra la compagine ligure e la Fiorentina.\nNel 2004-2005 viene acquistato dal , in Serie B, nel quale gioca per tre stagioni come titolare.\nNel 2007 \u00e8 stato acquistato dal che lo fa debuttare in Serie A e di cui poi diventa titolare. Il 21 settembre 2008 segna il suo primo gol in massima serie, in -Siena (1-1). Il 30 giugno 2011, alla scadenza del suo contratto, lascia il e si ritrova svincolato.\nIl 15 settembre 2011 firma un contratto annuale con l'Empoli. Rimasto svincolato, nell'estate 2012 si aggrega al ritiro della , club della citt\u00e0 dove \u00e8 cresciuto. Il 17 febbraio 2013 viene ingaggiato dal Frosinone. Il 19 marzo 2014 firma un contratto per la durata di tre mesi con la Virtus Lanciano, dopo essersi svincolato dalla squadra laziale, trovando anche per colpa degli infortuni pochissimo spazio nello scacchiere degli abruzzesi terminando la stagione con una sola presenza giunta in occasione della sfida pareggiata 1-1 contro il il 10 maggio.\nRimasto nuovamente svincolato il 3 gennaio 2015 viene ingaggiato dal .\nChiusa l'esperienza al Savona con 6 presenze, nell'agosto 2015 trova l'accordo con la Robur Siena, tornando a vestire i colori bianco-neri dopo 4 anni. Debutta il 31 ottobre contro il . Torna al gol dopo 4 anni nella sfida di ritorno sempre contro il segnando il primo dei due gol che consegneranno la vittoria proprio alla sua squadra.\nDopo essere rimasto svincolato al termine della stagione, il 27 ottobre 2016 firma con la Colligiana, militante in Serie D. Il 9 dicembre passa alla Fezzanese.\nAllenatore.\nRitiratosi dopo la fine del campionato, conclusosi con la retrocessione della squadra ligure, il 2 agosto 2017 diventa il nuovo allenatore della formazione Under-17 della Carrarese. Dopo l'ottima stagione, conclusa con la qualificazione degli azzurrini ai play off nazionali, ottiene il 28 luglio 2018 la panchina della berretti giallo azzurra.\nStatistiche.\nPresenze e reti nei club.\n\"Statistiche aggiornate al 2 settembre 2016.\""}
{"id": "1488464", "revid": "767487", "url": "https://it.wikipedia.org/wiki?curid=1488464", "title": "Roata de Jos", "text": "Roata de Jos \u00e8 un comune della Romania di 8.215 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: Cartojani, Roata de Jos, Roata Mic\u0103, Sadina."}
{"id": "1488480", "revid": "767487", "url": "https://it.wikipedia.org/wiki?curid=1488480", "title": "S\u0103b\u0103reni", "text": "S\u0103b\u0103reni \u00e8 un comune della Romania di 2.565 abitanti, ubicato nel distretto di Giurgiu, nella regione storica della Muntenia."}
{"id": "1488482", "revid": "287204", "url": "https://it.wikipedia.org/wiki?curid=1488482", "title": "Sabareni", "text": ""}
{"id": "1488483", "revid": "285333", "url": "https://it.wikipedia.org/wiki?curid=1488483", "title": "Walt Disney Motion Pictures Group", "text": ""}
{"id": "1488485", "revid": "666668", "url": "https://it.wikipedia.org/wiki?curid=1488485", "title": "Clearex Chorz\u00f3w", "text": "Il Futsal Klub Clearex Chorz\u00f3w \u00e8 un club polacco di calcio a 5 con sede a Chorz\u00f3w.\nStoria.\nNato nel 1995, nella sua storia si \u00e8 assicurato 5 campionati polacchi, tre coppe nazionali ed una supercoppa, questi titoli ne fanno la squadra pi\u00f9 titolata di Polonia davanti al P.A. Nova Gliwice. Nella stagione 2007/2008 disputa la massima divisione del Campionato polacco di calcio a 5 ed \u00e8 giunta nuovamente alla fase finale dell UEFA Futsal Cup. Nelle coppe europee le migliori stagioni sono state nel 2001/2002 con l'approdo al girone di qualificazione alle semifinali, ma soprattutto nella stagione 2006/2007 dove \u00e8 arrivata a pari merito con l'Action 21 Charleroi, mancando la final four per differenza reti."}
{"id": "1488489", "revid": "767487", "url": "https://it.wikipedia.org/wiki?curid=1488489", "title": "Schitu (Giurgiu)", "text": "Schitu \u00e8 un comune della Romania di 1.992 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: Bila, C\u0103mineasca, Schitu, Vla\u0219in."}
{"id": "1488494", "revid": "30300", "url": "https://it.wikipedia.org/wiki?curid=1488494", "title": "COMINFORM", "text": ""}
{"id": "1488495", "revid": "287204", "url": "https://it.wikipedia.org/wiki?curid=1488495", "title": "Copa Campeonato 1917", "text": "La Copa Campeonato 1917 vide la vittoria finale del Racing Club."}
{"id": "1488497", "revid": "767487", "url": "https://it.wikipedia.org/wiki?curid=1488497", "title": "Stressor", "text": " \nIl termine inglese stressor (in italiano \"agente stressante\") si riferisce a stimoli di diversa natura che portano l'organismo e la psiche allo stress. Essi possono essere fisici (uno shock elettrico, l'esposizione al freddo o a caldo eccessivo, ecc\u2026), ambientali-culturali (rumori, traffico, vicini di casa, sport pesanti), metabolici (riduzione dei livelli glicemici), psicologici (un colloquio di lavoro o una prova d'esame), affettivi (un evento di perdita o lutto), alimentari (caffeina).\nTipologia.\nSi distinguono fra stressor benefici, che generano il cosiddetto \"eustress\" (dal greco \"eu\" che significa \"bene\") e che danno tono e vitalit\u00e0 all'organismo, inducendo il livello nervoso alla produzione di catecolammine (adrenalina e noradrenalina)\ne il sistema endocrino all'attivazione e all'azione degli ormoni corticosteroidi, e stressor nocivi, che generano il cosiddetto \"distress\" (dal greco \"dys\" che significa \"in peggio\") e che possono portare ad un abbassamento delle difese immunitarie oltre ai primari campanelli di allarme (ansia, tensione, insonnia, ecc.). \nOltre alla natura dell'agente stressante sono molto importanti anche l'intensit\u00e0, la frequenza e la durata dello stimolo; stressor troppo potenti, frequenti e prolungati sono in grado di superare la possibilit\u00e0 di resistenza dell'organismo, (ricordando comunque che il livello di resistenza \u00e8 prettamente soggettivo) e di portare l'individuo allo stress cronico e alle malattie a esso associate.\nTerapia.\nIl trattamento tipico prevede l'elaborazione e la realizzazione di strategie atte a diminuire il numero degli agenti stressanti. Per attuare questo, \u00e8 possibile intervenire su eventi esterni, ambientali e sociali. Basti pensare alla quantit\u00e0 di agenti che sono disseminati lungo il cammino della vita quotidiana di ognuno di noi. Conviene quindi individuare gli stressor e riorganizzare la propria vita cercando di ridurne la quantit\u00e0."}
{"id": "1488498", "revid": "767487", "url": "https://it.wikipedia.org/wiki?curid=1488498", "title": "Singureni (Giurgiu)", "text": "Singureni \u00e8 un comune della Romania di 3.158 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Cr\u00e2nguri, Singureni, Stejaru."}
{"id": "1488500", "revid": "287204", "url": "https://it.wikipedia.org/wiki?curid=1488500", "title": "Clearex Chorzow", "text": ""}
{"id": "1488502", "revid": "295921", "url": "https://it.wikipedia.org/wiki?curid=1488502", "title": "Il negro del &quot;Narciso&quot;", "text": "Il negro del \"Narciso\" (titolo originale The Nigger of the 'Narcissus': A Tale of the Forecastle, sottotitolato anche A Tale of the Sea), \u00e8 un racconto di Joseph Conrad, pubblicato nel 1897 e considerato il punto di partenza della fase migliore dell'attivit\u00e0 letteraria di Conrad.\nLa prefazione dell'autore \u00e8 considerata uno dei suoi migliori saggi letterari e, pi\u00f9 in generale, un manifesto dell'impressionismo in letteratura.\nNegli Stati Uniti venne pubblicato col titolo The Children of the Sea: A Tale of the Forecastle, dietro insistenza dell'editore \"Dodd, Mead and Company\", non perch\u00e9 la parola \"nigger\" fosse ritenuta offensiva, ma perch\u00e9 egli reputava che nessuno avrebbe acquistato un libro sulla storia di un uomo nero.\nTrama.\nUna nave a vela battente bandiera britannica, il mercantile \u00abNarciso\u00bb, salpa dal porto indiano di Bombay per navigare fino a Londra, sul finire del XIX secolo. L'equipaggio raccoglie un'umanit\u00e0 varia: vecchi lupi di mare e giovani inesperti, tipi loschi e anime semplici. Il protagonista, James Wait, \u00e8 un marinaio nero delle Indie occidentali, ultimo a rispondere all'imbarco sul mercantile. Durante il viaggio, in alto mare, Wait si dichiara ammalato: colpito dalla tubercolosi, contratta prima di imbarcarsi; la sua infermit\u00e0 stimola la solidariet\u00e0 e l'umanit\u00e0 di molti membri dell'equipaggio, cinque dei quali lo salvano a rischio della loro vita durante una tempesta al largo del Capo di Buona Speranza. Il Capitano Alistoun ed il vecchio marinaio Singleton rimangono invece indifferenti e insensibili, concentrati sulla nave. Verso la fine del viaggio James Wait sembra star meglio, e chiede di poter lavorare, ma il capitano glielo vieta, e lo relega al suo giaciglio, negandogli la possibilit\u00e0 di sentirsi un uomo come gli altri. Gli animi si esasperano, rischiando l'ammutinamento. Di colpo, la morte improvvisa di Wait risolve la crisi. Tra preghiere biascicate a fior di labbra, il suo corpo scivola in mare, liberando la nave da un fardello simile a una maledizione.\nInterpretazioni.\nSecondo i critici, il racconto \u00e8 un'allegoria sul tema della solidariet\u00e0 e dell'isolamento, con il microcosmo della nave a rappresentare una versione in scala ridotta della societ\u00e0 umana. Conrad parrebbe suggerire che la solidariet\u00e0 umana sia un sentimento strettamente personale e che un'elevata sensibilit\u00e0 verso chi soffre possa essere negativa per il mantenimento di un corretto ordinamento sociale."}
{"id": "1488505", "revid": "1543377", "url": "https://it.wikipedia.org/wiki?curid=1488505", "title": "Qualificazioni al campionato mondiale di calcio 1950", "text": "Alle qualificazioni per la Coppa del Mondo 1950, ospitata dal Brasile, presero parte 34 squadre, che si contesero 16 posti disponibili per partecipare alla fase finale del torneo. Due squadre erano state ammesse di diritto: il , come paese organizzatore, e l', in qualit\u00e0 di campione in carica, di modo che rimasero da assegnare 14 posti.\nLe 32 squadre rimanenti vennero suddivise in 10 gruppi, basati su opportune suddivisioni geografiche, e cos\u00ec strutturati:\nA causa dei ritiri di , e solo 13 squadre disputarono la fase finale della Coppa del Mondo.\nIn tutto 19 squadre hanno disputato almeno un incontro valido per le qualificazioni; le partite giocate sono state 26, con 121 reti segnate (in media 4,65 a partita).\nDi seguito verranno riportate le date e gli incontri delle qualificazioni.\nGruppi.\nI 10 gruppi avevano regole diverse per la qualificazione:\nGruppo 1 (Europa).\n e qualificate. La Scozia rinunci\u00f2 per motivi d'onore e la FIFA offr\u00ec il posto alla , seconda classificata nel gruppo 3, che inizialmente accett\u00f2, ma in seguito si ritir\u00f2 dopo che una sua protesta contro il calendario della fase finale della Coppa del Mondo \u00e8 stata respinta, allora la FIFA decise di non offrire ad altri quel posto, lasciando la fase finale della Coppa del Mondo con una squadra in meno.\nGruppo 2 (Europa e Asia).\nPrima fase.\nLa Siria si ritir\u00f2 e la gara di ritorno non fu disputata.\n qualificata al turno successivo.\nSeconda fase.\nL' si ritir\u00f2, dunque la si qualific\u00f2 automaticamente, ma anch'essa si ritir\u00f2, allora la FIFA offr\u00ec il posto al , secondo classificato nel gruppo 6, che per\u00f2 rifiut\u00f2, allora la FIFA decise di non offrire ad altri quel posto, lasciando la fase finale della Coppa del Mondo con due squadre in meno.\nGruppo 3 (Europa e Asia).\nPrima fase.\nClassifica: 4, 0\n qualificata al turno successivo.\nSeconda fase.\nClassifica: 2, 2\n e finirono a pari punti, per cui si rese necessario uno spareggio su un campo neutro per decidere quale delle due si sarebbe qualificata.\n qualificata.\nGruppo 4 (Europa).\nPrima fase.\nClassifica: 4, 0.\n qualificata al turno successivo.\nSeconda fase.\n si ritira. qualificata automaticamente.\nGruppo 5 (Europa).\n si ritira: le rimanenti partite furono annullate.\nGruppo 7 (Sudamerica).\n si ritira.' e ' qualificati automaticamente.\nGruppo 8 (Sudamerica).\n e si ritirano.' e ' qualificati automaticamente.\nGruppo 10 (Asia).\n, e si ritirano. qualificata automaticamente, ma dopo che la FIFA imped\u00ec ai calciatori indiani di giocare a piedi nudi si ritir\u00f2, allora la FIFA decise di non offrire ad altri quel posto, lasciando la Coppa del Mondo con tre squadre in meno."}
{"id": "1488506", "revid": "767487", "url": "https://it.wikipedia.org/wiki?curid=1488506", "title": "Slobozia (Giurgiu)", "text": "Slobozia \u00e8 un comune della Romania di 2.536 abitanti, ubicato nel distretto di Giurgiu, nella regione storica della Muntenia."}
{"id": "1488507", "revid": "1543377", "url": "https://it.wikipedia.org/wiki?curid=1488507", "title": "Opera Huangmei", "text": "L'Opera Huangmei (Hu\u00e1ngm\u00e9ix\u00ec \u9ec4\u6885\u620f) \u00e8 un genere di opera cinese regionale molto popolare.\nPrecedentemente noto come Opera Caicha le sue origini risalgono alle canzoni popolari della zona di Huangmei, nella provincia dello Hubei, che venivano cantate durante la raccolta del t\u00e8 (c\u01ceich\u0101). Durante il regno di Qianlong (1735-1796) della dinastia Qing, una serie di alluvioni e disastri naturali spinsero molti abitanti a migrare nelle vicine province dello Jiangxi e dell'Anhui. Molti di questi rifugiati vivevano come mendicanti, suonando strumenti musicali e cantando le loro canzoni tradizionali; fra questi, un gruppo di notevole consistenza si spost\u00f2 ad est, a Huaining, nella zona di Anqing, nell'Anhui.\nDa principio, le opere Huangmei erano drammi con due o tre personaggi, ma nel corso del XVIII secolo, sotto l'influenza dello stile Qingyang e Hui, si svilupparono in una forma complessa di spettacolo teatrale, che comprendeva canto, danza e recitazione. Agli inizi del XX secolo, Anqing (allora capitale della provincia di Anhui) divenne il centro dell'Opera Huangmei. Dapprima genere di spettacolo rurale recitato da contadini e artigiani in occasione di feste stagionali, l'opera Huangmei raggiunse le citt\u00e0 ad opera di compagnie professioniste. Nel 1953 fu fondata la \"Compagnia provinciale Anhui dell'Opera Huangmei di Hefei\", dal 1988 denominata \"Anhui Huangmei Opera Theatre\". \nDopo il declino degli anni novanta, l'Opera Huangmei ha ridestato interesse grazie ad un repertorio rinnovato, che ha avuto anche successi all'estero.\nLa musica dell'Opera Huangmei \u00e8 il principale motivo di attrazione per il pubblico. Esistono 104 motivi usati nelle opere, che provengono da canzoni popolari, canti della raccolta del t\u00e8 ed altre fonti folkloristiche. A questi, si aggiungono le arie cantate dai personaggi. \u00c8 un genere musicale leggero e lirico, che fa uso di un linguaggio semplice e spesso del dialetto, soprattutto di Huangmei e di Anqing, un misto di elementi settentrionali e meridionali facile da imitare per chi non \u00e8 nativo della zona. I dialoghi sono vivaci, in parte recitati e in parte cantati.\nRepertorio.\nLe pi\u00f9 note opere del repertorio Huangmei sono:\nNi\u00fal\u00e1ng and Zh\u012bn\u01da sono due stelle del cielo discese in terra, e sono divenute amanti. Zh\u012bn\u01da ha un figlio e una figlia, ma quando la Regina del Cielo \u00e8 informata della nascita, manda i suoi generali per riportare Zh\u012bn\u01da in cielo. I due amanti vengono separati da un fiume celeste, e potranno incontrarsi solo una volta l'anno, il settimo giorno del settimo mese, giorno che tradizionalmente, nella cultura cinese, \u00e8 dedicato all'amore. \nLa romantica leggenda di Ni\u00fal\u00e1ng and Zh\u012bn\u01da \u00e8 antica di due millenni, la sua esistenza \u00e8 documentata gi\u00e0 all'epoca della dinastia Jin (256-420 d.C.)\nL'Imperatore dei Cieli ha sette figlie, la pi\u00f9 giovane delle quali, la Settima Fata, si avventura coraggiosamente nel mondo in cerca di un uomo di sua scelta da amare. Contro la volont\u00e0 di suo padre, sposa Dong Yong, un giovane onesto e gentile ma povero. Il padre di Dong muore, e per poter pagare le spese del funerale, il giovane \u00e8 costretto a tre anni di servit\u00f9 dal padrone Fu. La Fata ottiene che i tre anni di servit\u00f9 imposti a Dong Yong dal crudele padrone siano ridotti a cento giorni, ma proprio quando, finalmente liberi, si apprestano a metter su casa, l'Imperatore Cieli fa riportare la figlia in cielo, separandola dal suo amato.\nQian Fu, un cameriere dell'osteria Shilixiang, manipola astutamente il suo padrone allo scopo di sposarne la figlia. Riesce a convincerlo a licenziare Sun Chengpu, un cameriere onesto. Il padrone si lascia ingannare da Qian finch\u00e9 non \u00e8 costretto a pagare i suoi debiti. Alla fine, si rende conto della sua disonest\u00e0 e fa sposare sua figlia con Sun Chengpu."}
{"id": "1488508", "revid": "138457", "url": "https://it.wikipedia.org/wiki?curid=1488508", "title": "Bajaga", "text": ""}
{"id": "1488510", "revid": "767487", "url": "https://it.wikipedia.org/wiki?curid=1488510", "title": "St\u0103ne\u0219ti (Giurgiu)", "text": "St\u0103ne\u015fti \u00e8 un comune della Romania di 2.976 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: B\u0103lanu, Ghizdaru, Once\u0219ti, St\u0103ne\u0219ti."}
{"id": "1488512", "revid": "74801", "url": "https://it.wikipedia.org/wiki?curid=1488512", "title": "Lago di Bohinj", "text": "Il lago di Bohinj (in sloveno \"Bohinjsko jezero\", in tedesco \"Wocheinersee\") \u00e8 il pi\u00f9 esteso lago della Slovenia (tralasciando il lago di Cerknica, che \u00e8 un lago intermittente). Ha una lunghezza , ed una larghezza massima di .\nDescrizione.\nVi si arriva proseguendo per la strada che porta al lago di Bled, e la strada asfaltata, che costeggia la riva meridionale, finisce alla fine del lago di Bohinj. Poco prima una funivia porta sul Vogel, con ampia vista sul lago. Al contrario del lago di Bled, profondamente turisticizzato, il lago di Bohinj \u00e8 ancora selvaggio e con poche edificazioni. Il lago si trova all'interno del parco nazionale del Tricorno (in sloveno Triglav). Dalla fine della strada asfaltata parte una ripida strada bianca che porta ai rifugi in quota. Questi sono uno dei punti di partenza per le escursioni nella valle dei sette laghi all'interno del parco nazionale.\nLe sue acque limpide fanno da habitat a trote, bottatrici, cavedani, sanguinerole e salmerini alpini, otto specie di molluschi e numerosi tipi di alga. Sulla sua sponda meridionale, non lontano dall'abitato di Rib\u010dev Laz, si trova una delle statue dedicate al leggendario camoscio Zlatorog, la cui storia \u00e8 stata tramandata dal poeta Rudolf Baumbach, e una chiesa romanica intitolata a san Giovanni Battista."}
{"id": "1488513", "revid": "599013", "url": "https://it.wikipedia.org/wiki?curid=1488513", "title": "Eskil Suter", "text": "Carriera.\nPer quanto riguarda le competizioni del motomondiale, le sue prime presenze risalgono alle edizioni 1991 e 1992 dove ha corso alcuni gran premi nella classe 250 alla guida di una Aprilia ma senza raccogliere punti validi per le classifiche iridate.\nLa sua prima presenza nella classifica finale dell'anno la si trova pertanto dal motomondiale 1993, corsa sempre nella stessa classe e con la stessa motocicletta; al termine della stagione si \u00e8 classificato al 19\u00ba posto.\nDopo altri tre anni corsi in 250, nella stagione 1998 si \u00e8 ripresentato al via di alcune gare nella classe 500 in sella ad una MuZ Weber, raccogliendo 7 punti totali a fine anno.\nNel 1997 corre come wild card con una Honda RC45 del team Thiede Power Racing la prova olandese del campionato mondiale Superbike sul circuito di Assen, si ritira in entrambe le gare a cui partecipa.\nConclusa la sua attivit\u00e0 come pilota, Suter \u00e8 rimasto nell'ambiente del motociclismo, fondando con il fratello un'azienda meccanica specializzata che, dopo aver collaborato a vari progetti di moto da competizione con e per altri marchi, attraverso la sua Suter Racing Technology \u00e8 diventato anche uno dei fornitori di veicoli completi per la Moto2, la nuova classe nata nel 2010."}
{"id": "1488521", "revid": "465169", "url": "https://it.wikipedia.org/wiki?curid=1488521", "title": "Sparring", "text": "Lo sparring \u00e8 una forma di allenamento sportivo, praticata dall'atleta con un partner (non necessariamente l'allenatore).\nFinalit\u00e0.\nPur trattandosi sostanzialmente di una forma di allenamento libero, \u00e8 generalmente vincolata ad accordi per evitare infortuni. Lo sparring \u00e8 comune soprattutto in discipline individuali, tra cui quelle di lotta (per esempio il pugilato o un'arte marziale). Esiste tuttavia anche nel tennis.\nNon \u00e8 raro che il partner sia, a sua volta, un ex atleta che ha cos\u00ec modo di rientrare o rimanere nel giro.\nAltri utilizzi del termine.\nL'espressione si riscontra anche negli sport di squadra, indicando metaforicamente il minor valore di un'avversaria rispetto ad una formazione teoricamente pi\u00f9 forte."}
{"id": "1488524", "revid": "767487", "url": "https://it.wikipedia.org/wiki?curid=1488524", "title": "Stoene\u0219ti (Giurgiu)", "text": "Stoene\u015fti \u00e8 un comune della Romania di 2.113 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Iancule\u0219ti, Mir\u0103u, Stoene\u0219ti."}
{"id": "1488525", "revid": "1543377", "url": "https://it.wikipedia.org/wiki?curid=1488525", "title": "Mimosoideae", "text": "La sottofamiglia Mimosoideae \u00e8 un raggruppamento tassonomico introdotto dalla classificazione APG, di cui fanno parte specie che il Sistema Cronquist in precedenza attribuiva alla famiglia delle Mimosaceae. Comprende specie con areali tropicali o sub-tropicali.\nDescrizione.\nLa sottofamiglia comprende sia specie erbacee che arbustive o arboree, che presentano fiori attinomorfi con corolla composta da 4 o 5 petali, spesso piccoli e ridotti, i quali vengono sostituiti nella funzione vessillare dai numerosi stami allungati e variopinti, che conferiscono all'infiorescenza il caratteristico aspetto piumoso.\nTassonomia.\nLa sottofamiglia delle Mimosoideae si divide in cinque trib\u00f9, comprendenti i seguenti generi:"}
{"id": "1488526", "revid": "599013", "url": "https://it.wikipedia.org/wiki?curid=1488526", "title": "Fernando Crist\u00f3bal", "text": "Carriera.\nPartecipa al campionato Europeo Velocit\u00e0 nel 1991 con una Honda nella categoria Supersport, chiudendo al nono posto con 42 punti nella graduatoria piloti.\nNel 1993 corre come wild card con una Yamaha YZF750 la prova spagnola del campionato mondiale Superbike sul circuito di Albacete, non realizzando piazzamenti a punti nelle due gare. Nel 1995 disputa il Gran Premio d'Europa nella Thunderbike Trophy (classe riservata a motociclette da 600\u00a0cm\u00b3 con motori a quattro tempi con quattro cilindri) con una Yamaha chiudendo al diciottesimo posto.\nDopo essere giunto secondo nel campionato nazionale spagnolo del 1997, nella stagione 1998 passa alle competizioni del motomondiale partecipando a 3 gran premi alla guida di una Honda NSR 500 V2 del team Shell Advance Racing, ottenendo in tutti i casi dei risultati nei primi 15 e, di conseguenza, 4 punti in classifica e il 31\u00ba posto alla fine della stagione.\nL'anno successivo ottiene una wild card nel campionato mondiale Supersport per correre la prova spagnola sul circuito di Albacete con una Suzuki GSX 600R del team Still Moto, ma non riesce a qualificarsi per la gara domenicale."}
{"id": "1488527", "revid": "367445", "url": "https://it.wikipedia.org/wiki?curid=1488527", "title": "Bilancia", "text": "Una bilancia di misura (normalmente detta \"bilancia\") \u00e8 uno strumento per la misura della massa di un oggetto.\nTipologie.\nBilancia.\nUna \"bilancia\" (anche detta \"bilancia graduata\" o \"bilancia da laboratorio\") \u00e8 utilizzata per la misura della massa di un oggetto. Nella sua accezione standard, questo tipo di strumento di misura confronta l'oggetto, posizionato in uno dei piatti di misura, e sospeso tramite una leva, con una massa di riferimento o combinazione di masse nel piatto opposto (peso di riferimento). Per pesare un oggetto nel piatto di misura, una serie di pesi standard viene aggiunta al piatto di riferimento finch\u00e9 il braccio si trova il pi\u00f9 possibile vicino alla sua posizione di equilibrio meccanico. A questo punto un cursore (normalmente presente) viene mosso lungo il braccio o parallelamente a questo, fino al raggiungimento di un equilibrio ancora pi\u00f9 preciso. Tale cursore consente la correzione della massa di riferimento in modo molto pi\u00f9 preciso.\nUn notevole aumento nella precisione della misura si ottiene accertandosi che il fulcro del braccio sia in condizioni di attrito minimo (uno spigolo a lama di coltello \u00e8 la soluzione pi\u00f9 usata), e avendo sul braccio stesso un indicatore che mostri la deviazione della posizione di equilibrio, e per ultimo utilizzando il principio della leva che consente l'aggiunta di pesi frazionari tramite il semplice movimento di un piccolo peso lungo il braccio, come sopra descritto.\nCi sono bilance che misurano il peso, cio\u00e8 la forza prodotta dalla massa in un campo gravitazionale, e non la massa, la quale invece non \u00e8 dipendente dalla forza di gravit\u00e0. La massa \u00e8 normalmente espressa in grammi, chilogrammi, libbre, once.\nLa struttura originale di una bilancia consiste in un braccio con un fulcro al centro. Onde ottenere una precisione maggiore, minimizzando l'attrito, il fulcro consiste in un profilo a lama a forma di V dove si innesta un profilo a V complementare. Per determinare la massa di un oggetto, si posizionano in un piatto una serie di pesi di riferimento, e nell'altro piatto il peso incognito.\nPer scongiurare l'utilizzo di pesi di riferimento eccessivamente grandi, viene utilizzato un braccio con fulcro non posizionato al proprio centro. Una bilancia con punto di fulcro fuori centro pu\u00f2 essere precisa quasi quanto una bilancia con fulcro centrale, ma la sua costruzione richiede una precisione ancora maggiore. Per ricercare l'equilibrio perfetto, invece che utilizzare pesi di dimensioni infinitesime, si utilizza un cursore che possa liberamente scorrere lungo il braccio, sopra una scala graduata. L'interferenza di questo peso nel sistema di misura consente la determinazione dell'ulteriore massa necessaria al perfetto equilibrio del braccio.\nTalune bilance hanno una precisione superiore ad 1/10000 della loro portata massima.\nNel peso di oggetti particolarmente ingombranti si utilizza una piattaforma \"flottante\" su un sistema di leve che moltiplichi la forza verso un sistema rotante. Ci\u00f2 consente la trasmissione di una forza inferiore e l'utilizzo di un braccio ragionevolmente pi\u00f9 piccolo. Tale disegno si pu\u00f2 notare nelle \"bilance portatili\" con portata da 500 g a 500\u00a0kg, normalmente utilizzate ovunque non vi sia disponibilit\u00e0 di energia elettrica nonch\u00e9 nelle bilance pesa-persone semi-meccaniche. Il leveraggio addizionale rende per\u00f2 pi\u00f9 complessa la calibrazione e riduce la precisione.\nI sistemi meccanici pi\u00f9 costosi mostrano direttamente su un display numerico il valore del peso, unendo, tramite un design ibrido, i vantaggi di una meccanica pi\u00f9 semplice con una lettura pi\u00f9 facile ed immediata.\nDinamometro.\nIl dinamometro non misura la massa, ma la massa per l'accelerazione gravitazionale cio\u00e8 la forza peso, per cui non misura una grandezza fondamentale, ma derivata.\nBilance quali le \"Jolly\" (il cui nome deriva da Philipp von Jolly, inventore della bilancia nel 1874) utilizzano una molla avente una costante elastica nota (vedi Legge di Hooke) e misurano l'allungamento della molla stessa causato dalla forza che le viene impressa. La forza, che pu\u00f2 provenire da qualunque direzione e meccanismo, fornisce una stima della equivalente forza di gravit\u00e0 applicata dall'oggetto. L'oggetto della misura viene fissato alla molla usando un gancio e questo sistema viene spesso utilizzato per convertire un movimento lineare in una equivalente lettura numerica.\nI dinamometri misurano tipicamente una forza, che \u00e8 espressa in unit\u00e0 di forza quali il newton.\nI dinamometri non hanno un utilizzo su scala commerciale dato che le molle devono avere una compensazione in temperatura oppure devono venire utilizzate a temperatura costante. I dinamometri destinati all'uso commerciale sono calibrati per fornire una misura estremamente precisa solamente nell'ambiente in cui verranno usati.\nBilancia a torsione.\nLa deflessione di un braccio di misura pu\u00f2 essere misurata usando un estensimetro, la cui resistenza elettrica varia in funzione della lunghezza. La portata di questi dispositivi \u00e8 determinata dalla resistenza alla torsione offerta dal braccio; l'installazione di accessori supplementari ne permette l'utilizzo in una grande variet\u00e0 di applicazioni, fino alla pesatura di oggetti di massa elevata, quali camion o impalcature, come nei moderni ponti di pesatura.\nBilancia idraulica o pneumatica.\n\u00c8 consuetudine, nei sistemi ad alta capacit\u00e0 di pesatura, utilizzare bilance a gru aventi un sensore idraulico sensibile al peso. La forza di riferimento viene applicata ad un pistone o ad un diaframma attraverso una linea idraulica fino ad un quadro di misura tarato sulla pressione Bourdon (vedi effetto Bourdon) del tubo o sul valore elettrico trasmesso da un sensore.\nBilancia analitica.\nLa \"bilancia analitica\" \u00e8 uno strumento di misura della massa avente un elevato grado di precisione. Il piatto di misura (stante la precisione di 0.1 mg e oltre) \u00e8 racchiuso in un recipiente trasparente fornito di aperture, dove la polvere non possa entrare e fare in modo che le correnti d'aria della stanza non falsino il delicato meccanismo e quindi la misura. Inoltre l'oggetto della misura deve trovarsi a temperatura ambiente, affinch\u00e9 non sussistano correnti convettive interne al recipiente, che possano dare una misura errata.\nUna precisione simile viene raggiunta mantenendo costante il carico sul bilanciere e sottraendo masse dallo stesso lato del peso incognito, invece che aumentarle. L'equilibrio finale si ottiene usando la forza di una molla molto piccola invece che sottraendo una quantit\u00e0 di massa prefissata.\nBilancia tecnica.\nPer bilancia tecnica si intende una bilancia da laboratorio con risoluzione massima definita in 0,01g. Oltre questa risoluzione infatti le bilance vengono definite analitiche. Nel laboratorio chimico sono molto diffuse le bilance tecniche elettroniche con varie risoluzioni in funzione della loro portata; le pi\u00f9 comuni sono le bilance (portata/risoluzione) da 6000g /0,1g, 4000g/0,01g e 600g/0,001. Le bilance tecniche in funzione della portata e della risoluzione, possono avere principalmente due tipi di celle di carico: a compensazione elettromagnetica o ad estensimetri.\nDa supermercato o da commerciante.\nUna bilancia da supermercato o da commerciante viene utilizzata nei panifici, nei pastifici, nei prodotti ittici, nelle macellerie e in tutte le produzioni simili.\nLe bilance da supermercato possono stampare etichette e ricevute (in ortofrutta specialmente), evidenziare il rapporto prezzo/peso, unit\u00e0 di costo o prezzo parziale, prezzo totale e sovente anche la tara.\nLe bilance da supermercato misurano la forza peso perch\u00e9 si basano sulla misurazione della deformazione di cristalli sottoposti a accorciamento quindi effettuano una misura indiretta della massa.\nAlcune tra le bilance da supermercato pi\u00f9 moderne consentono la stampa di etichette RFID utilizzate nell'identificazione o tracking dell'articolo, prevenendo contraffazioni o manomissioni. Spesso questa tipologia di bilance contiene un sistema di calibrazione sigillato, che fornir\u00e0 una misura sempre corretta e immune alle contraffazioni.\nFonti di errore.\nEcco alcune fonti potenziali di errore nei sistemi di misura del peso:\nTest e certificazioni.\nCiascun Paese dispone di precise normative riguardanti la progettazione, la costruzione e l'utilizzo delle bilance commerciali.\nQuesto ha portato ad un arresto precoce lo sviluppo della tecnologia delle bilance, dove un nuovo brevetto deve sottostare e severe norme prima di vedere la luce. Ciononostante, una recente tecnologia chiamata \"celle di carico digitali\", prevede l'utilizzo di celle di \"carico\" contenenti convertitori analogici dedicati. Questo design ha notevolmente ridotto il problema della trasmissione di segnali dell'ordine dei 20 millivolt su dispositivi particolarmente sensibili ad interferenze.\nLe leggi ed i regolamenti prevedono, da parte di personale qualificato, ispezioni periodiche tramite l'uso di sistemi di calibrazione rilasciati da laboratori certificati.\nLe bilance ad uso occasionale o semplici pesa-persone possono comunque essere prodotte, ma devono riportare per legge l'etichetta con scritto \"Non destinato ad un uso commerciale\", onde evitare che un utilizzo improprio possa compromettere interessi commerciali in atto.\nNegli Stati Uniti, ad esempio, il documento che descrive come una bilancia deve essere progettata, installata, e usata commercialmente \u00e8 l'Handbook 44 del NIST.\nLa gravit\u00e0 varia dello 0.5% nei diversi angoli del pianeta, dunque la differenza tra forza peso e massa diventa rilevante nella taratura di bilance destinate ad uso commerciale. Generalmente il problema viene risolto comparando la massa con un campione conosciuto invece che misurando la forza peso indotta dalla gravit\u00e0, dipendente da particolari condizioni locali.\nLa bilance tradizionali a doppio piatto e braccio flottante forniscono intrinsecamente una misura della massa. Invece le bilance elettroniche danno una misura della forza gravitazionale tra l'oggetto e la Terra. Si pensi ad esempio al peso dell'oggetto campione, che varia da un posto all'altro del pianeta.\nEcco che talune bilance commerciali necessitano di una calibrazione immediatamente dopo l'installazione in un determinato luogo. Tutto ci\u00f2 fornisce una chiara e precisa lettura della massa di un oggetto.\nSimbolismo.\nLa bilancia (in particolare, la bilancia a bracci) \u00e8 uno dei pi\u00f9 tradizionali simboli di giustizia; nelle rappresentazioni statuarie \u00e8 sorretta spesso da una donna, personificazione della Giustizia, secondo una simbologia comune anche alle rappresentazioni delle dee Giustizia e Diche in epoca romana. Questo simbolismo corrisponde all'uso della metafora sul mantenere \"uguali pesi e uguali misure\"."}
{"id": "1488528", "revid": "74801", "url": "https://it.wikipedia.org/wiki?curid=1488528", "title": "Toporu", "text": "Toporu \u00e8 un comune della Romania di abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: Tomule\u0219ti e Toporu."}
{"id": "1488529", "revid": "1573940", "url": "https://it.wikipedia.org/wiki?curid=1488529", "title": "Pharaxonotha", "text": "Pharaxonotha \u00e8 un genere di coleotteri della famiglia Erotylidae.\nMolte specie appartenenti a questo genere sono insetti pronubi di differenti specie di Cycadales, con le quali hanno sviluppato rapporti di mutualismo.\nSpecie.\nIl genere comprende le seguenti specie:"}
{"id": "1488531", "revid": "767487", "url": "https://it.wikipedia.org/wiki?curid=1488531", "title": "Capitan Blood", "text": "Capitan Blood (\"Captain Blood\") \u00e8 un film del 1935 diretto da Michael Curtiz, basato su \"Il capitano Blood\", romanzo del 1922 di Rafael Sabatini.\nFu candidato come miglior film ai Premi Oscar 1936.\nTrama.\nLa vicenda si svolge alla fine del XVII secolo, tra Inghilterra, Port Royal in Giamaica e l'Oceano Atlantico che separa le due isole.\nPeter Blood \u00e8 un medico che viene arrestato e fatto schiavo soltanto per aver soccorso e curato un ribelle. Inviato con altri prigionieri ribelli a Port Royal, riesce ad entrare nelle grazie delle autorit\u00e0 per le sue capacit\u00e0 curative diventando poi il medico personale del governatore sofferente di gotta, nonch\u00e9 ad affascinare Arabella, che lo aveva acquistato al mercato degli schiavi strappandolo ad un padrone ben pi\u00f9 severo.\nDurante un successivo assedio da parte della flotta spagnola, riesce a rubare una nave iberica ed a fuggire con altri schiavi dei quali diventa il capitano; inizia per lui e per il suo equipaggio una nuova vita, nella quale ottiene grandi ricchezze attraverso la pirateria. Un altro pirata, il capitano Levasseur, lo convince a mettersi in societ\u00e0 con lui e Peter, sia pur non convinto del tutto, accetta.\nPassa qualche anno, ed un nuovo incontro con il passato cambier\u00e0 nuovamente la sua esistenza: il destino vuole che su una nave catturata da Levasseur vi sia Arabella, insieme ad un inviato del nuovo re di Inghilterra. Peter riesce a strappare i due dalle grinfie di Levasseur che, non essendo d'accordo, lo sfida a duello e cadr\u00e0 poi ucciso, trafitto dalla sua spada. L'incontro con Arabella non \u00e8 inizialmente proprio cordiale in quanto lei non condivide il fatto che lui si sia dato alla pirateria. Tuttavia l'inviato del re, con non poche difficolt\u00e0 a causa delle diffidenza di Peter, riesce a convincerlo a combattere contro i Francesi che avevano attaccato Port Royal: quel che riesce a far cambiare idea a Peter ed accettare \u00e8 che il Re Giacomo, nemico di Blood, \u00e8 stato finalmente rovesciato dal popolo inglese ribellatosi alla sua tirannia, e sul trono ora siede Guglielmo d'Orange, che vorrebbe invece Blood e l'equipaggio al suo servizio in quanto cosciente che si erano dati alla pirateria per disperazione. Peter, resosi conto che lui e il suo equipaggio sono da considerarsi finalmente uomini liberi, combatte e sconfigge i Francesi, prende possesso dell'isola in quanto il re lo aveva anche gi\u00e0 indicato come il nuovo governatore, e convoler\u00e0 a nozze con Arabella.\nProduzione.\nIl film fu prodotto dalla Warner Bros. (A Cosmopolitan Production).\nDistribuzione.\nDistribuito dalla Warner Bros., usc\u00ec nelle sale cinematografiche statunitensi il 28 dicembre 1935 dopo essere stato presentato in prima il 19 dicembre (a New York, fu proiettato il 26 dicembre). Ebbe una distribuzione internazionale e, nel 1936, usc\u00ec in Austria, in Turchia, in Francia (20 febbraio), in Danimarca (5 marzo), in Svezia (16 marzo), in Finlandia (29 marzo), in Messico (23 aprile), Paesi Bassi (24 aprile), Argentina (28 aprile), Giappone (in maggio), Norvegia (14 maggio), Irlanda (7 agosto), Portogallo (10 novembre). Nel gennaio 1937, fu distribuito in Islanda e il 13 novembre 1939, a Madrid. Ne fu fatta una riedizione che venne distribuita nel 1949 e 1950."}
{"id": "1488532", "revid": "729019", "url": "https://it.wikipedia.org/wiki?curid=1488532", "title": "Aneuploidia", "text": "L'aneuploidia \u00e8 una variazione nel numero dei cromosomi, rispetto a quello che normalmente caratterizza le cellule di un individuo della stessa specie. L'aneuploidia \u00e8 una anomalia cromosomica.\nPu\u00f2 avvenire per differenti motivi:\nNaturalmente specie diverse hanno un diverso numero di cromosomi, perci\u00f2 il termine \"aneuploidia\" si riferisce a un numero di cromosomi diverso da specie a specie.\nCromosomi.\nOgni cellula del corpo umano, a parte i globuli rossi (anucleati) e i gameti (aploidi), ha 23 coppie di cromosomi (per un totale di 46). In ciascuna coppia un cromosoma \u00e8 di origine materna e l'altro \u00e8 di origine paterna. Le prime 22 coppie di cromosomi (denominati autosomi) sono numerate da 1 a 22, e sono ordinate dalla pi\u00f9 grande alla pi\u00f9 piccola in uno schema definito cariotipo (vedi figura). La coppia di cromosomi n\u00b0 23 rappresenta i cromosomi sessuali. Femmine normali hanno due cromosomi X, mentre i maschi normali hanno un cromosoma X e un cromosoma Y.\nDurante la meiosi, quando le cellule germinali si dividono per creare spermatozoi e ovociti (gameti), le coppie di cromosomi si dividono in modo da spartirsi tra i due gameti aploidi (una copia del cromosoma in ogni gamete). Durante questo processo possono verificarsi eventi di non-disgiunzione, per cui pu\u00f2 capitare che in un gamete finiscano entrambi i cromosomi di una coppia e quindi questi risultano totalmente mancanti nell'altro.\nLa maggior parte degli embrioni non pu\u00f2 sopravvivere con autosomi mancanti o extra e sono abortiti spontaneamente. L'aneuploidia pi\u00f9 frequente nell'uomo \u00e8 la trisomia 16, anche se i feti affetti dalla versione completa di questa anomalia cromosomica non sopravvivono a lungo termine (possono sopravvivere gli individui caratterizzati dalla forma a mosaico, in cui la trisomia 16 esiste in alcune cellule, ma non in tutte). L'aneuploidia che permette una maggior frequenza di sopravvivenza nei bambini che ne sono affetti \u00e8 la trisomia 21, che si trova nella sindrome di Down (incidenza: 1 su 800). La trisomia 18 (sindrome di Edwards) ha un'incidenza di 1 su 6.000, mentre la trisomia 13 (sindrome di Patau) ha un'incidenza di 1 su 10.000. Il 10% dei bambini con trisomia 18 o 13 raggiungono al massimo un anno di et\u00e0.\nQueste variazioni nel numero dei cromosomi possono non essere necessariamente presenti in tutte le cellule di un individuo. Quando l'aneuploidia viene rilevata solamente in una frazione delle cellule in un individuo, si parla di mosaicismo cromosomico. In generale, gli individui che sono a mosaico per un'aneuploidia cromosomica tendono ad avere una forma meno grave della sindrome rispetto a quelli con aneuploidia completa. Nella maggior parte delle trisomie autosomiche solo i casi di mosaicismo riescono a sopravvivere a lungo termine.\nTipologie.\nQueste forme si possono combinare assieme, per dare origine per esempio a:\nAneuploidia parziale.\nI termini \"monosomia parziale\" e \"trisomia parziale\" vengono utilizzati per descrivere uno squilibrio di materiale genetico causato dalla perdita o dal guadagno di una parte di un cromosoma. In particolare, questi termini vengono utilizzati nel caso di una traslocazione non bilanciata, in cui un individuo porta un cromosoma derivato dalla rottura e dalla fusione di due cromosomi diversi. In questa situazione, l'individuo avrebbe tre copie di una parte di un cromosoma (due copie normali e la parte che esiste sul cromosoma derivato) e solo una copia della parte dell'altro cromosoma implicato nella traslocazione non bilanciata.\nDiagnosi.\nL'aneuploidia delle cellule germinali viene in genere rilevata tramite la determinazione del cariotipo. Altre tecniche utilizzate sono l'ibridazione in situ fluorescente (FISH), la reazione a catena della polimerasi (PCR), la PCR fluorescente quantitativa (QF-PCR), la Real-time PCR (RT-PCR), spettrometria di massa quantitativa dei singoli polimorfismi nucleotidici, e l'ibridazione genomica comparativa (CGH).\nQuesti test possono essere eseguiti anche in epoca prenatale per rilevare la presenza di aneuploidie in una gravidanza, attraverso l'amniocentesi o il prelievo dei villi coriali. Le donne in gravidanza con un'et\u00e0 di 35 anni o pi\u00f9 sono soggette normalmente a un'analisi prenatale, perch\u00e9 la possibilit\u00e0 di aneuploidia cromosomica aumenta con l'aumentare dell'et\u00e0 della madre. Recentemente sono stati sviluppati metodi di controllo meno invasivi basati sulla presenza di materiale genetico fetale nel sangue materno."}
{"id": "1488535", "revid": "287204", "url": "https://it.wikipedia.org/wiki?curid=1488535", "title": "Copa Campeonato 1918", "text": "La Copa Campeonato 1918 vide la vittoria finale del Racing Club."}
{"id": "1488536", "revid": "767487", "url": "https://it.wikipedia.org/wiki?curid=1488536", "title": "Ulmi (Giurgiu)", "text": "Ulmi \u00e8 un comune della Romania di 7.515 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 8 villaggi: C\u0103scioarele, Dr\u0103g\u0103neasca, Ghionea, Icoana, Mo\u0219teni, Poenari, Trestieni, Ulmi."}
{"id": "1488540", "revid": "117381922", "url": "https://it.wikipedia.org/wiki?curid=1488540", "title": "Anestesia gassosa", "text": "Per anestesia gassosa si intende una tecnica anestesiologica che prevede l'utilizzo e la somministrazione di farmaci allo stato gassoso al fine di rendere possibile l'atto chirurgico.\nQuesti farmaci sono diversi dai derivati eterei alogenati (sevoflurano, desflurano, isoflurano), che, pur essendo somministrati per via inalatoria, non sono gas ma liquidi volatili, di cui si sfrutta la fase di vapore: infatti essi vengono conservati in flaconi di vetro, mentre i gas anestesiologici, come qualsiasi altro gas, vengono conservati in bombole.\nGli unici tre gas utilizzati in anestesia sono: ossigeno, aria, protossido d'azoto. Ossigeno ed aria non sono gas anestesiologici in senso stretto perch\u00e9 non hanno azione farmacologica e servono solo a consentire un'adeguata ossigenazione;\nil protossido di azoto (propriamente chiamato ossido di diazoto) invece \u00e8 l'unico gas anestetico perch\u00e9 \u00e8 in grado di produrre una depressione del sistema nervoso centrale attraverso meccanismi non ancora univocamente noti; ha, tra i vari effetti, un ottimo potere analgesico, permettendo la riduzione della concentrazione dei gas alogenati nella miscela utilizzata.\nEsso non viene usato puro, ma in miscele con l'ossigeno e con gli altri vapori alogenati. Il protossido di azoto viene sempre conservato in bombole di colore blu.\nAttualmente l'anestesia inalatoria con miscele di aria, ossigeno e vapori alogenati \u00e8 sempre pi\u00f9 comune; il protossido d'azoto vede un lento declino. \nIl suo uso da solo, per\u00f2, \u00e8 comune per l'analgesia durante il travaglio di parto e lo si pu\u00f2 tuttavia occasionalmente ritrovare in ambulatori odontoiatrici."}
{"id": "1488542", "revid": "767487", "url": "https://it.wikipedia.org/wiki?curid=1488542", "title": "Valea Dragului", "text": "Valea Dragului \u00e8 un comune della Romania di 2.999 abitanti, ubicato nel distretto di Giurgiu, nella regione storica della Muntenia."}
{"id": "1488544", "revid": "1543377", "url": "https://it.wikipedia.org/wiki?curid=1488544", "title": "Upsilon Andromedae b", "text": "Upsilon Andromedae b (a volte chiamato Upsilon Andromedae Ab), o anche Saffar, \u00e8 un pianeta extrasolare in orbita alla stella Upsilon Andromedae A.\nScoperto nel 1996 da Geoffrey Marcy e R. Paul Butler, \u00e8 stato uno dei primi pianeti gioviani caldi ad essere individuato.\nUpsilon Andromedae b \u00e8 il pianeta pi\u00f9 interno del suo sistema planetario, che finora comprende altri tre pianeti noti.\nScoperta.\nCome la maggior parte dei pianeti extrasolari finora scoperti, Upsilon Andromedae b \u00e8 stato individuato analizzando le variazioni nella velocit\u00e0 radiale della stella causate dalla gravit\u00e0 del pianeta.\nLa scoperta \u00e8 stata annunciata nel 1996, insieme a quella di 55 Cancri b e Tau Bo\u00f6tis Ab.\nOrbita e massa.\nCome 51 Pegasi b, il primo pianeta scoperto attorno a una stella normale, Upsilon Andromedae b orbita molto vicino alla propria stella, molto pi\u00f9 vicino di Mercurio dal Sole. Il pianeta impiega 4,617 giorni per completare un'intera orbita e ha un semiasse maggiore di 0,0595 UA.\nUna limitazione nel metodo della velocit\u00e0 radiale usato per scoprire il pianeta \u00e8 che permette di stimare solo un limite inferiore per la massa. Nel caso di Upsilon Andromedae b il limite \u00e8 posto a 68,7% della massa di Giove, tuttavia a seconda dell'inclinazione orbitale la vera massa potrebbe essere molto pi\u00f9 alta.\nCaratteristiche.\nData la sua elevata massa \u00e8 probabile che il pianeta sia un gigante gassoso senza una superficie solida. Siccome il pianeta \u00e8 stato rilevato solo indirettamente, caratteristiche quali il raggio, la composizione e la temperatura al momento non sono note.\nIpotizzando che la composizione del pianeta sia simile a quella di Giove e che sia in un ambiente prossimo all'equilibrio chimico, si prevede che possa avere nubi di silicati e ferro nell'alta atmosfera.\nIl telescopio spaziale Spitzer ha misurato la temperatura del pianeta e ha scoperto una notevole differenza tra i due emisferi del pianeta, dai 20-230 \u00b0C di un emisfero ai 1400-1650\u00a0\u00b0C dell'altro. Questa differenza ha portato ad ipotizzare che Upsilon Andromedae b sia in rotazione sincrona, mostrando quindi sempre la stessa faccia alla propria stella. Quel che pi\u00f9 ha colpito l'attenzione degli esperti \u00e8 stata la straordinaria scoperta della variazione di temperatura tra la faccia del pianeta che si espone perennemente alla propria stella e l'altra che invece rimane in ombra. Contrariamente a quanto ci si potesse aspettare, il punto pi\u00f9 caldo di Upsilon Andromedae b risiede esattamente nel punto in cui il pianeta rimane nascosto dalla luce della stella, una zona che in teoria dovrebbe essere pi\u00f9 fredda. Gli esperti hanno tentato di spiegare tale condizione attraverso il fenomeno dei venti supersonici, che innescherebbero onde d'urto capaci di riscaldare i gas del pianeta fino a provocare interazioni magnetiche tra la stella e Upsilon Andromedae b. Tuttavia si tratta di ipotesi non confermate che necessitano di studi accurati e pi\u00f9 approfonditi.\nIl pianeta sembra essere responsabile per l'incremento dell'attivit\u00e0 cromosferica della sua stella.\nSi pensa che Upsilon Andromedae b non abbia satelliti, dato che le forze di marea li avrebbero o espulsi dall'orbita o distrutti in tempi relativamente brevi se paragonati all'et\u00e0 del sistema."}
{"id": "1488545", "revid": "533444", "url": "https://it.wikipedia.org/wiki?curid=1488545", "title": "The Bassmachine", "text": "The Bassmachine \u00e8 il primo album di Basshunter. \u00c8 stato pubblicato nel 2006 su Internet ed \u00e8 stato diffuso dall'etichetta svedese di musica house \"Alex Music\" e autoprodotto dallo stesso Jonas Altberg."}
{"id": "1488552", "revid": "767487", "url": "https://it.wikipedia.org/wiki?curid=1488552", "title": "V\u0103r\u0103\u0219ti", "text": "V\u0103r\u0103\u0219ti \u00e8 un comune della Romania di 5.848 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: Dobreni e V\u0103r\u0103\u0219ti."}
{"id": "1488553", "revid": "287204", "url": "https://it.wikipedia.org/wiki?curid=1488553", "title": "Varasti", "text": ""}
{"id": "1488559", "revid": "599013", "url": "https://it.wikipedia.org/wiki?curid=1488559", "title": "Craig Connell", "text": "Carriera.\nLa sua avventura nelle competizioni del motomondiale ha avuto inizio nella stagione 1994 grazie ad una wild card che gli ha permesso di partecipare al GP d'Australia nella classe 250 e alla guida di una Honda.\nStessa possibilit\u00e0 gli \u00e8 stata offerta anche nei due anni successivi, sempre nella stessa classe ma stavolta in sella ad una Yamaha.\nSolo nel motomondiale 1998 ha avuto l'occasione di cimentarsi in classe 500 in tre occasioni, con una Honda NSR 500 V2 del team Shell Advance Racing, senza per\u00f2 raccogliere punti validi per la classifica iridata.\nHa anche partecipato ad alcune edizioni del campionato mondiale Superbike nelle stagioni dal 1996 al 1999, sempre in occasione del gran premio di casa."}
{"id": "1488560", "revid": "767487", "url": "https://it.wikipedia.org/wiki?curid=1488560", "title": "V\u00e2n\u0103torii Mici", "text": "V\u00e2n\u0103torii Mici \u00e8 un comune della Romania di 4.667 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 8 villaggi: Corbeanca, Cupele, Izvoru, Poiana lui St\u00e2ng\u0103, V\u00e2lcelele, V\u00e2n\u0103torii Mari, V\u00e2n\u0103torii Mici, Z\u0103d\u0103riciu."}
{"id": "1488562", "revid": "287204", "url": "https://it.wikipedia.org/wiki?curid=1488562", "title": "Vanatorii Mici", "text": ""}
{"id": "1488564", "revid": "123164159", "url": "https://it.wikipedia.org/wiki?curid=1488564", "title": "Frank Pakenham", "text": "Era il figlio menore di Thomas Pakenham, V conte di Longford. \u00c8 stato un noto esponente del Partito Laburista. Fu criato barone Pakenham (un pari d'Inghilterra) nel 1945, e successe il suo fratello maggiore come conte di Longford (un pari d'Irlanda) nel 1961. Fu marito di Elizabeth Longford e padre di Antonia Fraser."}
{"id": "1488571", "revid": "767487", "url": "https://it.wikipedia.org/wiki?curid=1488571", "title": "Vedea (Giurgiu)", "text": "Vedea \u00e8 un comune della Romania di 2.968 abitanti, ubicato nel distretto di Giurgiu, nella regione storica della Muntenia."}
{"id": "1488573", "revid": "599013", "url": "https://it.wikipedia.org/wiki?curid=1488573", "title": "Juan Pablo Gianini", "text": "Carriera.\nDopo aver iniziato a competere nelle minimoto nel 1992, ha partecipato ai campionati argentini di velocit\u00e0 su pista, fino ad acquisire una certa notoriet\u00e0 nazionale, tanto da ricevere una wild card per la partecipazione all'edizione 1998 del Gran Premio motociclistico d'Argentina, nella classe 500 con una Honda NSR 500 V2 del team Shell Advance Racing. Dopo essersi qualificato al 24\u00ba posto \u00e8 giunto 21\u00ba e ultimo in gara.\nDopo l'attivit\u00e0 nel campo del motociclismo, dal 2000 ha iniziato a dedicarsi alle corse sulle quattro ruote con vetture turismo."}
{"id": "1488575", "revid": "1305772", "url": "https://it.wikipedia.org/wiki?curid=1488575", "title": "LOL (^^,)", "text": "LOL &lt;(^^,)&gt; \u00e8 il secondo album del produttore musicale dance Basshunter, pubblicato il 28\u00ba agosto 2006 sotto etichetta Warner Music e ristampato il 22 dicembre dello stesso anno in un'edizione internazionale e natalizia, contenente bonus track e i titoli delle canzoni tradotti dallo svedese all'inglese.\nQuesta edizione contiene anche la cover \"Jingle Bells\", estratta come singolo promozionale.\nTracce.\nVersione originale (1\u00ba settembre 2006)\nEdizione internazionale/natalizia (22 dicembre 2006)"}
{"id": "1488577", "revid": "106908", "url": "https://it.wikipedia.org/wiki?curid=1488577", "title": "Fairtrade Italia", "text": "Fairtrade Italia \u00e8 un consorzio con sede a Padova che si occupa di rilasciare il marchio di certificazione del commercio equo e solidale Fairtrade.\nStoria.\nFairtrade Italia viene fondata come associazione non profit nel 1994 con il concorso di alcune centrali del commercio equo, dell'Associazione botteghe del mondo, di alcune associazioni importanti quali Arci, Acli, Agesci, ACU, Pax Christi e di alcune tra le principali Ong italiane come Mani Tese e FOCSIV.\nL'associazione si \u00e8 trasformata in consorzio alla fine del 2003, nel quadro di uno sviluppo delle attivit\u00e0 di certificazione e diffusione dei prodotti del commercio equo e solidale.\nI soci attuali del Consorzio sono 27 organizzazioni, che operano nella cooperazione internazionale, nella solidariet\u00e0, nella finanza etica, nel rispetto dell'ambiente e nel commercio equo e solidale, tra cui, oltre a quelle gi\u00e0 citate, anche Banca Etica, Cies, Movimento Consumatori e Legambiente.\nIl Consorzio Fairtrade Italia fa parte di Fairtrade International, con sede a Bonn in Germania, coordinamento internazionale delle organizzazioni che si occupano di promuovere il marchio Fairtrade nei propri Paesi.\nIl 27 maggio 2016 l'assemblea ha rinnovato le cariche sociali per il prossimo triennio 2016-2019, eleggendo il nuovo CDA: Alfredo Cuccinello (Acli), Daniela Sciarra (Legambiente), Dina Taddia (GVC), Fabrizio Piva (CCPB), Francesco Saverio Russo (ANCC-COOP), Giorgio Prampolini (Coop. Chico Mendes), Giuseppe Di Francesco (Arci), Francesco Basile (FOCSIV), Victor Alexander Ivankov (COIND). Il Consiglio di Amministrazione ha confermato il presidente uscente Giuseppe Di Francesco.\nFairtrade in Italia.\nAttualmente in Italia vengono distribuiti oltre 700 prodotti Fairtrade in pi\u00f9 di 5.000 punti vendita (supermercati, caffetterie, macchinette automatiche, mense, ecc.) e il valore del venduto \u00e8 di 100 milioni di euro (dato 2015). Le aziende italiane che hanno scelto la certificazione Fairtrade sono circa 145."}
{"id": "1488578", "revid": "36426", "url": "https://it.wikipedia.org/wiki?curid=1488578", "title": "Andrea Cavalcanti", "text": "Biografia.\nFu adottato nel 1419, all'et\u00e0 di sette anni, e visse con l'artista a Firenze in una casa presso la chiesa di San Michele Betelde. Divenne suo allievo e collaboratore, venendo introdotto nei suoi cantieri come scalpellino e scultore.\nNella grande officina del Duomo di Firenze lavor\u00f2 alle cornici delle finestre delle tribune (1429), mentre nella decorazione scultorea della Sagrestia Vecchia di San Lorenzo, commissionata dai Medici, collabor\u00f2 con Pagno di Lapo Portigiani (altare marmoreo con il rilievo della \"Madonna col Bambino con i profeti Ezechiele e Isaia\") e con Donatello (\"Sarcofago di Giovanni di Bicci e Piccarda Bueri\").\nNel 1434, approfittando dell'incarcerazione di Brunelleschi per un debito fiscale con l'Arte dei Maestri di Pietra e Legname, scapp\u00f2 a Napoli con alcuni soldi sottratti al padre, che ancora ne amministrava le finanze. La frattura tra i due venne ricomposta tramite l'intercessione di papa Eugenio IV, che lo fece rintracciare e ricondurre a Firenze.\nAlla fine degli anni trenta il Buggiano ricevette numerose commissioni scultoree, tra cui spiccarono i lavabi per la sagrestia delle Messe (1438-1440) e la sagrestia dei Canonici (dal 1442) in Santa Maria del Fiore. Nel 1443 scolp\u00ec il pulpito di Santa Maria Novella su disegno del padre.\nNel 1447-1448 scolp\u00ec il monumento al padre, con busto marmoreo. Con la morte di Brunelleschi eredit\u00f2 la casa e la notevole somma di 3.430 fiorini d'oro, che per\u00f2 dilapid\u00f2 velocemente. Gradualmente diminuirono anche le offerte di lavoro. Gli vengono attribuiti come scultore il portale della pieve di Cercina e un camino e un lavabo nell'attigua canonica.\nForse si dedic\u00f2 all'attivit\u00e0 di architetto, che per\u00f2 \u00e8 poco documentata. Gli sono stati attribuiti alcuni edifici a Pescia e a Pistoia e provincia, come l'oratorio della Madonna di Pi\u00e8 di Piazza (1447) o la cappella Orlandi-Cardini nella chiesa di San Francesco: questi edifici sono le prime architetture rinascimentali realizzate fuori da Firenze."}
{"id": "1488579", "revid": "1442080", "url": "https://it.wikipedia.org/wiki?curid=1488579", "title": "Planipennia", "text": "Planipennia \u00e8 un raggruppamento di Insetti olometaboli, considerato al rango di ordine secondo alcuni autori e al rango di sottordine dei Neuroptera secondo la classificazione tradizionale.\nDescrizione.\nGli adulti dei Planipennia si distinguono nettamente dai Megaloptera per il capo ipognato e per la venatura alare, pi\u00f9 ricca di nervature trasversali presso il margine. Le zampe anteriori sono talvolta raptatorie (Fam. Mantispidae) e le ali possono presentare un notevole sviluppo.\nLe larve sono in genere terrestri e presentano caratteri morfologici e anatomici singolari, in parte facilmente distinguibili anche occhio nudo. Sono del tipo campodeiforme, provviste di tre zampe cursorie, con il corpo generalmente depresso in senso dorso ventrale e pi\u00f9 o meno slargato posteriormente, nella regione addominale.\nGli elementi anatomo-morfologici pi\u00f9 caratterizzanti risiedono nell'apparato boccale e nell'apparato digerente. L'apparato boccale delle larve \u00e8 pungente-succhiante e ha una caratteristica conformazione a forcipe: le mandibole sono prolungate in avanti, arcuate verso l'interno e acuminate; sulla parte ventrale sono percorse da una doccia, sulla quale si adatta il lobo mascellare interno (\"lacinia\"), anch'esso prolungato. Le mandibole vengono usate per perforare il corpo della preda e succhiarne i fluidi interni attraverso il canalicolo formato dalle mandibole e dalle lacinie.\nL'apparato digerente \u00e8 caratterizzato dalla chiusura totale dell'apertura boccale e dalla comunicazione diretta dei canalicoli formati dalle mandibole e dai lobi mascellari con l'intestino. Il mesentero \u00e8 a fondo cieco. Questa particolare struttura dell'intestino \u00e8 presente solo nelle larve, mentre gli adulti hanno un sistema digerente normale.\nLe pupe sono evoiche, ossia si formano all'interno di un bozzolo di seta secreto dai tubi malpighiani delle larve.\nBiologia.\nLe larve sono predatori sostanzialmente polifagi, talvolta molto attivi al punto di essere impiegate come insetti ausiliari nella lotta biologica. Gli adulti sono glicifagi oppure predatori.\nSistematica.\nLa posizione sistematica dei Planipennia non \u00e8 concorde. La sistematica tradizionale include i Planipennia come sottordine dei Neuroptera insieme ai Megaloptera. Gli schemi tassonomici pi\u00f9 recenti, tuttavia, trattano il vecchio ordine dei Neurotteri sensu lato come un superordine suddiviso negli ordini dei Megaloptera, dei Rhaphidioptera (corrispondente ai Rhaphididae dello schema tradizionale) e dei Neuroptera (corrispondente ai Planipennia dello schema tradizionale).\nLa suddivisione interna nello schema tradizionale considera alcune superfamiglie, elevate al rango di sottordine nella tassonomia pi\u00f9 recente, che si suddividono nelle seguenti famiglie:\nLa famiglia pi\u00f9 rappresentativa \u00e8 quella dei Chrysopidae, comprendente le comuni \"crisope\", ma \u00e8 abbastanza nota anche quella dei Myrmeleontidae, comprendente specie di grandi dimensioni, simili a libellule, note con il nome comune di \"formicaleone\"."}
{"id": "1488581", "revid": "767487", "url": "https://it.wikipedia.org/wiki?curid=1488581", "title": "Circuito di Johor", "text": "Il circuito di Johor \u00e8 il circuito per gare sportive della citt\u00e0 di Pasir Gudang, nello Stato di Johor, in Malaysia. Il circuito fu aperto ufficialmente nel 1986 dal sultano Iskandar di Johor (ottavo Yang di-Pertuan Agong).\nSul tracciato si \u00e8 svolta una prova del mondiale Superbike nel 1992 e una nel 1993, mentre nel 1998 ha ospitato il GP della Malesia del motomondiale, che negli anni precedenti si era disputato sul circuito di Shah Alam; in quell'anno i vincitori delle classi 500, 250 e 125 furono rispettivamente Mick Doohan, Tetsuya Harada e Kazuto Sakata. Dall'anno successivo il Gran Premio si \u00e8 spostato al circuito di Sepang, di nuova costruzione."}
{"id": "1488582", "revid": "339392", "url": "https://it.wikipedia.org/wiki?curid=1488582", "title": "Presidente della Camera dei Rappresentanti degli Stati Uniti d'America", "text": ""}
{"id": "1488583", "revid": "73125", "url": "https://it.wikipedia.org/wiki?curid=1488583", "title": "Binaria apparente", "text": ""}
{"id": "1488594", "revid": "339392", "url": "https://it.wikipedia.org/wiki?curid=1488594", "title": "Circuito di Jarama", "text": ""}
{"id": "1488598", "revid": "999163", "url": "https://it.wikipedia.org/wiki?curid=1488598", "title": "Nicla Vassallo", "text": "Carriera universitaria.\nLaureata all'Universit\u00e0 di Genova, specializzata al King's College dell'Universit\u00e0 di Londra, dove, sotto la guida di David Papineau, Mark Sainbury, Anthony Savile, studia epistemologia, logica, metafisica. Dopo il dottorato di ricerca in Filosofia della scienza, lavora prima come \"research fellow\" e poi come ricercatrice. Dal 2003 al 2008 \u00e8 \"professore invitato\" nella Facolt\u00e0 di Psicologia dell'Universit\u00e0 Vita-Salute San Raffaele, in cui tiene il corso di epistemologia. Dal 2005 \u00e8 professore ordinario presso il Dipartimento di Filosofia dell'Universit\u00e0 di Genova dove insegna Filosofia teoretica e fa parte del corpo docente del dottorato di ricerca in Filosofia Fino. \u00c8 un associato del Consiglio Nazionale delle Ricerche (C.N.R).\nPensiero.\nSi \u00e8 interessata a fondo dell'opera di Gottlob Frege, su cui ha scritto articoli e volumi, tra cui \"La depsicologizzazione della logica. Un confronto tra Boole e Frege\" e \"Frege on Thinking and Its Epistemic Significance\", con la statunitense Pieranna Garavaso. L'interesse per Frege e per il dibattito psicologismo/antipsicologismo si collegano all'antitesi tra naturalismo/anti-naturalismo, su cui, oltre a numerosi saggi, Nicla Vassallo ha scritto volumi quali \"La naturalizzazione dell'epistemologia\" e \"Teorie della conoscenza filosofico-naturalistiche\".\nLe sue ricerche in epistemologia hanno prodotto nel 2003 il libro \"Teoria della conoscenza\" e sono proseguite nel libro del 2011 \"Per sentito dire: conoscenza e testimonianza\", con cui Nicla Vassallo si \u00e8 aggiudicata il premio di filosofia \"Viaggio a Siracusa\". Nicla Vassallo si \u00e8 inoltre occupata di alcuni temi delle filosofie femministe contemporanee in volumi quali \"Filosofie delle donne\", in stretta collaborazione con P. Garavaso. Dal suo interesse per le filosofie femministe \u00e8 scaturito quello per gli studi lesbici, e pi\u00f9 in generale quello per le filosofie dell'omosessualit\u00e0, da cui il suo volume \"\u00abIl matrimonio omosessuale \u00e8 contro natura: Falso!\u00bb Da qui il suo interesse contro posizioni filosofiche omofobiche che possono scaturire dall'insistenza sulle categorie sex&amp;gender.\"\nAgnostica e aperta alla discussione pubblica (numerosi i suoi interventi a favore dei diritti umani e civili, in dialoghi e collaborazioni come quelle con Remo Bodei, Stefano Rodot\u00e0, Salvatore Veca) ha trattato il tema degli amori non eterosessuali con saggi come \"Classificazioni sospette\" scritto con e contenuto nell'edizione italiana del volume di Martha Nussbaum \"Dal disgusto all'umanit\u00e0. L'orientamento sessuale di fronte alla legge\" (Il Saggiatore, 2011) e nel confronto diretto con la stessa Martha Nussbaum \"Su religioni e fobie\". \nInteressi scientifici.\nOpera principalmente nell'area della filosofia analitica, con interessi primari di ricerca che riguardano la teoria della conoscenza e si estendono alle filosofie femministe, i Gender Studies, la filosofia della scienza, la metafisica, il naturalismo filosofico, lo scetticismo. Al suo attivo ha pi\u00f9 di centocinquanta articoli scientifici in italiano e in inglese, apparsi su riviste specialistiche, in volumi collettanei, in proceedings di conferenze e in enciclopedie, mentre ha pubblicato dodici libri in qualit\u00e0 di autrice, quattro in qualit\u00e0 di curatrice, otto in qualit\u00e0 di coautrice.\nAttivit\u00e0 professionali.\n\u00c8 ex-membro dell'\"advisory board\" dell'\"Assemblea del Teatro Stabile di Genova\", membro, tra l'altro, dell'\"European Journal of Analytic Philosophy\", dell'\"Institute for Scientific Methodology\", della rivista di \"L&amp;PS: Logic and Philosophy of Science\", della rivista \"Iride: Filosofia e discussione pubblica\" e della rivista \"philinq\"-\"Philosophical Inquiries\", \u00e8 consigliere scientifico \"di\" \"Palazzo Ducale Fondazione per la Cultura\", ha fatto parte del Consiglio scientifico del \"Festival della Scienza\", fa parte della Fondazione Nilde Iotti, dell'\"Osservatorio Nazionale sulla Salute della Donna\", della \"Rivista di estetica\", di \"Scienza &amp; Filosofia\". Collabora con \"Donneoltre\" dell\"'Associazione Italiana Sclerosi Multipla\". Dal 2017 \u00e8 Responsabile Cultura del Think Tank \"Ama Nutri Cresci\"\".\" \nNicla Vassallo ha collaborato con \"Il fatto quotidiano - Saturno\"\", con L'Unit\u00e0\", con la \"27ora\" del \"Corriere della Sera\". Ha scritto per l'inserto \"Domenica\" de \"Il Sole 24 Ore\" (con cui \u00e8 tornata a collaborare nel 2019), per \"Il Venerd\u00ec di Repubblica\" e altre riviste.. Collabora oggi con varie testate giornalistiche e web magazine."}
{"id": "1488602", "revid": "104265", "url": "https://it.wikipedia.org/wiki?curid=1488602", "title": "HEMT", "text": "Il transistor ad effetto di campo ad alta mobilit\u00e0 elettronica (sigla inglese HEMT per High Electron Mobility Transistor o HFET per Heterostructure Field Effect Transistor) \u00e8 caratterizzato da una giunzione tra due semiconduttori con differente band gap, ovvero un'eterogiunzione, ed \u00e8 utilizzato nel campo delle microonde. L'HEMT sfrutta la formazione di elettroni ad alta mobilit\u00e0 elettronica presenti nella buca di potenziale, generata dall'eterogiunzione tra i due semiconduttori, ad esempio l'arseniuro di gallio e l'n-AlGaAs, al di sotto del livello di Fermi.\nQuesto strato di elettroni ad alta mobilit\u00e0, formatosi al di sotto della giunzione, \u00e8 detto strato 2deg (\"2-dimensional-electron-gas\", gas bidimensionale di elettroni), e costituisce il vero canale del dispositivo. La densit\u00e0 di elettroni nel canale 2deg dipende dalla tensione gate-source. Quando la regione n-AlGaAs non viene pi\u00f9 mantenuta in completo svuotamento da questa tensione si forma un \"MESFET parassita\" che riduce notevolmente le prestazioni dell'HEMT, a causa dell'interazione elettrostatica fra gli elettroni nello strato 2deg e gli ioni di impurit\u00e0 superficiali dell'n-AlGaAs.\nPer ottimizzare il funzionamento del transistor solitamente si inserisce uno strato di AlGaAs non drogato, detto \"spacer\", tra l'n-AlGaAs e il GaAs intrinseco. Cos\u00ec facendo, gli elettroni ad elevata mobilit\u00e0 risultano pi\u00f9 distanti dagli ioni di impurit\u00e0 superficiali dell'n-AlGaAs e di conseguenza si riduce considerevolmente la loro interazione elettrostatica.\nDato che gli elettroni nella buca vi finiscono per costruzione della barriera \u00e8 possibile intuire come si sia separato il fatto di avere molti portatori (e quindi alta mobilit\u00e0) dal fatto di avere molto drogaggio (alto scattering). Visto che la trans-conduttanza del transistor dipende dal prodotto di entrambi questi valori (mobilit\u00e0 e drogaggio), e dato che generalmente l'aumento di uno induce il calo dell'altro, \u00e8 possibile massimizzare entrambi e ottenere dunque un elevato guadagno il che si traduce in una risposta pi\u00f9 pronta durante la commutazione, per questo motivo gli HEMT riescono ad avere elevata velocit\u00e0.\nGrazie alla sua particolarit\u00e0 l'HEMT \u00e8 un transistor molto utilizzato per dispositivi che lavorano in alta frequenza."}
{"id": "1488603", "revid": "124788876", "url": "https://it.wikipedia.org/wiki?curid=1488603", "title": "Arsace II di Armenia", "text": "Biografia.\nArsace era figlio di re Tirano d'Armenia. Nel 334 il sovrano dei Sasanidi Sapore II cattur\u00f2 padre e figlio, accecando Tirano, allo scopo di estendere il dominio sasanide sull'Armenia. Questo atto era in contrasto col trattato romano-sasanide del 297, che voleva l'Armenia sotto influenza romana, e osteggiato anche dall'aristocrazia armena, che veniva perseguitata dagli zoroastriani sasanidi in quanto cristiana. Nel 341 Sapore decise di ricollocare un arsacide sul trono armeno: poich\u00e9 Tirano era stato accecato e, in base alle consuetudini, non poteva pi\u00f9 regnare, sal\u00ec al trono il figlio Arsace.\nAllo scopo di bilanciare l'influenza sasanide sul suo regno, Arsace decise di stringere legami pi\u00f9 stretti con l'Impero romano: richiese all'imperatore romano Costanzo II, intorno al 351, di stringere una alleanza siglandola con un matrimonio. La moglie romana di Arsace era Olimpia, figlia dell'ex-prefetto del pretorio Flavio Ablabio ed ex-fidanzata dell'imperatore Costante I; sebbene morisse poco dopo il matrimonio, forse avvelenata dalla prima moglie di Arsace, Pharandzem, il legame tra Roma e l'Armenia rimase stabile. Tanto che, dietro il pagamento di notevoli \"doni\", Costanzo si garant\u00ec che l'Armenia non desse sostegno ai Sasanidi durante la sua campagna contro Sapore (360).\nA Costanzo succedette nel 361 Giuliano, il quale, nel 363, inizi\u00f2 una campagna contro i Sasanidi che si concluse con la sua morte; il nuovo imperatore Gioviano, intrappolato all'interno del territorio sasanide insieme all'esercito romano, dovette firmare una pesante pace con Sapore, accettando, oltre alle perdite territoriali, di non intervenire pi\u00f9 in Armenia. Sapore decise allora di occuparsi degli armeni, ma i suoi eserciti furono respinti anche per mano del \"sparapet\" (generale) Vasak Mamikonian, quindi decise di sconfiggerli con l'inganno: invit\u00f2 Arsace alla corte dei persiani per discutere di una pace, e quando il re armeno vi arriv\u00f2 affiancato dal suo fido Vasak, fu preso, imprigionato e anche accecato, mentre Vasak fu scuoiato vivo.\nOrmai prigioniero nel Castello dell'Oblio, Arsace II assistette impotente all'invasione sasanide dell'Armenia, che fu conquistata, anche se resistette ai suoi tentativi di convertirsi al zoroastrismo, la religione ufficiale persiana. Nel 369, l'ex-re di Armenia fu visitato nella sua cella dall'armeno Drastamat, e, dopo avergli raccontato i suoi giorni di gloria, fu colto dalla depressione, rub\u00f2 il coltello al compatriota e si tolse la vita pugnalandosi al petto. Drastamat, mosso da quello che aveva appena visto, si riprese il coltello e si tolse anche lui la vita."}
{"id": "1488606", "revid": "55935", "url": "https://it.wikipedia.org/wiki?curid=1488606", "title": "Conodonti", "text": ""}
{"id": "1488608", "revid": "228587", "url": "https://it.wikipedia.org/wiki?curid=1488608", "title": "Novelle (Sellero)", "text": "Novelle (\"No\u00e9le\" in dialetto camuno) \u00e8 la frazione del comune di Sellero, in Valle Camonica (Provincia di Brescia).\nGeografia fisica.\nTerritorio.\nL'abitato di Novelle \u00e8 posto a nord di Sellero, sul versante opposto della vallata rispetto a Grevo. La strada che lo collega al fondovalle si raccorda con la strada statale 42 del Tonale e della Mendola all'altezza della stazione di Cedegolo.\nStoria.\nNel 1760 un incendio distrusse met\u00e0 del paese.\nMonumenti e luoghi d'interesse.\nArchitetture religiose.\nSono apprezzabili per interesse artistico:\nParchi archeologici.\nPer interesse archeologico si possono visitare invece:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Novelle \u00e8 \"G\u00e0cc\" (gatti)."}
{"id": "1488611", "revid": "767487", "url": "https://it.wikipedia.org/wiki?curid=1488611", "title": "Le regole della casa del sidro (film)", "text": "Le regole della casa del sidro (\"The Cider House Rules\") \u00e8 un film del 1999 diretto da Lasse Hallstr\u00f6m, tratto dall'omonimo romanzo di John Irving.\nTrama.\nHomer \u00e8 un ragazzo che vive da sempre nell'orfanotrofio fondato e gestito dal dottor Wilbur Larch, un uomo buono e gentile che tratta con affetto e rispetto i suoi piccoli orfani. Homer ha sempre avuto un carattere timido e riservato e tutti i tentativi di adozione non sono mai andati a buon fine per lui, cos\u00ec il dottor Larch ha incominciato a poco a poco a considerarlo un figlio e ha fatto di lui il suo assistente, istruendolo accuratamente anche nella pratica ostetrica, sperando cos\u00ec di lasciare l'orfanotrofio a una persona di cui si fida. Homer per\u00f2 non se la sente di seguire le orme di Larch ma vorrebbe vedere il mondo che c'\u00e8 oltre il microcosmo dell'orfanotrofio.\nL'occasione arriva quando una giovane coppia, Wally e Candy, arriva per far sottoporre la ragazza a un aborto, pratica vietata per legge, ma che il dottor Larch svolge ugualmente in segreto, cosa che \u00e8 motivo di contrasto tra Homer e Wilbur. Il ragazzo, Wally, \u00e8 un pilota in procinto di partire per la guerra mentre la fidanzata, la bellissima Candy, non sopporta l'idea di rimanere sola. Dopo aver fatto amicizia con la coppia, Homer decide di partire con loro: andr\u00e0 a lavorare nell'azienda della famiglia di Wally, che possiede un meleto in cui si raccolgono mele e si produce sidro. Homer si stabilisce cos\u00ec nella fattoria e va a vivere nella casa assegnata ai dipendenti: \"la Casa del Sidro\". Inizialmente Homer \u00e8 solo nella grande casa, che si riempie solo durante la stagione del raccolto, quando arrivano i lavoranti stagionali, ma l'amicizia con Wally e Candy e i numerosi lavori riempiono le sue giornate.\nGiunge il periodo del raccolto e il capo dei raccoglitori \u00e8 Mr. Rose, che lavora insieme con la figlia Rose Rose e altri quattro aiutanti. Homer socializza facilmente anche con tutti loro e si dimostra subito un gran lavoratore e un ragazzo sveglio. Nel frattempo si avvicina a Candy, che soffre la solitudine per la partenza di Wally e tra i due scoppia l'amore, con Candy che \u00e8 colpita soprattutto dalla semplicit\u00e0 di Homer. Il dottor Larch intanto deve affrontare il problema del suo imminente pensionamento: insieme con una commissione di medici e funzionari governativi dovr\u00e0 scegliere un successore. Essendo un personaggio scomodo, per via del sospetto che pratichi gli aborti, la commissione sar\u00e0 ben attenta nella scelta di un suo successore che non faccia altrettanto.\nWilbur Larch cos\u00ec stila dei documenti falsi (usando i suoi, autentici) in cui si attestano la laurea in medicina e le specializzazioni di Homer, quindi prega ancora una volta Homer di tornare a casa e gli spedisce anche la sua borsa da medico, sperando che questo smuova il giovane. Ma il ragazzo ormai \u00e8 innamorato di Candy e non vuole rientrare. Al nuovo raccolto, la squadra di Mr. Rose \u00e8 tornata alla fattoria, con loro la piccola Rose che ormai \u00e8 una donna. Homer per\u00f2 scopre che Mr. Rose abusa della figlia e che la ragazza \u00e8 rimasta incinta. Inizialmente rimane indifferente ma poi si scontra duramente con il sig. Rose e incomincia poi a temere per la figlia, sapendo bene che un aborto eseguito in clandestinit\u00e0 da gente impreparata pu\u00f2 essere pericoloso e finanche letale (lo stesso motivo che spingeva il dottor Wilbur Larch a praticare egli stesso gli aborti, in sicurezza).\nHomer aiutato da Candy, decide di operare egli stesso Rose, sentendo cos\u00ec la prima volta la sua vocazione di medico. Altri due avvenimenti spingono Homer a tornare a casa: Wally \u00e8 stato gravemente ferito e torna a casa senza pi\u00f9 l'uso delle gambe, Candy decide cos\u00ec di troncare con Homer e di restare accanto al fidanzato, inoltre giunge la notizia della morte del dottor Wilbur Larch, nonch\u00e9 la lettera di nomina come suo successore. Homer ormai \u00e8 convinto che il suo posto \u00e8 all'orfanotrofio a continuare l'opera del suo mentore e \"padre\", e l'esperienza che ha fatto in quegli anni gli ha dato maggiore consapevolezza di s\u00e9. Ad aspettare felicemente il suo arrivo \u00e8 una delle ragazze pi\u00f9 grandi dell'orfanotrofio.\nCuriosit\u00e0.\nIl titolo si riferisce a un foglio, affisso nella \"Casa del Sidro\" (dove vivono i lavoratori) sul quale sono segnate le regole da rispettare."}
{"id": "1488619", "revid": "533444", "url": "https://it.wikipedia.org/wiki?curid=1488619", "title": "Boten Anna", "text": "Boten Anna (Anna, il bot) \u00e8 il titolo del singolo di debutto del produttore di musica dance svedese Basshunter. \u00c8 il primo singolo estratto dal secondo album dell'artista, \"LOL &lt;(^^,)&gt;\". \u00c8 stata pubblicata anche una versione in inglese.\nIl brano.\nIl brano parla di un utente della rete informatica IRC, Anna, che viene scambiata per un bot. Solo alla fine della canzone si scoprir\u00e0 che si tratta in realt\u00e0 di una persona in carne ed ossa, ma rimarr\u00e0 comunque un bot agli occhi del protagonista.\nIl cantante ha dichiarato in un'intervista che la canzone \u00e8 stata ispirata da una storia vera. \u00c8 infatti capitato che Basshunter, nel suo personale canale della chat IRC, ha scambiato Anna, bravissima a gestire il canale, per un bot, e solo dopo vari mesi ha scoperto che si trattava della ragazza di un suo amico.\nLa canzone, nonostante l'argomento poco recepibile da tutti quanti, ha comunque goduto di un doppio significato che l'ha portata al successo globale. Infatti, la parola bot \u00e8 pronunciata come \"boat\" in inglese, che significa barca, mentre \"channel\" assume vari significati, tra cui quello di canale dove scorre l'acqua. Proprio per questo doppio senso \u00e8 stato girato un secondo video (oltre a quello dove Basshunter, protagonista, \u00e8 impegnato sul suo computer insieme ad Anna) dove il cantante pedala sull'acqua di un canale.\nNel 2007 la canzone \u00e8 stata reincisa in inglese con il titolo \"Now You're Gone\" e pubblicata il 7 gennaio 2008, raggiungendo le vette della classifiche britannica e irlandese.\nSuccesso.\nPubblicato il 29 maggio 2006 in numerosi paesi del nord Europa, il singolo riscuote un enorme successo raggiungendo la vetta di numerose classifiche e la canzone diventa uno dei tormentoni estivi di quella stagione in vari stati.\nTracklist.\nMaxi Single (29 maggio 2006)\nCD Single (4 settembre 2006)"}
{"id": "1488623", "revid": "767487", "url": "https://it.wikipedia.org/wiki?curid=1488623", "title": "Kamikaze Rock 'n' Roll Suicide", "text": "Kamikaze Rock 'n' Roll Suicide \u00e8 il sesto album in studio della cantante pop italiana Donatella Rettore, pubblicato, nel 1982, per l'etichetta Ariston.\nIl disco.\nUscito nello stesso anno della raccolta \"Super-rock Rettore - Le sue pi\u00f9 belle canzoni\", antologia del periodo-Ariston, il lavoro, interamente scritto dalla coppia Rettore/Rego, \u00e8 un concept album, i cui temi prendono spunto dalla filosofia giapponese, di cui viene rielaborata l'idea del suicidio, in particolare per onore (tipico quello dei famosi kamikaze nipponici che, nella seconda guerra mondiale, si lanciavano con i propri aerei contro il nemico, con l'unico obiettivo di uccidere, noncuranti di perdere, nell'impatto, anche la propria vita).\nIl singolo estratto \u00e8 \"Lamette\", a cui fa da lato B, \"Canta sempre\", il penultimo brano del long playing.\nRistampato in formato CD dalla BMG/Ariola, nel 2002, questo album \u00e8 stato uno dei primi LP/MC di Rettore ad uscire in digitale: gi\u00e0 nel 1989, infatti, una prima ristampa in compact disc circolava in Francia, dove il lavoro ebbe una notevole risonanza, tanto che, all'epoca della sua prima uscita, fu realizzato un videoclip della title-track, ad esclusivo uso del mercato d'oltralpe.\nLa copertina raffigura Rettore seduta su alcuni pneumatici, davanti a un aereo, con le eliche in primo piano, mentre, sullo sfondo, in un cielo dai colori tra giallognolo e verdastro, \u00e8 visibile l'esplosione di un kamikaze, tra fumo e rottami, accanto a cui, sopra uno squarcio di luce, altri aerei continuano a volare. Oltre ai testi, come sempre riprodotti nella busta interna, il titolo di ogni brano \u00e8 affiancato dalla corrispondente traduzione in giapponese, riportata in verticale, invece che in orizzontale, secondo i tipici usi nipponici - gli ideogrammi vengono utilizzati anche per il nome dell'artista.\nSul retro del disco, invece, tra simboli ed immagini varie, compare una sezione intitolata \u00abLe mie annotazioni sul mio disco\u00bb, in cui Donatella, appena tornata da un illuminante viaggio nel paese del Sol Levante, illustra concetti e parole chiave, utilizzati nella composizione letteraria dei brani.\nTracce.\nTutti i brani di Rettore/Rego"}
{"id": "1488625", "revid": "767487", "url": "https://it.wikipedia.org/wiki?curid=1488625", "title": "Ti presento i miei", "text": "Ti presento i miei (\"Meet the Parents\") \u00e8 un film commedia del 2000 co-prodotto e diretto da Jay Roach. La pellicola \u00e8 il primo capitolo di una trilogia che comprende \"Mi presenti i tuoi?\" (\"Meet the Fockers\", 2004) e \"Vi presento i nostri\" (\"Little Fockers\", 2010).\nTrama.\nChicago. Greg Fotter \u00e8 un infermiere che intende fare la proposta di matrimonio alla sua ragazza, Pam Byrnes, maestra d'asilo, ma il progetto salta quando scopre che Bob Banks, fidanzato di Debbie, sorella di Pam, lo ha preceduto (non prima per\u00f2 di aver chiesto il permesso a Jack, padre delle sorelle). Due settimane dopo, Greg e Pam vengono invitati per un weekend nella casa dei Byrnes a Oyster Bay, nel Long Island, in occasione delle nozze di Debbie e Bob, cos\u00ec Greg pensa di approfittare dell'evento per chiedere il permesso a Jack. Decide di portarsi dietro l'anello di fidanzamento che ha comprato per Pam, ma la compagnia aerea perde il suo bagaglio e con esso il gioiello.\nGreg conosce Jack, sua moglie Dina e l'amatissimo gatto dei due, chiamato Sfigatto, al quale Jack ha insegnato a usare il water invece della sabbietta. I primi approcci si rivelano piuttosto imbarazzanti per Greg, specie con Jack, il quale lo critica in maniera non troppo velata sulle differenze tra lui e la loro famiglia, mentre Greg cerca in tutti i modi di farsi apprezzare, pur con esiti fallimentari. Nel pomeriggio Greg accompagna Jack all'emporio perch\u00e9 questi possa prendere qualche bene di prima necessit\u00e0 per il weekend, e qui Greg spia Jack mentre scambia dei documenti con un uomo dal fare sospetto. La sera, mente stanno cenando, Greg fa delle boccacce a un vaso pensando che ci sia una delle telecamerina commercializzate da Jack per tenere sotto controllo le babysitter, ma in realt\u00e0 si tratta di un'urna con le ceneri della madre di Jack; mentre Greg stappa una bottiglia di champagne, dai discorsi salta fuori il nome di Kevin, che scopre essere l'ex ragazzo di Pam, e il tappo colpisce proprio l'urna, che cade per terra e si frantuma attirando Sfigatto, che urina proprio in mezzo alle ceneri.\nPer evitare di peggiorare ulteriormente la situazione, Greg deve quindi sforzarsi passare il weekeend senza fumare (considerato da Jack un segno di debolezza) e senza fare sesso con Pam. Greg viene messo a dormire nello studio di Jack, e qui scopre dei documenti catalogati come \"Operazione Ko Samui\"; poco dopo giunge Jack, il quale sottopone \u00abper gioco\u00bb Greg ad un test con la macchina della verit\u00e0, interrotto da Dina. In seguito, Pam spiega a Greg che il padre non \u00e8 un fioraio come gli era stato detto, ma un agente della CIA in pensione che, grazie alle sue capacit\u00e0, veniva usato come esaminatore psicologico per interrogare i sospetti doppio gioco nella compagnia; rivelare quest'informazione era infatti consentito \u00absolo se ritenuto indispensabile\u00bb. Jack spiega a Greg che ora si trova all'interno di un metaforico \u00abcerchio della fiducia\u00bb, e che nel caso dovesse uscirne non potr\u00e0 pi\u00f9 rientrarvi.\nIncontrando al sabato mattina i Banks, famiglia del futuro sposo Bob, Greg si sente sempre pi\u00f9 a disagio: essi sono legatissimi e in piena affinit\u00e0 con i Byrnes, e Bob e suo padre sono increduli che Greg non abbia deciso di laurearsi in medicina nonostante gli ottimi voti presi all'esame di ammissione. Non sentendosi a suo agio nell'indossare gli abiti di Jack, Greg chiede dei vestiti puliti a Danny, fratello minore di Pam e Debbie che, contrariamente ai severi dettami del padre, scappa di nascosto di notte per andare a drogarsi con gli amici. Tra i vestiti prestati Danny dimentica una pipetta per fumare marijuana, ma nel tentativo di recuperarla viene visto dal padre e addossa la colpa a Greg: Jack inizia cos\u00ec a pensare che Greg sia anche un drogato.\nLa mattina stessa i Byrnes e i Banks si recano casa di Kevin, ex fidanzato di Pam e ricchissimo broker finanziario di biotecnologia, proprietario di una magnifica casa, estremamente legato alla figura di Cristo e appassionato di falegnameria: qui, infatti, Kevin offre un barbecue alle due famiglie, in quanto testimone dello sposo. Jack cerca nuovamente di screditare Greg ai suoi occhi, ottenendo per\u00f2 l'effetto contrario: Kevin \u00e8 affascinato dall'umanit\u00e0 di Greg e lo apprezza in quanto ebreo, come lo era Ges\u00f9. Durante una partita di pallavolo nella piscina della casa di Kevin, Greg schiaccia il pallone troppo forte verso Debbie causandole, il giorno prima delle nozze, la rottura del naso e un occhio nero.\nTornati a casa, Jack scopre che Greg ha usato un water di cui gli era stato detto di non tirare lo sciacquone, causando una rottura del pozzo nero e il conseguente allagamento del prato in cui il giorno dopo avverr\u00e0 il matrimonio. Quando arriva un bagaglio Greg pensa erroneamente che sia il suo, e quando Jack lo viene a sapere apre il bagaglio con un passepartout scoprendo svariati giocattoli sessuali, il che lo porta a pensare che Greg sia un pervertito, poi usa i suoi contatti nella CIA per ottenere i risultati dell'esame di ammissione a medicina di Greg, ma risulta che questo esame non \u00e8 mai stato sostenuto. Contemporaneamente, per sbaglio Greg fa uscire Sfigatto di casa: per tentare di riprenderlo sale sul tetto, e casualmente ascolta una telefonata di Jack in lingua thailandese; non sapendo che fare per trovare il gatto, si fuma una sigaretta (il cui pacchetto era stato lanciato sul tetto da Pam prima di fargli incontrare i genitori) ma il fumo incendia alcune foglie secche e, con un effetto a catena, arriva a bruciare lo splendido altare nuziale intagliato a mano da Kevin. Greg cerca Sfigatto in un gattile, dove trova un gatto identico a lui tranne che per il colore della punta della coda: disperato, ridipinge la punta della coda con dello spray e si presenta alla famiglia fingendo di aver ritrovato il gatto e venendo accolto come un eroe.\nQuella sera tutto il gruppo va a cena assieme brindando alla sua salute, ma Jack riceve una telefonata da un vicino, che ha trovato il vero Sfigatto; nel frattempo il finto Sfigatto distrugge con gli artigli l'abito da sposa di Debbie. Tornati a casa, Jack spiega a tutti cosa aveva combinato Greg, e inizia un discorso sulla sincerit\u00e0: viene per\u00f2 interrotto da Greg il quale, infastidito dal trattamento riservatogli, cita il suo incontro all'emporio, i documenti dell\u2019\"Operazione Ko Samui\" e la telefonata in thailandese, convinto che Jack debba partire per una missione segreta. Allora Jack rivela di aver solamente organizzato in segreto la luna di miele per Bob e Debbie nella citt\u00e0 thailandese, sorpresa ormai sfumata. La famiglia invita dunque Greg ad andarsene; anche Pam \u00e8 affranta poich\u00e9 crede che lui le abbia mentito su tutto.\nA pochi istanti dall'addio di Greg, si presenta un addetto della compagnia aerea che cerca Gaylord Fotter perch\u00e9 \u00e8 stato ritrovato il bagaglio smarrito: Greg era solo un soprannome, usato per mascherare l'imbarazzante nome anagrafico. Una volta partito Greg, Pam si fa mandare dai suoi genitori i risultati dell'esame di medicina dato che Jack non aveva trovato nulla poich\u00e9 aveva cercato il nome sbagliato, e critica il padre per aver trattato e messo a disagio il fidanzato nei tre giorni trascorsi. Jack riceve una ramanzina anche dalla moglie Dina, perch\u00e9 ha sempre avuto la tendenza a non accettare ogni ragazzo che la figlia ha avuto (infatti non ha mai stretto un rapporto con Kevin finch\u00e9 lei non ha rotto con lui), non avendo mai ritenuto nessuno di loro all'altezza di Pam. Quest'ultima lascia un messaggio in segreteria a Greg in cui gli chiede perdono, gli dice che lo ama e comprende il motivo delle sue azioni. Jack, vedendo quanto sua figlia sia triste per l'accaduto, decide di rimediare.\nCon molto livore in corpo Greg si reca all'aeroporto per tornare a casa ma, a causa di una serie di problemi all'imbarco, finisce per sbraitare contro un'assistente di volo e, in preda alla frustrazione, nomina ripetutamente la parola \u00abbomba\u00bb: la sicurezza non pu\u00f2 far altro che arrestarlo. Qui viene raggiunto da Jack che capisce di aver esagerato, riammettendo Greg nel \u00abcerchio della fiducia\u00bb: Greg \u00e8 quindi riportato a casa Byrnes e fa finalmente la proposta a Pam.\nJack e Dina sono soddisfatti per la felicit\u00e0 delle due figlie e si rendono conto che dovranno conoscere i signori Fotter. Il matrimonio tra Debbie e Bob va alla meraviglia e Greg siede tra Jack e Dina, che lo tengono per mano. Dopo il matrimonio, Jack rivede le riprese da una telecamerina segreta che era nello studio dove ha dormito Greg: le riprese mostrano Greg che sfoga in solitudine la sua frustrazione parlando da solo, e rivelando che Danny fuma marijuana, senza che Jack se ne fosse mai accorto.\nProduzione.\nIl film \u00e8 un remake di un omonimo film del 1992 diretto da Greg Glienna e prodotto da Jim Vincent. Glienna, che interpretava il protagonista nel film originale, aveva scritto la sceneggiatura insieme a Mary Ruth Clarke. La Universal Pictures acquist\u00f2 i diritti della pellicola da Glienna con l'intento di girarne una nuova versione. Jim Herzfeld estese il copione originale ma la produzione si ferm\u00f2 per qualche tempo. Jay Roach lesse la versione riveduta del soggetto ed espresse il desiderio di dirigere il film ma la Universal non accett\u00f2 la proposta. All'epoca, Steven Spielberg era interessato alla regia e Jim Carrey avrebbe dovuto interpretare la parte del protagonista. Lo studio offr\u00ec il film a Roach solo dopo che Spielberg e Carrey abbandonarono il progetto.\nRiprese.\nIl film \u00e8 stato girato in esterni a Oyster Bay, Long Island. La casa si trova invece a Muttontown, una cittadina vicino Oyster Bay. Il Westchester County Airport della contea di Westchester, nello Stato di New York, \u00e8 invece stato utilizzato per le scene ambientate all'Aeroporto O'Hare di Chicago e all'Aeroporto LaGuardia di New York.\nColonna sonora.\nL'album della colonna sonora \u00e8 formato da 18 tracce, delle quali 14 sono componimenti originali di Randy Newman: le tracce strumentali sono 11, mentre le canzoni (di cui vengono indicati gli interpreti) sono 7.\nDan Goldwasser, nella sua recensione per \"Soundtrack.Net\", ha conferito una valutazione di 4 stelle su 5, riconoscendo che Newman e la colonna sonora hanno fatto \u00abun ottimo lavoro nel mantenere alto il livello dell'umorismo\u00bb.\nRiconoscimenti.\nInoltre nel 2005 la seguente battuta, pronunciata da Robert De Niro nella scena della cena, ha ottenuto una candidatura per entrare a far parte della \"AFI's 100 Years... 100 Movie Quotes\" (la lista delle cento migliori citazioni cinematografiche di tutti i tempi tratte da film statunitensi): \"I have nipples, Greg. Could you milk me?\" (in italiano \"Io ho i capezzoli, Greg. Vuoi mungermi?\")."}
{"id": "1488628", "revid": "1060661", "url": "https://it.wikipedia.org/wiki?curid=1488628", "title": "Personaggi di Camera Caf\u00e9", "text": "Questa voce contiene un elenco dei personaggi presenti nella sitcom Camera Caf\u00e9.\nPersonaggi ricorrenti.\nIn \"Camera Caf\u00e9\" sono presenti anche altri personaggi, che per\u00f2 appaiono solo sporadicamente nel corso della serie. Nel corso delle stagioni, la sitcom ha anche ospitato diverse guest star: alcune di loro hanno riscosso un tale successo da comparire in seguito nella serie per pi\u00f9 episodi, ottenendo cos\u00ec un ruolo ricorrente all'interno della serie.\nApparizioni occasionali.\nNel corso delle stagioni di \"Camera Caf\u00e9\" i dipendenti dell'azienda hanno avuto a che fare con alcuni personaggi che hanno condiviso con loro il lavoro d'ufficio per alcuni brevi periodi, o che hanno brevemente fatto capolino in azienda, anche se la maggior parte di loro non \u00e8 mai apparsa nella serie:\nAnimali.\nAlcuni dipendenti dell'ufficio, chi per lavoro e chi per compagnia, possiedono degli animali domestici, che a volte sono protagonisti delle vicende dell'azienda:"}
{"id": "1488632", "revid": "298229", "url": "https://it.wikipedia.org/wiki?curid=1488632", "title": "Il Calcio Illustrato", "text": "Il Calcio Illustrato (dal 1952 al 1966 \"Il Calcio e il Ciclismo Illustrato\") \u00e8 stato un settimanale italiano dedicato al calcio pubblicato fra il 1931 e il 1966, e nuovamente tra il 1970 e il 1973.\nLa rivista, che usciva ogni mercoled\u00ec, \u00e8 rimasta per oltre trent'anni un punto di riferimento per tutti gli appassionati di calcio.\nStoria.\nIl primo numero, diretto dal fondatore della testata, Leone Boccali, fu pubblicato il 1\u00ba dicembre 1931.\nLe pubblicazioni furono interrotte tra il 7 agosto 1966 e il 22 settembre 1970. Si arriv\u00f2 infatti al numero del 7 agosto 1966 quando apparve l'inserzione: \u00abriprenderemo le pubblicazioni con il numero del 4 settembre\u00bb; tuttavia quel numero non arriv\u00f2 mai in edicola. All'epoca, per molti, il giornale \u00e8 ormai un ricordo del passato, mentre il ritorno \u201csettembrino\u201d avverr\u00e0 ben quattro anni pi\u00f9 tardi, il 22 settembre 1970.\n\"Il Calcio Illustrato\" sospese definitivamente le pubblicazioni nel 1973. In seguito la testata (ancora inattiva) fu comprata dal consigliere dell'Associazione Calcio Milan, Giovanni Nardi, ed \u00e8 stata ceduta poi alla casa editrice bolognese Moruzzi's Group che la sfrutta per realizzare i giornalini della Lega Nazionale Dilettanti.\nContenuti.\nLa caratteristica saliente del settimanale \u00e8 sempre stata la ricca illustrazione fotografica posta al centro del commento sportivo.\nCostituisce un vero e proprio \"tesoro\" per gli amanti della fotografia, come le tecniche usate per ritoccare i particolari delle immagini. Costituisce un documento storico per gli aneddoti raccontati sui singoli personaggi, corredati di spiritose caricature, pungenti battute, caustiche vignette, ancora attuali nei loro argomenti e spunti. Per non dimenticare il fascino delle pubblicit\u00e0 dell'epoca e, infine, le molteplici rubriche che costituiscono la memoria storica di un modo romantico di vedere il calcio. A questo proposito vanno ricordate le vignette del disegnatore umoristico Carmelo Silva i cui disegni costituivano una sorta di moviola \"ante litteram\"."}
{"id": "1488635", "revid": "767487", "url": "https://it.wikipedia.org/wiki?curid=1488635", "title": "Qualcosa \u00e8 cambiato", "text": "Qualcosa \u00e8 cambiato (\"As Good as It Gets\") \u00e8 un film del 1997, diretto da James L. Brooks.\nI due protagonisti, Jack Nicholson ed Helen Hunt, sono entrambi stati premiati agli Oscar 1998, rispettivamente come miglior attore e miglior attrice, ad oggi l'ultima volta per una coppia di attori dallo stesso film.\nIl film occupa il posto numero 140 de \"I 500 film pi\u00f9 grandi di tutti i tempi\" (\"The 500 Greatest Movies of All Time\") della rivista \"Empire\".\nTrama.\nMelvin Udall \u00e8 un affermato scrittore di romanzi rosa che vive a New York; soffre di disturbo ossessivo-compulsivo, offende e umilia costantemente gli altri a causa del suo pessimo carattere, \u00e8 un misantropo razzista e detesta neri, gay, ebrei, vecchiette e cani. Simon, il suo vicino di casa gay, \u00e8 un pittore che subisce un'aggressione da parte di tre ladri penetrati in casa con l'inganno. Per pagare l'assistenza sanitaria dilapida tutto il suo patrimonio e, durante la convalescenza, \u00e8 costretto ad affidare il suo amato cagnolino Verdell a Melvin. Carol \u00e8 una ragazza single, madre di un bambino che soffre di un disturbo respiratorio mal curato, cameriera in un locale dove Melvin va a mangiare ogni giorno portandosi dietro posate di plastica per paura dei germi.\nUn giorno Carol \u00e8 costretta a rinunciare al lavoro per assistere suo figlio malato, ma questo fatto stravolge le abitudini di Melvin. Per risolvere il problema, lo scrittore invia a casa di Carol il suo medico personale con l'ordine di non badare a spese e fare tutto il possibile per far guarire il bambino in modo che Carol possa tornare a servirgli il pranzo e a sopportare le sue cattiverie. Intanto Simon, ridotto sul lastrico, cade in uno stato depressivo che gli impedisce persino di dipingere. Melvin diventa una presenza ricorrente nella sua vita, essendosi affezionato al cagnolino Verdell, che era stato obbligato a tenere mentre Simon era in ospedale. I due alternano scontri e momenti di confidenza.\nSimon, convinto dall'amico gallerista Frank, decide di andare dai suoi genitori a Baltimora per chiedere loro il denaro che gli occorre e, non potendo ancora guidare per le lesioni riportate nell'aggressione, si ritrova ad avere per compagni di viaggio Melvin e Carol. Melvin si prepara meticolosamente ad affascinare Carol approfittando del viaggio, ma non riesce a vincere la sua radicata ritrosia a lasciarsi andare. Durante una cena romantica con Carol, in cui lei gli fa chiaramente capire di ricambiare i suoi sentimenti, Melvin dice per il nervosismo di averla portata a Baltimora perch\u00e9 magari sarebbe andata a letto con Simon. Offesa, Carol se ne va e trascorre la notte in camera con Simon, ma solo a parlare e farsi ritrarre. Fa intendere altro a Melvin, che ne diventa infatti geloso.\nAl rientro a New York, Carol dice chiaro e tondo che non vuole pi\u00f9 dover sopportare Melvin. Ma Simon, che \u00e8 riuscito a ritrovare l'ispirazione proprio grazie a Carol, sprona l'amico a reagire. Melvin si rende conto di come la presenza di Carol lo stia aiutando a vincere le sue ossessioni e riesce finalmente a confessare a Carol il suo amore per lei.\nProduzione.\nLa prima versione della sceneggiatura si intitolava \"Vecchi amici\", e fu indicata come una delle migliori sceneggiature non prodotte dalla rivista Movieline.\nI ruoli di Melvin Udall e Carol Connelly furono offerti inizialmente rispettivamente a John Travolta e Holly Hunter. Il cane Verdell \u00e8 stato interpretato da sei Griffoncini di Bruxelles, dai nomi di Timer, Sprout, Debbie, Billy, Parfait, e Jill. Il ruolo di Shirley Knight (Beverly Connelly) era stato offerto a Betty White, un'attivista per i diritti degli animali: la White rifiut\u00f2 quando apprese di come il cane sarebbe stato maltrattato nel film.\nNel film, in una delle prime scene, compaiono in un cameo Lisa Edelstein e Peter Jacobson, che interpreteranno successivamente Lisa Cuddy e Chris Taub nella serie televisiva \"House MD\".\nGli esterni utilizzati per il palazzo dell'appartamento di Melvin Udall e Simon Bishop si trovano vicino alla quinta Avenue e sulla dodicesima a Manhattan.\nDistribuzione.\nIl film inizialmente fu valutato dalla MPAA R (per adulti). Successivamente \u00e8 stato ridotto in appello a PG-13 (si suggerisce il parere dei genitori perch\u00e9 \"alcune parti potrebbero essere inappropriate per i minori di 13 anni\").\nIl titolo di questo film \u00e8 stato tradotto come \"Mr Pup\u00f9 di Gatto\" (\"Mr. Cat Poop\") a Hong Kong. Apparentemente si \u00e8 arrivati a questo titolo dal nome \"Melvin\", che in cantonese suona molto simile al nome colloquiale degli escrementi di gatto.\nColonna sonora.\nNel film compare una registrazione di Art Garfunkel che canta \"Always Look on the Bright Side of Life\", una canzone tratta dalla colonna sonora del film dei Monty Python \"Brian di Nazareth\" (1979). La frase del testo originale \"Life's a piece of shit...\" (\"La vita \u00e8 un pezzo di merda...\") \u00e8 stata cambiata in \"Life's a counterfeit...\" (\"La vita \u00e8 una contraffazione...\").\nAccoglienza.\nIncassi.\nLa pellicola esord\u00ec al botteghino statunitense nel fine settimana del 26-28 dicembre 1997, conquistando il terzo posto dietro \"Titanic\" e \"Il domani non muore mai\" con un incasso di circa 13 milioni di dollari. Divenne un successo finanziario, guadagnando a livello globale 314 milioni di dollari, di cui 148 milioni negli Stati Uniti e i restanti 166 milioni nel resto del mondo.\nCritica.\nIl film venne accolto con ottime critiche. Il sito Rotten Tomatoes riporta che l'85% delle 78 recensioni professionali ha dato un giudizio positivo, con un punteggio medio di 7.2/10. Il consenso recita: \"James L. Brooks e Jack Nicholson, facendo ci\u00f2 che gli riesce meglio, combinano dialoghi intelligenti e recitazione impeccabile per tirar fuori una nuova qualit\u00e0 d'intrattenimento dal genere della commedia romantica\". Su Metacritic ha invece un punteggio di 67 basato su 30 recensioni.\nRoger Ebert gli diede un giudizio di tre stelle su quattro, definendolo \"un compromesso, un film che forza un sorriso su una materia che generalmente non gli appartiene\"."}
{"id": "1488637", "revid": "1776051", "url": "https://it.wikipedia.org/wiki?curid=1488637", "title": "The Lost Anthology", "text": "The Lost Anthology \u00e8 una raccolta del chitarrista statunitense George Lynch, pubblicata nell'agosto del 2005 dalla Cleopatra Records.\nSi tratta di un doppio CD che abbraccia oltre 25 anni di carriera dai suoi esordi con le prime band californiane, passando per i Dokken, fino ad alcuni inediti dei Lynch Mob e dei suoi ultimi progetti (comprese alcune sue partecipazioni ad album tributo). In alcune edizioni straniere l'album \u00e8 pubblicato con il titolo \"Lost Lynch\" e con una copertina leggermente diversa ma la lista tracce \u00e8 invariata."}
{"id": "1488649", "revid": "767487", "url": "https://it.wikipedia.org/wiki?curid=1488649", "title": "Sleepers", "text": "Sleepers \u00e8 un film del 1996 diretto da Barry Levinson tratto dall'omonimo romanzo autobiografico di Lorenzo Carcaterra. \"Sleepers\", in slang americano, ha vari significati e indica anche i ragazzi dei riformatori con un probabile futuro da delinquenti.\nSecondo il narratore, nella versione italiana, gli \"sleepers\" sono le persone che in passato sono state recluse nei riformatori.\nTrama.\nLorenzo Carcaterra (soprannominato \"Shakes\"), Michael Sullivan, John Reilly e Tommy Cohen Marcano sono quattro amici adolescenti che vivono ad Hell's Kitchen, un quartiere piuttosto malfamato di Manhattan. I ragazzi vivono una realt\u00e0 sociale con codici di comportamento dettati dalla malavita e sopportano situazioni familiari davvero molto difficili, trovando conforto solo nell'unione della loro amicizia e nell'ambiente che li protegge e che non tollera sgarri nei confronti degli abitanti della zona. Le uniche persone ad interagire con loro sono Carol Martinez, una ragazza di origini portoricane e irlandesi, e padre Roberto Carrillo, un prete con un passato da delinquente per il quale tre dei giovani servono messa e che fa loro da figura paterna, tenendo d'occhio i loro comportamenti. Nonostante ci\u00f2 i quattro, per guadagnare dei soldi facili, iniziano a fare delle piccole commissioni per l'anziano boss locale, King Benny.\nIn una torrida giornata dell'estate del 1967, i quattro feriscono accidentalmente un passeggero che stava uscendo dalla stazione della metropolitana, con un pesante carrello degli hot dog che avevano tentato di rubare quasi per scherzo: i ragazzi vengono condannati al riformatorio maschile Wilkinson nello stato di New York; Tommy, Michael e John devono scontare 12-18 mesi, mentre Shakes 6-12 mesi. Il gruppo viene recluso nel braccio sorvegliato da quattro secondini di cui la guardia Sean Nokes funge da leader. Dopo una rissa in mensa con un altro detenuto, i ragazzi vengono presi di mira dai quattro sorveglianti e vengono sottoposti, per l'intera durata della loro detenzione, a violenze fisiche e abusi sessuali; l'esperienza cambia per sempre i membri del gruppo e la loro amicizia.\nDurante la permanenza dei ragazzi nella struttura, partecipano alla partita di football americano annuale della Wilkinson tra guardie e detenuti. Michael convince Rizzo, un giovane detenuto nero, che dovrebbero giocare il pi\u00f9 duramente possibile per mostrare alle guardie che possono reagire ai loro abusi. Rizzo, inizialmente riluttante, accetta e aiuta la sua squadra a vincere la partita. Come conseguenza, tutti e quattro i ragazzi vengono picchiati e gettati in isolamento per diverse settimane, mentre Rizzo viene pestato a morte dalle guardie che coprono l'omicidio comunicando alla sua famiglia che \u00e8 morto di polmonite.\nEntro la primavera del 1968, poco prima del rilascio di Shakes da Wilkinson, il ragazzo insiste con i suoi amici sul fatto che dovrebbero denunciare pubblicamente le violenze. Gli altri rifiutano poich\u00e9 Michael afferma che non verrebbero creduti o che nessuno si preoccuperebbe davvero anche dopo il loro rilascio. La notte prima del rilascio collettivo dei ragazzi, Nokes dice che lui e le altre guardie hanno organizzato per loro una \"festa di addio\", durante la quale infliggono abusi particolarmente brutali sui ragazzi.\nQuattordici anni dopo, la notte del primo novembre 1981, John e Tommy, nel frattempo divenuti killer professionisti e tossicodipendenti, entrano in una tavola calda. Mentre si reca al bagno, John riconosce Nokes che ora \u00e8 una guardia di sicurezza privata; dopo essere tornato al bancone, invita l'amico a osservare il tizio seduto all'angolo in fondo a sinistra e anche Tommy lo riconosce. Si confrontano con lui, il quale per\u00f2 nega gli abusi sostenendo di \"averli resi pi\u00f9 forti\", al che i due si vendicano sparandogli ripetutamente di fronte a dei testimoni. Michael, divenuto sostituto procuratore distrettuale, riesce a fare in modo che gli venga assegnato il caso e informa Shakes, impiegato alle rubriche in un quotidiano, che ha seguito negli anni i sorveglianti che li abusarono: uno di loro, Adam Styler, \u00e8 diventato un poliziotto corrotto; un altro, Henry Addison, lavora per il sindaco e coltiva ancora la pratica della pedofilia; l'ultimo, Ralph Ferguson, \u00e8 ora un rispettabile cittadino che lavora nei servizi sociali. L'intento di Michael \u00e8 segretamente quello di rovinare l'accusa ed esporre i crimini avvenuti a Wilkinson. L'avvocato d'ufficio assegnato a John e Tommy \u00e8 Danny Snyder, un uomo ormai finito, drogato e alcolizzato, che vorrebbe patteggiare la pena, ma che viene convinto da King Benny a sostenere la tesi dell'innocenza; verr\u00e0 informato da Shakes, su istruzioni di Michael, in merito alle domande e alle obiezioni da fare durante il dibattimento. Vengono aiutati nel piano da Carol, diventata assistente sociale, e da King Benny.\nIl piano di Michael funzioner\u00e0 solo se pu\u00f2 danneggiare la reputazione di Nokes e collocare John e Tommy in un altro luogo al momento della sparatoria. Ferguson, quando viene chiamato in tribunale come testimone a favore di Nokes, viene messo sotto pressione e ammette che lui, Nokes e altre guardie hanno abusato dei ragazzi detenuti. Per concludere il caso, tuttavia, serve un testimone chiave che possa fornire a John e Tommy un alibi. Shakes ha una lunga conversazione con padre Bobby, che all'inizio si rifiuta di testimoniare falsamente ma - dopo che Shakes gli parla degli abusi subiti - accetta con riluttanza. Al processo, padre Bobby testimonia che John e Tommy erano con lui a una partita dei New York Knicks al momento della sparatoria e ha tre matrici di biglietti per dimostrarlo. Di conseguenza, John e Tommy vengono assolti.\nAnche le restanti guardie vengono punite per i loro crimini: Addison viene ucciso da Little Caesar, un boss della droga locale e fratello maggiore di Rizzo; Styler viene arrestato per aver preso tangenti e ucciso uno spacciatore; in seguito all\u2019ammissione in tribunale, Ferguson perde il lavoro e la famiglia.\nMichael, Shakes, John, Tommy e Carol si incontrano in un bar per festeggiare l'evento, mentre la voce fuori campo di Shakes spiega cosa succeder\u00e0 loro: Shakes rimarr\u00e0 un giornalista e vivr\u00e0 a Hell's Kitchen; Michael lascer\u00e0 l'ufficio del procuratore distrettuale, si trasferir\u00e0 nella campagna inglese a fare il falegname e non si sposer\u00e0 mai; Carol rimane in citt\u00e0 come assistente sociale e ha un figlio, che chiama come i suoi quattro amici; tuttavia, sia John che Tommy moriranno giovani senza aver superato i trent'anni, uno a causa di una bottiglia di gin distillata illegalmente e l'altro perch\u00e9 assassinato, vedendo quindi la loro sorte segnata irrimediabilmente da quanto accaduto nel riformatorio Wilkinson.\nProduzione e distribuzione.\nLe riprese si sono svolte tra il 29 agosto e il 30 novembre 1995 interamente a New York, mentre le scene del riformatorio Wilkinson sono state filmate a Newtown nel Connecticut. Realizzato con un budget di 44 milioni di dollari, il film incass\u00f2 in patria 53 milioni e 112 milioni nel resto del mondo, per un totale di circa 165 milioni di dollari. Il film usc\u00ec in anteprima al Festival di Venezia il 28 agosto 1996, mentre negli Usa il 18 ottobre 1996.\nCritiche.\nAlcuni critici espressero dubbi sulla natura autobiografica del libro da cui il film \u00e8 tratto: si \u00e8 scritto infatti che \u00abl'autore Lorenzo Carcaterra confessa, sotto il velame affabulatorio ma con tutti gli inerenti rischi giudiziari, di aver preso parte come giornalista a una congiura coinvolgente un magistrato fellone e un sacerdote spergiuro per far assolvere una coppia di assassini davanti a un tribunale di New York. Meglio classificare il tutto come opera di fantasia e assegnarla al filone romanzesco della vendetta, che si diparte da \"Il conte di Montecristo\" pi\u00f9 volte citato sulla pagina e sullo schermo\u00bb.\nSia il dipartimento carceri minorili degli Stati Uniti che la procura di New York hanno smentito possano essere accaduti fatti simili, ma Carcaterra ha ribadito che si tratta di una storia vera, cui sono stati cambiati solo nomi, date e luoghi."}
{"id": "1488653", "revid": "122460609", "url": "https://it.wikipedia.org/wiki?curid=1488653", "title": "Karin piccola dea", "text": " \u00e8 un mah\u014d sh\u014djo manga di Koge-Donbo. \u00c8 stato pubblicato in Giappone sulla rivista \"Nakayoshi\", edita da K\u014ddansha, nel 2003. La serie originale consta di 7 volumi, pi\u00f9 un sequel chiamato Kamichama Karin Chu, cominciato sulla stessa rivista nel luglio 2006, anch'esso di 7 volumi.\nIl manga \u00e8 stato successivamente trasposto in anime dallo studio Satelight per la regia di Takashi Anno e trasmesso su TV Tokyo dal 6 aprile al 28 settembre 2007.\nIn Italia il manga \u00e8 stato edito nel 2004 da Play Media Company, mentre l'anime \u00e8 andato in onda a partire dall'inizio dell'agosto 2009 su DeA Kids tutti i giorni a mezzanotte.\nTrama.\nKarin \u00e8 una studentessa delle scuole medie. Vive sola con sua zia dopo la morte dei suoi genitori, avvenuta quando la ragazza era ancora molto giovane. Dopo la morte del suo amato gatto Shii-chan (Sidney), il suo destino ha un enorme cambiamento. Karin scopre molto presto che l'unica eredit\u00e0 avuta dalla madre, un misterioso anello d'argento, le permette di trasformarsi in una dea con l'aiuto di Atena. Poco dopo, fa la conoscenza di altri suoi coetanei che possiedono anelli simili al suo, tra cui Himeka e Kazune Kujou (Emily e Keaton Howl, in Italia) con i quali cercher\u00e0 di risolvere il mistero che circonda le loro vite.\nLa protagonista quasi costretta a trasformarsi la prima volta per proteggere i suoi due nuovi amici, scoprendo quindi di possedere anche lei il misterioso potere dell'anello, andr\u00e0 a vivere a casa dei Kujou e inizier\u00e0 a frequentare l'Accademia Sakuragaoka, la scuola pi\u00f9 prestigiosa dell'intero Giappone.\nEpisodi.\nPer un errore di programmazione, in Italia, tra la sera del 10 e la notte dell'11 agosto 2009 le puntate 7 e 8 sono andate in onda invertite, inoltre la puntata 7 aveva il titolo della puntata 9 giapponese."}
{"id": "1488654", "revid": "57342", "url": "https://it.wikipedia.org/wiki?curid=1488654", "title": "Pearl Harbor (film)", "text": "Pearl Harbor \u00e8 un film del 2001 prodotto e diretto da Michael Bay e scritto da Randall Wallace. Il film \u00e8 una storia sentimentale ambientata durante l'attacco giapponese alla base di Pearl Harbor come il precedente \"Tora! Tora! Tora!\", girato nel 1970.\nTrama.\nNel 1923 due bambini, Rafe McCawley e Danny Walker, giocano insieme nella parte posteriore di un vecchio biplano, fingendo di essere soldati che combattono i tedeschi nella prima guerra mondiale. Dopo che il padre di Rafe atterra con il suo biplano, Rafe e Danny si arrampicano in aereo e Rafe inizia a farlo volare accidentalmente, dando ai ragazzi la loro prima esperienza al volo. Rafe riesce a fermare l'aereo alla fine della pista, in seguito il padre di Danny rimprovera il figlio di perdere tempo insieme a Rafe. Rafe si ribella al padre di Danny e lo definisce \"uno sporco tedesco\". Tuttavia il padre di Danny rivela che ha combattuto i tedeschi nella prima guerra mondiale nelle trincee in Francia e che prega che nessuno debba mai vedere quello che ha visto lui in guerra.\nDiciotto anni pi\u00f9 tardi, nel gennaio del 1941, Danny e Rafe sono entrambi primi tenenti piloti sotto il comando del maggiore Jimmy Doolittle. Doolittle informa Rafe che stato accettato nello Squadrone Eagle (una squadra RAF per piloti americani volontari durante la Battaglia di Inghilterra). Durante le visite di controllo a cui i soldati sono tenuti a sottoporsi, Rafe incontra un'infermiera di nome Evelyn, che si accorge della sua dislessia, ma dietro alle suppliche di Rafe decide di non togliergli il distintivo e gli assegna i 10/10 all'esame della vista. La sera stessa Rafe si presenta da Evelyn con una bottiglia di champagne per ringraziarla e la invita a festeggiare il fatto di essere \"la sua eroina\". I due si baciano sulle scale dell'ospedale, iniziando quindi a frequentarsi. Successivamente passano una serata a ballare in una discoteca e poi fanno un giro nel porto di New York in una barca della polizia presa in prestito. A fine serata Rafe a malincuore rivela a Evelyn che \u00e8 stato accettato nel Squadrone Eagle e che partir\u00e0 il giorno successivo, promettendole di tornare.\nDanny, Evelyn e i loro compagni piloti e infermiere vengono trasferiti a Pearl Harbor, la principale base statunitense nel Pacifico. Nel frattempo Rafe vola in numerosi combattimenti con la RAF contro la Luftwaffe, diventando un asso volante, ma \u00e8 abbattuto in un combattimento lungo la Manica e presumibilmente ucciso in azione. Danny d\u00e0 a Evelyn la notizia e lei ne \u00e8 devastata, piangendo ogni notte e non riuscendo a superare la morte di Rafe. Tre mesi dopo Evelyn e Danny cominciano a sviluppare sentimenti reciproci; incoraggiata dalle sue amiche infermiere a continuare la sua vita e a guardare avanti, Evelyn va da Danny, che la porta a vedere il tramonto in volo sul suo aereo, un Curtiss P40 Warhawk. Da quella sera i due cominciano una relazione, dopo un'iniziale insicurezza di Evelyn.\nPoco tempo dopo, precisamente il 6 dicembre, Evelyn scopre di essere incinta. La sera stessa si presenta alla sua porta Rafe, rivelandole di essere sopravvissuto al suo incidente aereo solo grazie all'amore che prova per lei e al desiderio di rivederla ancora una volta. Evelyn \u00e8 sconvolta e, quando Danny li raggiunge, Rafe si rende conto della situazione tra Evelyn e il suo migliore amico. Rafe se ne va e viene accolto con piacere dai suoi compagni piloti allegri al bar Hula. Danny raggiunge Rafe nel bar con l'intenzione di chiarire la situazione, ma Rafe \u00e8 deluso da quello che credeva il suo migliore amico e i due iniziano una rissa. Per evitare di essere arrestati dalle autorit\u00e0 della MP (\"Military Police\") che nel frattempo erano accorse al bar per fermare la rissa, i due scappano insieme e si addormentano nell'auto di Danny.\nAll'alba del giorno successivo, il 7 dicembre 1941, la marina giapponese inizia il suo attacco a Pearl Harbor. L'USS \"Arizona\" viene affondata quando una bomba che colpisce la nave causa la detonazione della riserva di munizioni sulla prua della stessa, sollevandola letteralmente fuori dall'acqua. L'USS \"Oklahoma\" si capovolge dopo che alcuni siluri la colpiscono, intrappolando centinaia di uomini all'interno. L'USS \"West Virginia\" subisce gravi danni. Una bomba ferisce mortalmente il capitano Mervyn S. Bennion. Il cuoco Dorie Miller, senza addestramento con armi da fuoco, carica una mitragliatrice di calibro 50 (12,7\u00a0mm) e distrugge un aereo giapponese. L'USS \"Nevada\" tenta di prendere il largo per salvarsi, ma ottiene solo di diventare un obiettivo primario durante la seconda ondata. Danny e Rafe si allontanano in cerca di un campo di volo ancora in piedi, mentre Evelyn e le altre infermiere corrono all'ospedale. Le infermiere lottano per dare un trattamento di emergenza a centinaia di feriti. Rafe e Danny riescono levarsi in volo su due P-40. Dopo avere causato lo schianto reciproco di quattro aerei giapponesi e averne fatto colpire un altro dal fuoco di terra, i due abbattono altri due aerei nemici, causando in tutto la distruzione di sette Zero giapponesi. Dopo l'atterraggio i due donano il sangue per i feriti, salvano gli uomini in uscita dall'USS \"Oklahoma\" e cercano di salvare gli uomini dai resti affondanti dell'USS \"Arizona\", ma \u00e8 troppo tardi.\nIl giorno successivo, il presidente Franklin Delano Roosevelt chiede al Congresso degli Stati Uniti di dichiarare lo stato di guerra contro l'Impero del Giappone. I sopravvissuti frequentano un servizio commemorativo per onorare i numerosi morti, tra cui infermiere e piloti. Pi\u00f9 tardi,a Danny e Rafe viene ordinato di tornare negli Stati Uniti sotto il comando del neopromosso colonnello Doolittle per una missione segreta. Prima di partire Evelyn rivela a Rafe che \u00e8 incinta del figlio di Danny e che rimarr\u00e0 con Danny, ma che amer\u00e0 per sempre lui.\nAl loro arrivo in California, Danny e Rafe sono entrambi promossi a capitani e viene loro assegnata la Silver Star. Doolittle propone loro una missione \"top secret\", che entrambi accettano. Durante i successivi tre mesi Rafe, Danny e altri piloti si allenano con bombardieri B-25 Mitchell appositamente modificati. In aprile i \"raiders\" vengono inviati verso il Giappone a bordo della USS \"Hornet\" e vengono informati che la loro missione consiste nel bombardare Tokyo e poi atterrare in Cina. Tuttavia i giapponesi li scoprono presto, costringendo i bombardieri a decollare da una distanza pi\u00f9 lunga di quanto previsto. Dopo il bombardamento su Tokyo, i piloti si schiantano in un campo di riso in Cina, un territorio occupato dai giapponesi. L'esercito giapponese abbatte l'aereo di Rafe, ma l'equipaggio di Danny arriva e distrugge con le mitragliatrici l'accorsa pattuglia giapponese, prima di schiantarsi a sua volta. Danny, per salvare la vita a Rafe che stava per essere ucciso da un giapponese della pattuglia, viene ferito mortalmente mentre gli altri piloti, Red e Gooz, riescono a uccidere i rimanenti pattugliatori giapponesi. Rafe dice a Danny che deve riuscire a sopravvivere perch\u00e9 presto diventer\u00e0 padre, ma Danny, consapevole di essere in punto di morte, dice a Rafe che sar\u00e0 lui il padre e muore. Di ritorno in California, Evelyn, ormai visibilmente incinta, vede Rafe scendere dall'aereo, portando la bara di Danny. Successivamente Evelyn e Miller ricevono una medaglia, mentre a Rafe viene assegnata una medaglia dal presidente Roosevelt. L'ultima scena vede Rafe e Evelyn, abbracciati e felici insieme, che visitano la tomba di Danny con il figlio piccolo nato dalla relazione tra l'amico e Evelyn, chiamato anch'egli Danny. Rafe chiede poi a Danny se ha voglia di andare a volare e lo porta a vedere il tramonto sul vecchio biplano che aveva il padre di Rafe.\nProduzione.\nLe riprese del film sono iniziate il 3 aprile 2000 e si sono svolte a Pearl Harbor, in California a Los Angeles, in Texas, Messico e in Inghilterra. L'attacco a Pearl Harbor, che sullo schermo dura 40 minuti, \u00e8 stato filmato da 12 macchine da presa ed ha richiesto oltre 30 stuntman, 90 comparse, aerei, navi e un intero esercito di tecnici degli effetti speciali. Le riprese del film in generale sono terminate a ottobre 2000. Il budget per la realizzazione della pellicola \u00e8 stato di circa 140.000.000 dollari.\nPer girare il film Michael Bay si \u00e8 avvalso dell'attuale Pearl Harbor, approfittando anche della presenza delle moderne navi della US Navy ormeggiate - nelle scene dell'attacco le si vede ormeggiate una a fianco all'altra e poi esplodere. Molte scene sono state girate dal vivo utilizzando gli stessi edifici in uso alle forze armate americane nel 1941.\nGli interni e nelle scene di esterni delle corazzate (escluse le animazioni) si \u00e8 usata la USS \"Missouri\", costruita dopo l'attacco e ormeggiata proprio a Pearl Harbor come museo, e la USS \"Texas\".\nIl capovolgimento della nave da battaglia \"Oklahoma\" e l'affondamento della \"Arizona\" e della USS \"West Virginia\" sono state realizzate nell'enorme vasca degli studi di \"Rosario Beach\" in Messico.\nIl decollo dalla portaerei invece \u00e8 stato girato sulla USS \"Constellation\", utilizzando veri apparecchi B-25 (due esemplari per essere precisi), con la nave effettivamente in movimento.\nDistribuzione.\nIl film usc\u00ec nelle sale cinematografiche negli Stati Uniti d'America il 25 maggio 2001, mentre nelle sale in Italia il 1\u00ba giugno 2001.\nVersione italiana.\nLa direzione del doppiaggio \u00e8 a cura di Giorgio Piazza, su dialoghi di Mauro Trentini, per conto della SEFIT-CDC.\nAccoglienza.\nIncassi.\nIl film ha ottenuto un ottimo incasso internazionale: 449.200.945 dollari. Negli Stati Uniti d'America il film ha incassato 198.542.554 dollari, mentre in Italia 16.148.233 lire.\nCritica.\nLa critica si \u00e8 abbastanza divisa nel valutare il film. Il New York Observer e Entertainment Weekly l'ha giudicato positivamente con rank B, mentre il Washington post e il sito di aggregazione Rotten Tomatoes (con una percentuale di gradimento del 25%) l'hanno giudicato negativamente, accusandolo di copiare film come \"Top Gun\", \"Salvate il soldato Ryan\" e \"Titanic\". Altre critiche riguardano la mancanza di accuratezza (per favorire libert\u00e0 artistiche all'interno del film) nel descrivere i fatti storici, e sono state riportate da stessi sopravvissuti al reale fatto storico; il produttore Jerry Bruckheimer risponde che \"Abbiamo fatto il possibile per rimanere fedeli, ma certamente il film non vuole essere una lezione di storia\".\nNonostante le critiche negative ricevute, sono state apprezzate in tutti i casi le scene d'azione.\nParadossalmente oltre ai premi vinti e alle numerose nomination presso Oscar e Golden Globe, il film ha ricevuto alcune nomination durante l'edizione dei Razzie Awards 2001.\nEdizioni home video.\nIl film \u00e8 stato distribuito inizialmente in VHS e successivamente in DVD in edizione disco singolo o doppio. \u00c8 stata distribuita il 25 settembre 2002 la versione \"Pearl Harbor - The Director's Cut\" che dura dieci minuti in pi\u00f9 rispetto alla versione cinematografica e contiene molte scene inedite. Il film \u00e8 attualmente disponibile anche in Blu-ray Disc.\nColonna sonora.\nLa musica orchestrale \u00e8 stata composta da Hans Zimmer ed \u00e8 stata pubblicata il 22 maggio 2001 da \"Hollywood Records\" in un'edizione costituita da 8 tracce e una canzone."}
{"id": "1488657", "revid": "466539", "url": "https://it.wikipedia.org/wiki?curid=1488657", "title": "Barbara Bach", "text": "Biografia.\nNata negli Stati Uniti da una famiglia di immigrati ebrei e irlandesi, gi\u00e0 in giovane et\u00e0 inizia a lavorare come modella prendendo parte ad alcune campagne pubblicitarie. In seguito studia in Italia dove, ancora adolescente, conosce il suo primo marito con il quale ha due figli, tra cui la regista e cantautrice Francesca Gregorini. Nella penisola, presentandosi inizialmente con il cognome dell'allora consorte, nella seconda met\u00e0 degli anni sessanta inizia la carriera nel mondo dello spettacolo, lasciando via via la moda per la recitazione e apparendo in sceneggiati televisivi e piccoli film.\nA met\u00e0 degli anni settanta si separa dal primo marito e, assieme ai figli, si trasferisce da Roma a Los Angeles. Nel 1977 ottiene fama internazionale come Bond girl grazie al ruolo di Anya Amasova ne \"La spia che mi amava\", al fianco di Roger Moore. Malgrado il successo raggiunto alla fine di questo decennio, la sua carriera non decolla e nel corso dei successivi anni 1980 registra solo partecipazioni in pellicole minori, sino al ritiro dalle scene. Dal 1981 \u00e8 moglie dell'ex membro dei Beatles Ringo Starr, conosciuto durante le riprese del film \"Il cavernicolo\", con cui oggi vive a Cranleigh, in Inghilterra."}
{"id": "1488659", "revid": "1442080", "url": "https://it.wikipedia.org/wiki?curid=1488659", "title": "Arcani (disambigua)", "text": ""}
{"id": "1488661", "revid": "484362", "url": "https://it.wikipedia.org/wiki?curid=1488661", "title": "Sci (trigramma)", "text": ""}
{"id": "1488662", "revid": "1325796", "url": "https://it.wikipedia.org/wiki?curid=1488662", "title": "Kairat Almaty Futsal Club", "text": "Il Kairat \u00e8 un club kazako di calcio a 5 con sede ad Almaty. \u00c8 la squadra pi\u00f9 titolata del Kazakistan.\nStoria.\nIl club viene fondato nel 1995 con il nome di Kainur, solo nel 2001 \u00e8 stato ribattezzato con l'attuale nome in onore del nuovo proprietario Kairat Orazbekov, che ha portato rapidamente la squadra al vertice del calcio a 5 kazako. Il Kairat ha dominato il campionato ininterrottamente dal 2004 mostrandosi anche a livello di competizioni internazionali: i successi europei arrivano nella stagione 2012-13 e 2014-15, quando la squadra si impone nelle \"final four\" di Tbilisi prima e Lisbona dopo, rispettivamente ai danni di e .\nLa squadra in Europa vanta anche un secondo posto nella stagione 2018-2019 e tre medaglie di bronzo. Il Kairat ha inoltre vinto la Coppa Intercontinentale 2014."}
{"id": "1488663", "revid": "1924342", "url": "https://it.wikipedia.org/wiki?curid=1488663", "title": "Vi sitter i Ventrilo och spelar DotA", "text": "Vi sitter i Ventrilo och spelar DotA (in alcune nazioni conosciuto pi\u00f9 semplicemente come DotA) \u00e8 il titolo del secondo singolo estratto dal secondo album di Basshunter, \"LOL &lt;(^^,)&gt;\".\nIl brano.\nMusicalmente, la canzone \u00e8 un remix di Daddy DJ, singolo del 2001 pubblicato dall'omonimo progetto musicale. Le parole, invece, parlano di un gruppo di amici che parlano sul programma di chat vocale Ventrilo mentre giocano a \"\". La canzone, infatti contiene anche alcuni campionamenti di effetti sonori di quel gioco. La mappa personalizzata visibile in alcuni momenti del video \u00e8 appunto chiamata \"Defense of the Ancients\", abbreviata in \"DotA\". \u00c8 stata pubblicata anche una versione in inglese del brano con il titolo \"All I ever wanted\".\nLetteralmente il brano \u00e8 traducibile in \"Siamo seduti in Ventrilo a giocare a DotA\".\nTracklist.\nCD single"}
{"id": "1488664", "revid": "307923", "url": "https://it.wikipedia.org/wiki?curid=1488664", "title": "C\u00e2lnic", "text": ""}
{"id": "1488667", "revid": "222370", "url": "https://it.wikipedia.org/wiki?curid=1488667", "title": "Trigrammi", "text": ""}
{"id": "1488668", "revid": "438678", "url": "https://it.wikipedia.org/wiki?curid=1488668", "title": "Luce dei miei occhi", "text": "Luce dei miei occhi \u00e8 un film del 2001 diretto da Giuseppe Piccioni.\nTrama.\nAntonio (Luigi Lo Cascio) \u00e8 un responsabile e gentile autista: la sua passione per la fantascienza lo porta a vivere in un mondo a parte, dove veste i panni del suo alter ego, Morgan, protagonista di un immaginario romanzo fantascientifico. Maria (Sandra Ceccarelli) invece si \u00e8 indebitata per comperare un negozio di surgelati e per dimostrare di essere una buona madre per Lisa, che i nonni le vogliono sottrarre. Antonio si innamora di Maria e, quando scopre che la donna \u00e8 vittima di Saverio (Silvio Orlando), uomo senza scrupoli al quale la donna deve ogni mese un'ingente rata del debito, inizier\u00e0 a lavorare per lo strozzino svolgendo tutti i compiti che gli vengono affidati fino a che il debito non si sar\u00e0 estinto."}
{"id": "1488675", "revid": "1976595", "url": "https://it.wikipedia.org/wiki?curid=1488675", "title": "DotA", "text": ""}
{"id": "1488678", "revid": "13102", "url": "https://it.wikipedia.org/wiki?curid=1488678", "title": "Galleria d'arte contemporanea O. Licini", "text": ""}
{"id": "1488679", "revid": "438678", "url": "https://it.wikipedia.org/wiki?curid=1488679", "title": "L'assedio", "text": "L'assedio \u00e8 un film del 1998 diretto da Bernardo Bertolucci, tratto da un racconto di James Lasdun.\nTrama.\nIn un vecchio appartamento di Roma, vive Jason Kinski, eccentrico pianista inglese; Shandurai, una ragazza africana che studia medicina all'Universit\u00e0, vive con lui e fa le pulizie in cambio d'una stanza. Jason, che trascorre le giornate al pianoforte dando lezioni di musica, s'innamora di lei. La ragazza non ricambia i suoi sentimenti, anche perch\u00e9 ha un marito detenuto in Africa per motivi politici. Jason inizia quindi un dolce assedio amoroso, nella speranza d'essere prima o poi ricambiato. Shandurai, dopo un confronto nel quale Jason le dichiara apertamente il suo amore, gli dice che se davvero \u00e8 disposto a fare qualunque cosa per lei, che faccia allora scarcerare il marito.\nSaputo ci\u00f2, Jason decide di fare qualcosa per il marito di Shandurai e, dopo avere preso contatto con la comunit\u00e0 africana di Roma, cerca di racimolare la somma per liberare il marito della ragazza, vendendo tutti gli oggetti d'arte e d'antiquariato che possiede, compreso il prezioso pianoforte, dimostrando che il suo amore supera anche la sua passione per la musica. Infine, Shandurai riceve una lettera dal marito in cui le comunica l'imminente scarcerazione e che la raggiunger\u00e0 a Roma.\nPian piano la ragazza, intuendo che dietro questo ritorno c'\u00e8 l'intervento di Jason, inizia a legarsi a lui presa da tanta dedizione nei suoi confronti, fino alla notte prima dell'arrivo del marito, durante la quale il musicista inglese avr\u00e0 il giusto premio per il suo goffo ma illimitato amore. La mattina successiva, mentre i due sono ancora a letto, il marito di Shandurai suona il campanello, ma la ragazza, pur sveglia, non gli apre subito la porta, lasciando il finale del film aperto, sospeso tra il ritorno di lei col marito e la nascita dell'amore con Jason, ma forse il sogno d'una notte non conta (in realt\u00e0 nella scena finale si vede chiaramente la donna alzarsi dal letto e si intuisce che va ad aprire la porta)\nProduzione.\nIl film, destinato in origine alla televisione, \u00e8 stato girato a Roma, in buona parte nel vicolo del Bottino 8, a Piazza di Spagna, nell'appartamento dove Gabriele D'Annunzio scrisse il suo romanzo pi\u00f9 famoso, \"Il piacere\"."}
{"id": "1488683", "revid": "484362", "url": "https://it.wikipedia.org/wiki?curid=1488683", "title": "Gli (trigramma)", "text": ""}
{"id": "1488688", "revid": "514736", "url": "https://it.wikipedia.org/wiki?curid=1488688", "title": "Ritratto di signora (film)", "text": "Ritratto di signora (\"The Portrait of a Lady\") \u00e8 un film del 1996 diretto da Jane Campion, tratto dall'omonimo romanzo di Henry James.\nTrama.\nL'azione inizia nel 1873, in Inghilterra. Isabel, una giovane americana, vi si \u00e8 recata al seguito di una ricca zia; l\u00ec si scontra con la mentalit\u00e0 chiusa di un gruppo di americani espatriati nel vecchio continente alla fine del '800 e, a differenza di questi ultimi, \u00e8 decisa a salvaguardare la sua libert\u00e0 per poter sperimentare la variet\u00e0 del mondo. Dopo aver rinunciato alla proposta di matrimonio di un ricco pretendente, Lord Warburton, ed a quella di un altro giovane, Goodwood, per non rinunciare alla sua libert\u00e0 e non rinchiudersi in una vita scontata e prevedibile, si reca a Firenze. Isabel cadr\u00e0 vittima dei raggiri di Madame Merle, un'avventuriera che le dimostra dapprincipio amicizia, e del suo amante Gilbert Osmond.\nQuest'ultimo, una specie di dandy ed esteta, inerte, egoista e manipolatore, riesce a sposare Isabel per interesse, attratto com'\u00e8 dalla ricca eredit\u00e0 che ella ha ricevuto dallo zio Touchett. Dopo averla affascinata e circuita, le rende la vita matrimoniale impossibile, impedendole di realizzare i propri sogni. Per di pi\u00f9, nel corso dello svolgimento della pellicola, Isabel apprende una triste verit\u00e0: la figlia di primo letto di Osmond, Pansy, \u00e8 in realt\u00e0 nata dalla relazione illegittima di quest'ultimo con Madame Merle. Solo quando apprende per lettera dell'imminente trapasso del cugino Ralph Touchett, consunto dalla tisi, decide di rompere la sua acquiescenza ai voleri del marito e, contro la volont\u00e0 di quest'ultimo, ritorna in Inghilterra per rivedere Ralph. A lui, che \u00e8 in punto di morte, Isabel finalmente si apre per la prima volta, ammettendo di essere tormentata dalla crudelt\u00e0 di Osmond e confessando al cugino il suo amore. Questi per\u00f2 muore.\nDopo il funerale, Isabel incontra nuovamente Goodwood, un suo antico pretendente e si lascia momentaneamente travolgere dalla passione per lui: Goodwood, avendo capito l'infelicit\u00e0 di Isabel, le propone infatti di sposarlo. Tuttavia, dopo un primo momento di debolezza, la giovane si divincola dall'abbraccio e fugge. Il film si chiude con un'ultima, evocativa immagine: Isabel, dopo essere corsa via, arriva alla porta di casa Touchett e si volge indietro, come se fosse presa dal rimpianto. La conclusione della pellicola rimane pertanto sibillina: mentre nel romanzo viene chiarito che Isabel ritorna a Roma dal marito per rimanere fedele al suo dovere, nel film non \u00e8 chiaro se ella decida di separarsi e di accettare la proposta di Goodwood oppure no; in definitiva, la fine dell'opera rimane suggestivamente aperta.\nColonna sonora.\nNella colonna sonora del film, del compositore Wojciech Kilar, sono presenti due cavatine tratte da \"Sei cavatine op. 39\" di Mauro Giuliani, cantate dalla soprano Maurizia Barazzoni."}
{"id": "1488698", "revid": "729019", "url": "https://it.wikipedia.org/wiki?curid=1488698", "title": "Gran Premio motociclistico di Cina 2007", "text": "Il Gran Premio motociclistico di Cina 2007 corso il 6 maggio, \u00e8 stato il quarto Gran Premio della stagione 2007 e ha visto vincere: la Ducati di Casey Stoner in MotoGP, Jorge Lorenzo nella classe 250 e Luk\u00e1\u0161 Pe\u0161ek nella classe 125."}
{"id": "1488703", "revid": "767487", "url": "https://it.wikipedia.org/wiki?curid=1488703", "title": "Io ballo da sola", "text": "Io ballo da sola (\"Stealing Beauty\") \u00e8 un film del 1996 diretto da Bernardo Bertolucci, presentato in concorso al 49\u00ba Festival di Cannes.\nTrama.\nUna ragazza americana di 19 anni, Lucy, viene mandata dal padre vedovo, dopo il suicidio della moglie, a stare da una coppia di amici di famiglia in una casa colonica nelle colline intorno a Siena. La casa \u00e8 una sorta di comune che ospita un gruppo eterogeneo di artisti ed esteti, tra cui un drammaturgo inglese gravemente malato di cancro. Lucy turber\u00e0 la tranquilla vita della comunit\u00e0, ma il suo lungo soggiorno in Toscana sar\u00e0 una sorta di percorso iniziatico che la trasforma da adolescente in donna, attraverso la perdita della verginit\u00e0 e la scoperta dell'identit\u00e0 del suo vero padre.\nProduzione.\nLe sculture realizzate da Ian sono opera di Matthew Spender, mentre i gioielli creati da Miranda sono di Giorgio Vigna. Il film \u00e8 stato girato prevalentemente nei dintorni di Siena, nella tenuta del Castello di Brolio della famiglia Ricasoli a Gaiole in Chianti, a Scorgiano, tra i comuni di Casole d'Elsa e Monteriggioni, nella villa senese Bianchi Bandinelli di Geggiano e all'Acqua Borra nel comune di Castelnuovo Berardenga."}
{"id": "1488706", "revid": "767487", "url": "https://it.wikipedia.org/wiki?curid=1488706", "title": "Il cavernicolo", "text": "Il cavernicolo (\"Caveman\") \u00e8 una commedia slapstick del 1981 diretta da Carl Gottlieb."}
{"id": "1488709", "revid": "1543377", "url": "https://it.wikipedia.org/wiki?curid=1488709", "title": "Gordon Murray", "text": "Biografia.\nMurray, tecnico sudafricano, nella Formula 1 degli anni settanta e ottanta ha incarnato la figura del genio, come ad esempio alcune vetture da lui progettate, come la Brabham BT46 del 1978, la Brabham BT55 soprannominata \"sogliola\" del 1986, la McLaren MP4/4 del 1988, la McLaren GTR, versione da competizione della McLaren F1 del 1995. \nCominci\u00f2 a lavorare in Formula 1 alla fine degli anni settanta per la Brabham, dove inizialmente ricopriva il ruolo di progettista. Con l'arrivo di Bernie Ecclestone gli venne affidato l'incarico di direttore tecnico che mantenne fino al 1986, anno del suo passaggio in McLaren, dove \u00e8 stato direttore tecnico dal 1986 al 2004. In McLaren si \u00e8 anche occupato del progetti di auto stradali come la McLaren F1 e Mercedes McLaren SLR.\nRiunendo un gruppo di progettisti tutti ex McLaren ha poi ideato la Caparo T1 e la Light Car Company Rocket."}
{"id": "1488710", "revid": "599013", "url": "https://it.wikipedia.org/wiki?curid=1488710", "title": "Monte Crocione", "text": "Monte Crocione \u00e8 il nome con cui sono conosciute tre diverse cime delle Prealpi Luganesi, in provincia di Como e Lecco:"}
{"id": "1488713", "revid": "78273", "url": "https://it.wikipedia.org/wiki?curid=1488713", "title": "Venetia maritima", "text": ""}
{"id": "1488717", "revid": "767487", "url": "https://it.wikipedia.org/wiki?curid=1488717", "title": "Circle Takes the Square", "text": "Circle Takes the Square (abbreviato CTTS) \u00e8 una band screamo proveniente da Savannah (Georgia), USA. Lo stile del gruppo \u00e8 caratterizzato da urli(si avvicina quindi allo screamo) dei due cantanti che spesso s'intendono in un tipo di 'botta e risposta' e un intenso e caotico suono della batteria, con un alto lavoro tecnico Basso / Chitarra. Altamente diverse sono le strutture delle canzoni.\nHanno debuttato pubblicando 7 canzoni raccolte in Self-Titled EP nel 2001. Nel 2004 la banda pubblica As the Roots Undo e Robotic Empire, di cui pubblicato il CD,e HyperRealist Records.\nNel 2007, Circle Takes the Square fanno il loro ingresso negli Stati Uniti con un tour con i Thursday. Dopo questo tour mettono su account MySpace una nuova versione di una canzone fatta in due parti e intitolata \"Ritual Of Names\"."}
{"id": "1488718", "revid": "210513", "url": "https://it.wikipedia.org/wiki?curid=1488718", "title": "Opel 1.1 L", "text": ""}
{"id": "1488720", "revid": "210513", "url": "https://it.wikipedia.org/wiki?curid=1488720", "title": "Opel 1,1 L", "text": ""}
{"id": "1488725", "revid": "81103", "url": "https://it.wikipedia.org/wiki?curid=1488725", "title": "Legge Calderoli", "text": "La legge n. 270 del 21 dicembre 2005, comunemente nota come legge Calderoli o Porcellum, era una legge elettorale proporzionale con premio di maggioranza e liste bloccate che ha disciplinato l'elezione della Camera dei deputati e del Senato della Repubblica in Italia nel 2006, 2008 e 2013. Nel gennaio 2014, con sentenza n. 1/2014, la Corte costituzionale ha dichiarato l'illegittimit\u00e0 costituzionale parziale della legge, annullando il premio di maggioranza e introducendo la possibilit\u00e0 di esprimere un voto di preferenza. La legge elettorale proporzionale cos\u00ec risultante, soprannominata \"Consultellum\", \u00e8 rimasta in vigore, senza peraltro essere mai stata effettivamente utilizzata, per l'elezione della Camera fino alla sua sostituzione con l\"'Italicum\" a decorrere dal 1\u00ba luglio 2016, e per l'elezione del Senato fino al novembre del 2017.\nLa legge \u00e8 stata definitivamente abrogata in seguito all'entrata in vigore della Legge elettorale italiana del 2017, meglio nota come \"Rosatellum\".\nPaternit\u00e0.\nLa legge fu formulata principalmente dall'allora Ministro per le riforme istituzionali Roberto Calderoli, che tuttavia qualche mese dopo la defin\u00ec \u00abuna porcata\u00bb in un'intervista televisiva durante il programma \"Matrix\", allora condotto da Enrico Mentana. Per questo la legge fu soprannominata Porcellum (termine che ebbe molta fortuna e diffusione) dal politologo Giovanni Sartori.\nDopo la dichiarazione di incostituzionalit\u00e0 della legge, il promotore Roberto Calderoli ha affermato: \"Alla buon'ora, io l'ho detto il giorno dopo che andava cambiata. Loro ci hanno impiegato otto anni\" e ha affermato che \u00e8 stata una legge \"nata sul ricatto di Casini, Follini e dell'UDC\". L'affermazione \u00e8 per\u00f2 contraddetta, almeno per quanto riguarda Marco Follini, dalla motivazione con la quale si dimise da segretario dell'UDC all'indomani dell'approvazione della legge (\u00abImmaginavo una legge in cui la furbizia e la virt\u00f9 si tenessero in equilibrio, e non una situazione in cui l'una schiacciasse l'altra.\u00bb).\nStoria.\nVoluta da Silvio Berlusconi, che il 4 ottobre 2005 \"minaccia la crisi di governo nel caso in cui non venisse approvata la riforma elettorale proporzionale\", la legge fu approvata a pochi mesi dalle elezioni politiche con i voti della maggioranza della Casa delle Libert\u00e0 (principalmente Forza Italia, Alleanza Nazionale, Lega Nord e Unione dei Democratici Cristiani e di Centro), senza il consenso dell'opposizione (principalmente Democratici di Sinistra, La Margherita e Partito della Rifondazione Comunista), che l'ha duramente criticata e contrastata.\nModific\u00f2 il precedente meccanismo misto, per 3/4 a ripartizione maggioritaria dei seggi con scorporo, in favore di un sistema proporzionale corretto, a coalizione, con premio di maggioranza ed elezione di pi\u00f9 parlamentari contemporaneamente in collegi estesi, senza possibilit\u00e0 di indicare preferenze.\nLa legge (in vigore dal 31 dicembre 2005) ha regolato le elezioni politiche italiane del:\nNel 2009 si tennero tre referendum abrogativi, tesi a modificare tale legge in pi\u00f9 punti. Questi referendum, inizialmente fissati per il 18 maggio 2008, furono poi rimandati al 21 giugno 2009 a causa dello scioglimento anticipato delle Camere, avvenuto il 6 febbraio 2008. Nessuno dei tre referendum raggiunse il quorum della maggioranza degli aventi diritto.\nNel 2013, la radicale modifica di tale legge \u00e8 stato uno degli argomenti centrali della campagna elettorale di tutte le forze politiche per le imminenti elezioni.\nIl 17 maggio 2013, la Corte suprema di cassazione ha criticato aspramente la legge Calderoli, rilevando importanti questioni di legittimit\u00e0 costituzionale e affidando alla Corte costituzionale un eventuale giudizio di incostituzionalit\u00e0.\nIl 4 dicembre 2013 il \"Porcellum\" venne dichiarato incostituzionale dalla Corte Costituzionale in riferimento al premio di maggioranza assegnato alla coalizione pi\u00f9 votata, senza una soglia minima da raggiungere affinch\u00e9 il premio scattasse, e all'impossibilit\u00e0 per l'elettore di fornire una preferenza.\nIl 6 maggio 2015 venne approvata una nuova legge elettorale, soprannominata \"Italicum\", valida solo per la Camera dei deputati ed entrata in vigore il 1\u00ba luglio 2016; nel novembre 2017, con l'entrata in vigore del cosiddetto \"Rosatellum\", valido per entrambe le camere, sia il \"Porcellum\" sia l\"'Italicum\" vennero abrogate definitivamente.\nCaratteristiche principali.\nLa legge sostitu\u00ec le precedenti leggi numeri 276 e 277 del 1993 (cosiddetto \"Mattarellum\") introducendo un sistema radicalmente differente, in linea di principio basato sulla formula elettorale proporzionale del \"quoziente intero e dei pi\u00f9 alti resti\" (metodo Hare), ma con spirito sostanzialmente maggioritario dovuto a clausole di sbarramento e al forte premio di maggioranza.\nLa legge si pu\u00f2 considerare in controtendenza con l'esito del referendum del 18 aprile 1993, il quale, con un consenso dell'82,7% dei voti e un'affluenza del 77%, port\u00f2 all'abrogazione di alcuni articoli della vecchia normativa elettorale proporzionale del Senato, configurando un sistema maggioritario, delineato in seguito dalle leggi n. 276 (per il Senato) e n. 277 (per la Camera) del 4 agosto 1993 (disposizioni note anche come legge Mattarella).\nSignificativa era l'abolizione dei collegi uninominali: l'elettore precedentemente poteva votare su due schede per la Camera dei Deputati e una scheda per il Senato. Mentre la parte proporzionale alla Camera veniva espressa con la seconda scheda, dando la possibilit\u00e0 di scegliere una lista, al Senato si procedeva a un recupero su base regionale fra i non eletti all'uninominale.\nIl sistema introdotto dalla legge n. 270 era completamente nuovo: il premio di maggioranza (caratteristica che si riscontra, oltre che in Italia, in Grecia e a San Marino) era gi\u00e0 apparso in due leggi elettorali italiane del passato: la legge Acerbo del 1923 e la cosiddetta \"legge truffa\" del 1953, ma in entrambe ci furono delle soglie di sbarramento per raggiungerlo, cosa che la legge n. 270 non prevedeva.\nPunti salienti della legge sono:\nListe bloccate.\nCon il sistema introdotto nel 2005, replicante quello in vigore per la quota proporzionale prevista dal precedente Mattarellum, l'elettore si limitava a votare solo per delle liste di candidati (anche piuttosto lunghe), senza la possibilit\u00e0, a differenza di quanto si verifica per le elezioni europee, regionali e comunali, d'indicare preferenze. L'elezione dei parlamentari dipende quindi completamente dalle scelte e dalle graduatorie stabilite dai partiti.\nQuesta caratteristica ha insieme \"esasperato e sterilizzato l\u2019elemento\npersonale e maggioritario\" nella legge elettorale, che \"sovrapponeva ai tratti tipici e deteriori del proporzionalismo\ne del collegio unico nazionale un macroscopico premio di maggioranza, e attribuiva al capo, grazie a un sistema di liste\nbloccate, un potere di controllo praticamente incondizionato e\ndi tipo sostanzialmente padronale sulle candidature\".\nPremio di maggioranza.\nLa legge prevedeva ambiti territoriali diversi per l'attribuzione del premio di maggioranza: l'intero territorio nazionale (esclusa la Valle d'Aosta) per la Camera dei deputati, la singola circoscrizione, coincidente con il territorio di una Regione, per il Senato della Repubblica (escluse Valle d'Aosta, Molise e Trentino-Alto Adige).\nSecondo alcuni studiosi l'obbligo previsto dall'art. 57, comma 1 della Costituzione italiana non si estende al premio di maggioranza.\nPer la Camera dei deputati, la legge prevedeva che la lista o coalizione di liste che ottiene la maggioranza dei voti ma che non consegue i 340 seggi, fosse assegnataria di una quota ulteriore di seggi oltre quelli gi\u00e0 ottenuti, in modo da raggiungere tale numero. I 12 seggi assegnati dalla Circoscrizione Estero e il seggio assegnato dalla Valle d'Aosta erano attribuiti secondo regole diverse: i relativi voti non erano calcolati per la determinazione della lista o coalizione di liste di maggioranza relativa e non contribuivano, quindi, a far scattare il premio di maggioranza.\nPer il Senato della Repubblica, la legge prevedeva che la lista o coalizione di liste che ottiene la maggioranza dei voti nella Regione ma che non consegue il 55% dei seggi da questa assegnati, fosse assegnataria di una quota ulteriore di seggi, in modo da raggiungere tale numero. I 6 seggi assegnati dalla Circoscrizione Estero, il seggio assegnato dalla Valle d'Aosta, i 2 seggi assegnati dal Molise e i 7 seggi assegnati dal Trentino-Alto Adige sono attribuiti secondo regole diverse. Alle elezioni politiche italiane del 2013 la lista o coalizione di liste vincente otterr\u00e0 \"almeno\" 13 seggi su 22 in Piemonte, 27 su 49 in Lombardia, 14 su 24 in Veneto, 4 su 7 in Friuli-Venezia Giulia, 5 su 8 in Liguria, 13 su 22 in Emilia-Romagna, 10 su 18 in Toscana, 4 su 7 in Umbria, 5 su 8 nelle Marche, 16 su 28 nel Lazio, 4 su 7 in Abruzzo, 16 su 29 in Campania, 11 su 20 in Puglia, 4 su 7 in Basilicata, 6 su 10 in Calabria, 14 su 25 in Sicilia, 5 su 8 in Sardegna.\nProgrammi e alleanze espliciti.\nLa legge prevedeva l'obbligo, contestualmente alla presentazione dei simboli elettorali, per ciascuna forza politica di depositare il proprio programma e di indicare il proprio capo.\nPrevedeva inoltre la possibilit\u00e0 di apparentamento reciproco fra pi\u00f9 liste, raggruppate cos\u00ec in coalizioni.\nIl programma e il capo della forza politica, in caso di coalizione, devono essere unici: in questo caso viene assunta la denominazione di \"Capo della coalizione\". Egli tecnicamente non \u00e8 candidato alla Presidenza del Consiglio dei ministri, poich\u00e9 spetta al Presidente della Repubblica la nomina a quell'incarico; per l'ex presidente della Repubblica, Francesco Cossiga, la parte del Porcellum che introdusse l'indicazione del capo della coalizione era incostituzionale per violazione delle prerogative quirinalizie nella scelta del Presidente del consiglio. Tuttavia a partire da questa legge si \u00e8 consacrato \"di fatto un sistema bipolare, in cui il capo della coalizione (che appariva talvolta nel logo elettorale indicato come \u201c*** presidente\u201d) vincente veniva incaricato di formare il governo. In questa logica il cambiamento della maggioranza parlamentare, o il conferimento di incarico di formare il governo a persona non indicata in sede di campagna elettorale, finirebbe per essere considerata un tradimento del voto espresso dai cittadini. Si \u00e8 quindi creata una prassi, reiterata per diversi governi secondo la quale il capo della coalizione vincente le elezioni diventerebbe di fatto il nuovo capo del governo..\nSoglia di sbarramento.\nLe soglie, all'interno della legge del 2005, operavano come segue:\nCircoscrizione Estero.\nLa legge, in attuazione della legge Tremaglia, ha introdotto la novit\u00e0 della circoscrizione Estero, suddivisa in 4 ripartizioni, che permettono di eleggere 12 seggi alla Camera dei deputati (5 per l'Europa, 4 per l'America Meridionale, 2 per America Settentrionale e Centrale, e 1 per il resto del mondo) e 6 seggi al Senato della Repubblica (2 in Europa, 2 in America Meridionale, 1 in America Settentrionale e Centrale e 1 in Africa, Asia, Oceania e Antartide).\nCircoscrizioni.\nCamera.\nI passaggi in base ai quali la legge assegnava i 617 seggi in palio alla Camera dei Deputati per il Collegio unico nazionale sono quelli di seguito riportati:\nAi 617 seggi cos\u00ec assegnati, si unisce quello uninominale attribuito alla Valle d'Aosta, e i 12 seggi appannaggio dei cittadini italiani all'estero, suddivisi col metodo proporzionale e possibilit\u00e0 di voto di preferenza. La composizione della Camera dei Deputati \u00e8 cos\u00ec delineata.\nIl territorio nazionale italiano era suddiviso in 27 circoscrizioni plurinominali assegnatarie di un numero di seggi variabili a seconda della popolazione residente in base ai dati dell'ultimo censimento disponibile. Per le elezioni del 2006 e del 2008 (che facevano riferimento al censimento del 2001), la circoscrizione pi\u00f9 popolosa \u00e8 stata quella della \"Puglia\", cui erano attribuiti 44 deputati. In base ai dati relativi al censimento del 2011 invece le circoscrizioni a cui verranno attribuiti pi\u00f9 deputati saranno quelle di \"Lombardia II\" ed \"Emilia-Romagna\" con 45 deputati ciascuna.\nIn linea generale si assisteva a un aumento dei deputati attribuiti alle regioni settentrionali e al Lazio a scapito di quelle meridionali.\nOgni circoscrizione comprendeva l'intero territorio regionale oppure una o pi\u00f9 province, secondo lo schema sotto riportato:\nDividendo la popolazione italiana complessiva per il numero di seggi (618, risultato della differenza fra i seggi totali 630 - quelli della circoscrizione estero 12) si ottiene il quoziente intero 96.171 per il calcolo del numero di abitanti necessari per l'attribuzione, all'interno di ogni singola circoscrizione, di un seggio. I seggi rimanenti (*) vengono distribuiti in base ai migliori resti.\nSenato.\nPer quanto riguarda il Senato, la ripartizione avviene a livello regionale con uno schema del tutto simile a quello che era previsto per la Camera. Rispetto al meccanismo sopra illustrato e relativo a Montecitorio, quello individuante la composizione di Palazzo Madama si discosta nei seguenti punti:\nIn base ai dati della popolazione residente, riferiti ai censimenti del 2001 e del 2011, il numero di seggi attribuiti per ogni singola regione erano i seguenti:\nIl totale di senatori eletti in parlamento \u00e8 315, quindi per avere la maggioranza assoluta, senza dover contare sui senatori a vita, il partito o la coalizione vincente deve avere 158 senatori.\nLe 6 regioni contrassegnate da asterisco sono le meno popolate d'Italia e godono di un numero minimo di seggi attribuiti in base al comma 3 dell'art. 57 della costituzione, che non tiene conto della popolazione effettivamente residente. Si tratta di un meccanismo premiante perch\u00e9 assegna, nella maggior parte dei casi, un numero di senatori maggiore di quelli che spetterebbe loro. Ad esempio, alla regione Basilicata dovrebbero spettare 3 senatori anzich\u00e9 7, mentre a Trentino-Alto Adige e Umbria toccherebbero 5 senatori anzich\u00e9 7.\nPer le altre regioni, il numero di seggi spettanti si calcola in base alla popolazione residente in queste 14 regioni (55\u00a0282\u00a0514), cos\u00ec come risulta dall'ultimo censimento disponibile, e la si divide per il numero di senatori spettante (278, risultato della differenza fra il totale dei senatori (315) meno il numero di senatori attribuito alle altre regioni (31) meno i senatori all'estero (6)). Si ottiene il quoziente necessario per l'attribuzione di un seggio (198\u00a0857). Rapportando questo dato alla popolazione residente per ciascuna regione, si ottiene il numero di senatori spettanti di diritto, dopodich\u00e9 bisogna procedere al recupero dei migliori resti per arrivare alla quota di 278.\nIl seggio della Valle d'Aosta \u00e8 attribuito in maniera uninominale, come pure quelli riservato agli italiani residenti in Nordamerica e in Asia-Africa-Oceania. I due seggi attribuiti ai residenti in Europa e in Sudamerica vengono assegnati con metodo proporzionale e voto di preferenza.\nIn Trentino-Alto Adige, mantenendo il previgente Mattarellum, sono istituiti 6 collegi uninominali, 3 in provincia autonoma di Trento e 3 in quella di Bolzano, mentre un seggio \u00e8 attribuito sommando a livello regionale i voti dei candidati perdenti che abbiano dichiarato di collegarsi in una lista, individuando la lista pi\u00f9 votata, e attribuendo il seggio al candidato miglior perdente all'interno di tale lista.\nIl referendum.\nNel 2007 un gruppo di promotori (all'interno del quale spiccano i nomi di Mario Segni e Giovanni Guzzetta) ha raccolto le firme necessarie per proporre un referendum che cancellasse alcune parti della legge elettorale per modificarne il significato (in modo simile a quanto operato nel 1993 prima del Mattarellum). Inizialmente aveva ricevuto il sostegno di politici di entrambi gli schieramenti, come Gianfranco Fini e Arturo Parisi. I partiti per\u00f2 sono rimasti piuttosto freddi (quando non ostili) all'iniziativa. Inoltre il cambiamento dello scenario politico ha portato, specie nel centro-sinistra, a una nuova riflessione sui referendum.\nI tre quesiti del referendum sono stati dichiarati ammissibili dalla Corte Costituzionale, ma la votazione \u00e8 stata rimandata al giugno 2009 a causa della caduta del Governo Prodi II. Il quorum al referendum non venne raggiunto.\nEssi prevedevano da una parte l'abolizione del collegamento tra liste, togliendo la possibilit\u00e0 di collegarsi creando coalizioni: il premio di maggioranza sarebbe cos\u00ec andato alla lista singola che avesse raccolto pi\u00f9 voti; d'altra parte, l'abolizione della facolt\u00e0 di candidare una stessa persona in pi\u00f9 collegi differenti avrebbe eliminato la pratica del cosiddetto \"ripescaggio\": la persona eletta in pi\u00f9 collegi pu\u00f2 scegliere in quale collegio convalidare l'elezione, in questo modo rendendo eletto anche il primo dei non eletti.\nIl 30 settembre 2011 1.210.466 firme per l'abolizione della legge in questione sono state depositate alla Corte di cassazione, che ha dato il via libera formale il 2 dicembre 2011. Il 12 gennaio 2012 per\u00f2 la Corte costituzionale ha dichiarato inammissibili i quesiti referendari poich\u00e9 avrebbero lasciato una situazione di vuoto legislativo qualora approvati dal voto.\nCritiche giuridiche.\nLa Corte costituzionale, nelle sentenze di ammissibilit\u00e0 dei referendum elettorali per l'abrogazione parziale di questa legge, mise velatamente in dubbio la legittimit\u00e0 costituzionale di alcuni suoi punti. \nLo ricord\u00f2, tra l'altro, il relatore del Senato nella seduta di verifica dei poteri degli eletti in Campania, affermando che:\nLa Prima Sezione Civile della Corte Suprema di Cassazione \u2013 sollevando la relativa questione innanzi alla Corte costituzionale \u2013 dichiar\u00f2 poi rilevante e non manifestamente infondata la questione di costituzionalit\u00e0 delle norme della vigente legge elettorale per l'elezione alla Camera dei deputati e al Senato della Repubblica concernenti l'attribuzione del premio di maggioranza e l'esclusione del voto di preferenza, perch\u00e9 manifestamente irragionevoli, lesive dei principi di uguaglianza del voto e di rappresentanza democratica, nonch\u00e9 del diritto alla scelta del corpo legislativo, garantito anche dall'art. 3 del Protocollo 1 CEDU.\nLa pronuncia della Corte costituzionale e il \"Consultellum\".\nIl 3 dicembre 2013 la Corte Costituzionale si riun\u00ec in udienza pubblica per affrontare la questione. Al termine dell'udienza filtr\u00f2 la notizia che la stessa Corte avesse rinviato al 14 gennaio 2014 la decisione sull'ammissibilit\u00e0 del ricorso contro la costituzionalit\u00e0 della legge elettorale. \nIn serata per\u00f2 il presidente della Corte Gaetano Silvestri stabil\u00ec che, a partire dalle 9:30 del giorno dopo (4 dicembre 2013), la Corte Costituzionale avrebbe cominciato ad affrontare la questione in camera di consiglio.\nIl 4 dicembre 2013, da palazzo della Consulta fu diramata la seguente nota:\nIl 4 dicembre 2013 la Corte Costituzionale ha cos\u00ec dichiarato l'incostituzionalit\u00e0 di alcune parti della legge, formalmente annullate il 16 gennaio 2014. Le parti annullate riguardano l'assegnazione dei premi di maggioranza, poich\u00e9 indipendenti dal raggiungimento di una soglia minima di voti alle liste (o coalizioni), e l'impossibilit\u00e0 per l'elettore di fornire una preferenza. La sentenza ha quindi lasciato in vigore una legge elettorale proporzionale pura, depurata dell'attribuzione del premio di maggioranza e integrata in modo da consentire un voto di preferenza. La legge elettorale cos\u00ec risultante \u00e8 stata soprannominata \"Consultellum\" dalla stampa, perch\u00e9 determinata dalla pronuncia della Consulta. Nel maggio 2015 il Parlamento approv\u00f2 una nuova legge elettorale, lItalicum\", applicabile all'elezione della sola Camera dei deputati a decorrere dal 1\u00ba luglio 2016. Per l'elezione del Senato rest\u00f2 invece in vigore il \"Consultellum\". A inizio 2017 anche lItalicum\" fu dichiarato parzialmente incostituzionale e quindi soprannominato \"Legalicum\". Anche in questo caso il collegio di avvocati promotori del ricorso era coordinato da Felice Carlo Besostri. Con l'entrata in vigore di una nuova legge elettorale, comunemente nota come \"Rosatellum\", nel novembre dello stesso anno, sia il \"Consultellum\" sia il \"Legalicum\" vennero abrogati.\nLa ricaduta della legge in dottrina ha riguardato anche una riflessione sull'influenza che i sistemi elettorali esercitano sulla forma di governo parlamentare."}
{"id": "1488727", "revid": "268111", "url": "https://it.wikipedia.org/wiki?curid=1488727", "title": "Motru", "text": "Il toponimo Motru pu\u00f2 riferirsi a diverse entit\u00e0 geografiche della Romania:"}
{"id": "1488729", "revid": "287204", "url": "https://it.wikipedia.org/wiki?curid=1488729", "title": "Bumbesti", "text": ""}
{"id": "1488730", "revid": "287204", "url": "https://it.wikipedia.org/wiki?curid=1488730", "title": "Episodi di violenza legati alla polizia brasiliana", "text": "Legati alle forze dell'ordine brasiliane rimangono alcuni episodi di violenza qui riportati\nCarcere di Carandiru, 12 ottobre 1992.\nIl carcere di Carandiru a San Paolo, aperto nel 1956, era composto da sette padiglioni che potevano ospitare un massimo di 3.250 detenuti (ma fu spesso sovraffollato).\nL'insurrezione pi\u00f9 famosa, riportata dalla stampa mondiale, avvenne il 12 ottobre 1992. Dopo lo scoppio di una rivolta causata da futili motivi le guardie carcerarie abbandonarono le posizioni e il padiglione cadde in mano ai detenuti.\nQuando la Pol\u00edcia Militar arriv\u00f2 325 agenti fecero irruzione nei padiglioni, senza targhetta di identificazione e senza la presenza di autorit\u00e0 civili. I militari aprirono il fuoco sui detenuti e ne uccisero 111; 130 i feriti gravi.\n\u00ab\"Ho dovuto nascondermi sotto i corpi dei compagni morti per sopravvivere\"\u00bb - racconta l'ex detenuto Jos\u00e9 Andr\u00e9 de Ara\u00fajo, che all'epoca aveva 21 anni - \u00ab\"I poliziotti entravano chiedendo se c'era qualcuno vivo. Se c'era veniva ammazzato al volo\"\u00bb.\nNon tutti i detenuti erano definitivi e molti avevano meno di venticinque anni.\nIl colonnello Ubiratan Guimar\u00e3es, responsabile dell'operazione, oggi deceduto, fu condannato in primo grado a 632 anni di carcere ma, in attesa della sentenza definitiva, fu eletto deputato per lo Stato di San Paolo.\nIn Brasile sono usciti un libro e un film sull'eccidio: il libro, \"Esta\u00e7\u00e3o Carandiru\" (ediz. Companhia das Letras) \u00e8 stato scritto dal medico brasiliano Drauzio Varella, che dal 1989 fa il volontario al Carandiru.\nNotte della Candel\u00e1ria.\nNella notte del 23 luglio 1993, sul portale della Chiesa di Candel\u00e1ria a Rio de Janeiro alcuni bambini e adolescenti di strada furono uccisi da un gruppo di uomini armati. Qualche ora dopo, nei quartieri di Acari e Nova Jerusalem altri bambini subirono la stessa sorte. A fine agosto un'altra strage, nella favela di Vigario Geral, sempre a Rio de Janeiro: numerose persone furono uccise nel sonno da uno squadrone della morte della Pol\u00edcia Militar.\n31 marzo 2005.\nIl 31 marzo 2005 29 persone sono state uccise nel distretto di Baixada Fluminense di Rio de Janeiro. Le uccisioni sono state attribuite a \"squadre della morte\" formate da agenti della Pol\u00edcia Militar che percorrevano in auto le strade delle citt\u00e0 di Queimados e Nova Igua\u00e7u sparando a caso sui passanti.\nDieci agenti della Pol\u00edcia Militar e un ex agente sono stati arrestati e accusati di omicidio. Le indagini congiunte della Pol\u00edcia Civil e della Pol\u00edcia Federal hanno collegato almeno altri 15 precedenti omicidi ai sospettati, ritenuti anche coinvolti in rapimenti ed estorsioni di denaro ad autisti di camion.\n22 giugno 2005.\nSecondo le testimonianze degli abitanti della zona, il 22 giugno 2005 cinque giovani di et\u00e0 compresa fra 14 e 22 anni sono stati uccisi da membri della Pol\u00edcia Civil nella comunit\u00e0 di Morro do Samba a Diadema. Durante un raid nella zona, 35 agenti di polizia circondarono i cinque in una casa, e li colpirono coi fucili mitragliatori dalla porta e attraverso il tetto. Le indagini sulle uccisioni sono state chiuse dall'unit\u00e0 investigativa interna secondo la quale le vittime sarebbero state narcotrafficanti.\nSquadre della morte nel nord-est.\nNel novembre 2005 la commissione d'inchiesta della Camera bassa del Congresso brasiliano ha pubblicato il suo rapporto conclusivo sulle attivit\u00e0 di \"squadre della morte\" nel nord-est descrivendo casi relativi a nove Stati.\nSecondo uno dei parlamentari responsabili del rapporto in tutti i casi erano coinvolti agenti di polizia in servizio o in congedo. Il rapporto ha rilevato collegamenti fra funzionari statali, interessi economici e crimine organizzato del nord-est."}
{"id": "1488731", "revid": "268111", "url": "https://it.wikipedia.org/wiki?curid=1488731", "title": "Bumbe\u015fti", "text": ""}
{"id": "1488736", "revid": "339392", "url": "https://it.wikipedia.org/wiki?curid=1488736", "title": "Mangetsu H\u014dzuki", "text": ""}
{"id": "1488741", "revid": "250809", "url": "https://it.wikipedia.org/wiki?curid=1488741", "title": "Mare Insularum", "text": "Il mare Insularum (\"mare delle Isole\") \u00e8 un mare lunare, situato nei pressi dell'equatore della Luna, sull'emisfero del satellite sempre rivolto verso la Terra. Il mare \u00e8 situato poco a sud del mare Imbrium.\nGeologia.\nIl bacino risale all'era geologica dell'Imbriano inferiore, mentre il materiale che compone il mare risale all'Imbriano superiore.\nDintorni.\nIn posizioni diametralmente opposte rispetto al mare Insularum sono situati i due notevoli crateri Kepler, ad ovest, e Copernichus, ad est; le raggiere di entrambi i crateri penetrano all'interno del mare, evidenziando la loro origine pi\u00f9 recente. In direzione sudest il mare si collega con l'Oceanus Procellarum; in direzione nordest esso si conclude con il Sinus Aestuum."}
{"id": "1488743", "revid": "27723", "url": "https://it.wikipedia.org/wiki?curid=1488743", "title": "Novaci", "text": ""}
{"id": "1488746", "revid": "54193", "url": "https://it.wikipedia.org/wiki?curid=1488746", "title": "Scarto semantico", "text": "In poesia lo scarto semantico \u00e8 il mutamento dal significato comune ad un significato soggettivo e personale di una parola o di un termine. \nEsempio:\nLo scarto semantico (o linguistico) \u00e8 una figura retorica ampiamente usata da Giuseppe Ungaretti nella sua produzione letteraria.\nIl fine \u00e8 quello di creare immagini con le parole, traslandone il significato originario per dar vita a forme concettualmente nuove.\nDegnissimo esempio nella poesia \"Natale\" \u00e8 l'espressione \"gomitolo di strade\".\nMolto semplice far confusione tra metafora e scarto semantico: mentre nella metafora vengono usate parole di stessa matrice per esprimere concetti (pareva un asino...), nello scarto semantico \u00e8 la parola ad essere utilizzata in accezioni diverse, creando cos\u00ec un effetto musicale e di grande pregnanza stilistica."}
{"id": "1488747", "revid": "547034", "url": "https://it.wikipedia.org/wiki?curid=1488747", "title": "Ar-Men (birra)", "text": "Ar-Men \u00e8 una birra francese, prodotta dall'industria dalla Brasserie de Bretagne, nominata in omaggio al faro.\nEsistono molti tipi di birre: bianca, bionda, rossa, dorata ed ambrata. La mescolanza della birra bionda, rossa e dorata \u00e8 effettuata a Tr\u00e9guier e quella della bianca e ambrata a Tr\u00e9gunc. La produzione \u00e8 realizzata in bottiglie non pastorizzate da 33 cl. e 75 cl."}
{"id": "1488753", "revid": "149485", "url": "https://it.wikipedia.org/wiki?curid=1488753", "title": "Domicilio speciale", "text": ""}
{"id": "1488754", "revid": "287204", "url": "https://it.wikipedia.org/wiki?curid=1488754", "title": "Balanesti", "text": ""}
{"id": "1488758", "revid": "1442080", "url": "https://it.wikipedia.org/wiki?curid=1488758", "title": "Eric Wynalda", "text": "Carriera.\nClub.\nWynalda inizia la sua carriera nei San Francisco Bay Blackhawks. Nel 1992 Bora Milutinovi\u0107 lo esclude dalla Nazionale. Dopo essere stato escluso anche dalla rosa del suo club, \"Waldo\" passa ai tedeschi del Saarbr\u00fccken, diventando cos\u00ec il primo giocatore statunitense a giocare in un club tedesco. Il Saarbr\u00fccken retrocede poi nella Zweite Bundesliga, e Wynalda si trasferisce al VfL Bochum.\nTorna poi in patria nel 1996, nei San Jose Clash, segnando il primo gol della Major League Soccer. Viene quindi prestato al Club Le\u00f3n, in Messico nel 1999, ma qui subisce un grave infortunio che gli impedisce di giocare e che induce i Clash a venderlo ai Miami Fusion. Nel 2000 Wynalda viene venduto ai New England Revolution. Passa ai Chicago Fire nel 2001 e nel 2002 ai Los Angeles Galaxy. Dopo essersi ritirato dal calcio giocato, nel 2005 assume il ruolo di direttore tecnico nel Bakersfield Brigade. Due anni pi\u00f9 tardi, in questa stessa squadra, gioca per una stagione collezionando 4 presenze.\nNazionale.\nWynalda debutta nella Nazionale di calcio statunitense contro la Costa Rica il 2 febbraio 1990. Partecipa a 3 mondiali, 1990, 1994 e 1998."}
{"id": "1488760", "revid": "83531", "url": "https://it.wikipedia.org/wiki?curid=1488760", "title": "Nuccia", "text": "Origine e diffusione.\nRappresenta l'abbreviazione di nomi vezzeggiativi terminanti in -uccia o -uzza quali Rinuccia, Gaetanuccia, Antonuccia, Angeluccia, Pinuccia, Nunzia e tanti altri.\nOnomastico.\nCome nome abbreviato l'onomastico pu\u00f2 essere festeggiato in corrispondenza dell'onomastico del nome da cui deriva. Altrimenti \u00e8 da considerare adespota, non essendoci santi con questo nome. In questo caso \u00e8 possibile festeggiare il 1\u00ba novembre per la commemorazione di Ognissanti."}
{"id": "1488761", "revid": "228587", "url": "https://it.wikipedia.org/wiki?curid=1488761", "title": "Maurizio Sacripanti", "text": "Biografia.\nNato a Roma, nel quartiere Prati, Maurizio Sacripanti si laurea in Architettura nel 1941.\nArchitetto d'avanguardia e docente universitario Ordinario di Composizione architettonica all'universit\u00e0 \"La Sapienza\" a Roma, dalla met\u00e0 degli anni settanta.\nRealizza numerosi progetti di grande interesse dal dopoguerra agli anni sessanta, ma trova pieno riconoscimento dalla critica con il concorso per il Grattacielo Peugeot a Buenos Aires (1961).In seguito partecipa al concorso per il Teatro lirico a Cagliari (1965), il Centro di cure a Domodossola (1966), i nuovi uffici della Camera a Roma(1967), il Padiglione italiano all'Expo 70 di Osaka (1968), il progetto per il nuovo Museo di Padova (1968). Tra le opere pi\u00f9 recenti sono da segnalare il complesso a Santarcangelo di Romagna (1977), la sistemazione urbana, il parcheggio, la piazza e il teatro a Forl\u00ec (1976-1981), il Museo della Scienza a Roma (1982-83).La sua carriera culmina con la costruzione del Museo civico \u201cParisi-Valle\u201d a Maccagno (Varese) (1979-98) per il quale riceve il Premio In/arch 1991-1992.\nScomparso nel settembre del 1996, Sacripanti \u00e8 stato un convinto sostenitore dell'inscindibilit\u00e0 delle discipline artistiche.\nArchivio.\nL'archivio di Maurizio Sacripanti si articola in due sezioni.\nUn primo fondo conservato presso la Fondazione Museo delle arti del XXI secolo - MAXXI. Centro archivi architettura, .\u00e8 stato concesso nel 2011 in comodato gratuito dagli eredi Sacripanti per le collezioni del MAXXI Architettura. Comprende documentazione prevalentemente grafica e fotografica relativa a circa 20 progetti redatti dall'architetto nel corso della sua carriera. Tra questi il progetto di concorso per il Grattacielo Peugeot a Buenos Aires del 1961, il progetto per il Concorso nazionale per i nuovi uffici della Camera di Deputati del 1968, il progetto del Padiglione italiano all'Esposizione internazionale di Osaka del 1970, redatto nel 1968, e tra gli ultimi, il progetto di concorso per un complesso parrocchiale a Tor Tre Teste, Roma del 1994.\nAltra parte dell'archivio si trova presso l'Accademia nazionale di San Luca, dove \u00e8 pervenuto nel 1995 per volont\u00e0 dello stesso Sacripanti, \u00e8 conservato nella sezione degli archivi di architettura contemporanea. Il fondo, dichiarato di notevole interesse storico il 30 settembre 1995 dalla Soprintendenza archivistica per il Lazio, \u00e8 stato oggetto di un primo intervento di inventariazione promosso dall'Accademia, dopo l'acquisizione. Nel 2011 \u00e8 stato avviato un riordino generale e una campagna di riproduzione digitale dei disegni, delle fotografie, delle pellicole e delle lastre fotografiche, al fine della realizzazione del sito, inaugurato nel 2015. Comprende disegni e materiale fotografico relativo a vari progetti dal 1947 al 1990, tra cui il grattacielo Peugeot a Buenos Aires (1961), la nuova sede della Camera dei deputati (1967), il padiglione italiano all'esposizione di Osaka (1968), i teatri di Cagliari (1964-65) e Forl\u00ec (1976-89), il museo della scienza a via Giulia (1984). Alcune lastre e negativi si riferiscono anche a lavori di studenti dei corsi universitari tenuti da Sacripanti.\nTemi progettuali.\nIl tema del ponte.\nIl tema del ponte costituisce un riferimento continuo per l'idea di architettura di Sacripanti. In primo luogo per quanto concerne le valenze \u201cstrutturali\u201d, poich\u00e9 permette il persistere di uno spazio vuoto sottostante, in secondo luogo per l'intrinseca componente \u201cformale\u201d, poich\u00e9 riconduce all'affascinante metafora della sospensione e del valico. Infine per le sue caratteristiche funzionali, che fanno riferimento all'idea di percorso.\nTema del ponte:\nLa parola \u00e8 carica di sacro: si varca un \"rigagnolo\", o si supera il guado fra vita e morte. \"Ponte\" allude a \"oltre\".\nIl \"pontifex\", il facitore di ponti, era difatti il massimo sacerdote. L'area \u00e8 l'aria.\nIl tempo.\nIl tempo \u00e8 protagonista in tutto il lavoro di Sacripanti.\n\"tempo\" in quanto \"percezione in moto\".\nUn movimento continuo a velocit\u00e0 diverse del presente fisico.\nProgetti.\n1961 Grattacielo Peugeot, Buenos Aires, - Progetto.\nIl Concorso Internazionale prevedeva la progettazione di un edificio per uffici di societ\u00e0 commerciali.\nIl progetto proposto da Sacripanti \u00e8 un progetto provocatorio, che si configura come una sorta di citt\u00e0 lineare, di matrice lecorbusieriana, ripensata nella dimensione verticale.\nUna torre centrale con funzione portante a cui sono appesi una serie di volumi, gli uffici veri e propri.\nQuesto procedimento compositivo capovolge la tradizionale concezione dell'edificio/grattacielo inteso come volume compatto, alto, valido e inespressivo proponendo esternamente una superficie libera, ottenuta per scomposizione di volumi e funzionale alle necessit\u00e0 di spazio di ciascuna societ\u00e0.\nIdea progettuale: valersi della pubblicit\u00e0 come strumento compositivo e sfruttarla per definiere un oggetto architettonico parzialmente modificabile.\nAlle singole attivit\u00e0 che vi si insediano, \u00e8 concessa la possibilit\u00e0 di darsi riconoscibilit\u00e0. Il rivestimento dei volumi viene pensato come una combinazione di segmenti di metallo policromo e di canali luminosi applicati sulle lamelle frangisole, in modo da formare lettere e figure da usarsi per sottolineare visivamente l'attivit\u00e0 interna al blocco.\nArchitettura come specchio della societ\u00e0, oggetto di consumo e per il consumo, acquisendo, attraverso ci\u00f2 che Sacripanti chiama \"sfruttamento figurativo della pubblicit\u00e0\" una valenza concettuale legata alle ricerche\nartistiche contemporanee.\nIdea di perenne variabilit\u00e0 dell'edificio che riflette la mutevolezza dell'uomo e delle attivit\u00e0 che svolge ed organizza\nIl progetto denota attenzione per la componente grafica, per l'immagine del progetto (che la cultura italiana del tempo non seppe apprezzare, ma che quella attuale ha recuperato in Italia e all'estero).\nI volumi differenziati e liberi all'esterno, sono comunque raccolti entro una maglia tanto rigorosa quanto mutevole. Nella composizione di questi volumi essi sono approfonditi e caratterizzati da \"squarci\" logge che porteranno giardini pensili, e che consentono la visione dall'esterno del \"cuore\" del grattacielo.\nLa pubblicit\u00e0 non \u00e8 elemento sovrapposto lasciato al caso, che vanificherebbe l'architettura, ma \u00e8 assunta come elemento intrinseco della composizione, componente di essa fin dall'inizio, fattore di forma del grattacielo.\nLa \"mobilit\u00e0\" diventa una componente essenziale, si utilizzano strumenti mobili, consumabili, alterabili per definizione: subendoli semplicemente, utilizzandoli per la loro stessa capacit\u00e0 di variazione, si crea una maglia che controlla tutte le proprie combinazioni, un oggetto che non ha pi\u00f9 una definizione fissa, ma determina un parametro figurativo la cui prevedibilit\u00e0 \u00e8 totale, ma la cui variabilit\u00e0 \u00e8 ricchissima.\nIl \"tempo\" entra nel progetto per un mondo come il nostro, consumato nel tempo.\nLa costruzione \u00e8 interamente modulata, possibile quindi di totale prefabbricazione.\n1968 Museo degli Eremitani a Padova - progetto.\nIl progetto che nasce dal cuore dell'antico, il chiostro del convento, ma da esso anche si distacca, formalmente e anche fisicamente, in quanto sospeso, consentendo una lettura integra dei due distinti momenti della storia\nIl progetto nasce per associazione frattalica di semplici elementi geometrici, sviluppandosi nella direzione ortogonale al corpo della chiesa per quasi tutta la lunghezza del chiostro, di cui lascia libero e praticabile il porticato. L'edificio diventa tutt'uno con lo spazio distributivo, definendosi per accostamento di strutture lineari che permettono di traguardare altres\u00ec, una reciproca percezione tra le strutture sospese. Il progetto di uno spazio interno autonomo, teorema di Sacripanti per cui la tecnologia \u00e8 l'ipotesi e la mutevolezza della tesi, consente una molteplicit\u00e0 di soluzioni espositive, caratterizzando ogni singolo elemento.\nSi crea uno spazio dilatato con nuclei sospesi nel vuoto che assolvono la funzione espositiva. Ciascun oggetto diventa creatore di spazio, ogni volta diverso, entro e per la rete pulsante dei ponti.\nLa struttura metallica \u00e8 interamente a vista e viene letta tutta contemporaneamente non essendoci alcuna suddivisione degli spazi interni. La scelta di questa tecnologia costruttiva tubolare deriva dall'obiettivo di ridurre al minimo gli ingombri.\nGli impalcati e solai sono costituiti da travi alveolari longitudinali, travi IPE trasversali, con interassi costanti, lamiera grecata e soletta in calcestruzzo.\nLungo i bordi laterali, nello spessore del solaio, trovano posto gli impianti elettrici, di riscaldamento e il sistema di sicurezza antincendio fornito di bocchette e azionato automaticamente o a comando.\nL'edificio orientato Nord-Sud, sar\u00e0 dotato di vetri trasparenti, doppi sul fronte Nord, e vetri speciali come vetri opachi o atermici, sui fronti Sud ed Est.\nPer rendere pi\u00f9 ampie le libert\u00e0 espositive Sacripanti studi\u00f2 la possibilit\u00e0 di trasformare i parapetti dei ponti in una serie di elementi ribaltabili per poter aumentare e variare la forma dei ponti di percorso.\nCon un ponte cominci\u00f2 e con un ponte concluse (il Museo Parisi-Valle a Maccagno che \u00e8 manifestamente un edificio-ponte(Varese).\n1968/1969 - Padiglione italiano ad Expo 70, Osaka - Progetto.\nL'idea di uno \"spazio in movimento\", tema che caratterizza i progetti di Sacripanti, \u00e8 qui riferito ad progetto che per sua natura \u00e8 soprattutto un'occasione sperimentale per gli architetti, un'occasione di inventivit\u00e0, capricciosit\u00e0 e ingiustificati giochi di abilit\u00e0, nuovi modi di fruire lo spazio - (come ne furono esempi il padiglione di Mies van der Rohe a Barcellona e il muro inclinato di Alvar Aalto a New York.)\nAllo spazio statico si contrappone lo spazio in movimento, \"dinamico\".\nIl progetto \u00e8 l'uso del \"tempo\" come parametro effettivo, come mezzo architettonico, manipolabile concretamente.\nIl bando richiedeva un mero involucro, non parlava dei contenuti da esporre, lasciando cos\u00ec all'architettura il compito di promuoverli e definirli.\nVi si ritrova la novit\u00e0 dei parametri percettivi che uno spazio mutante necessariamente comporta.\nQuesta novit\u00e0 di percezione \u00e8 un fattore costante del linguaggio artistico moderno, dal cubismo in poi.\nIl progetto prevede una doppia serie contrapposta di sette \"lame\" circolari incernierate nel baricentro eccentrico, con moto indipendente per ciascuna lama, in modo da creare uno spazio interno continuamente mutevole, e involucro esterno pulsante per il flettersi e il tendersi del mantello di plastica posto tra le lame.\nLa combinatoriet\u00e0 dei movimenti delle lame \u00e8 infinita, i parametri specifici che la delimitano sono:\nIl programma \u00e8 indicativo perch\u00e9 ci\u00f2 che conta \u00e8 la combinatoriet\u00e0 infinita degli spostamenti delle lame, che determinano le modificazioni spaziali. Le lame appaiono come i \"mattoni\" dello spazio mobile, simili quindi, a elementi costruttivi fondamentali.\nAlle lame che giacciono verticalmente sono applicate ali di irrigidimento perpendicolari al piano di moto, che recano membrane di plastica trasparente.\nLa luce ha la sua importanza nel progetto sia la luce esterna, filtrata dalle membrane trasparenti in modo diverso a seconda dei diversi gradi di inclinazione nel movimento delle lame, sia quella interna, connessa al movimento e quindi anch'essa mutevole.\nLa composizione prevede una funzione continua ed imprevedibile derivata da una struttura ben salda, due archi di cerchio, due tronchi di cono ricurvi e sondati che si richiamano a vicenda nel loro andamento crescente e decrescente, e questo nucleo manipola i suoi pensieri, si rif\u00e0 alla tridimensionalit\u00e0.\n1972 Progetto di una chiesa, Partanna (Trapani).\nIl progetto fu commissionato nell'ambito di un programma di ricostruzione delle zone terremotate nella Valle del Belice.\nLa ricerca dell'equilibrio e della chiarezza strutturale, formale e funzionale \u00e8 fondamentale nel percorso compositivo di Sacripanti.\nIl complesso a pianta quadrata presenta un forte segno cruciforme che gerarchizza lo spazio. Funzionalmente questo elemento divide tra loro lo spazio vuoto del sagrato, quello dell'aula preposta alla liturgia e gli spazi ospitanti le funzioni secondarie delimitate dalle braccia minori della croce.\nDue strade tangenti l'edificio ne segnano il limite superiore e inferiore, l'elemento cruciforme funge da percorso che colma il dislivello presente tra le due strade. Questo percorso produce le funzioni anzich\u00e9 distribuirle, diventando un insieme di funzioni immagine.\nL'organismo della chiesa \u00e8 inteso come somma di volumi tettonici ed endotettonici, vi \u00e8 un processo di continua compenetrazione di spazi coperti e aperti che giunse a negare la linea del terreno con l'intento di annullare il concetto di sopra-sotto (che nel progetto del padiglione di Osaka aveva invece voluto enfatizzare).\nIl percorso rimanda al concetto di vicolo, di strada del borgo, che permette lo svolgersi di una serie di immagini sempre diverse ora sullo spazio per le cerimonie all'aperto, ora, attraverso dei tagli sulle pareti sull'aula liturgica.\nL'aula liturgica \u00e8 un vero e proprio guscio ricavato nei limiti fisici dell'edificio e del terreno, le cui superfici si modellano plasticamente.\nQueste pareti interne contrastano con il rigore delle pareti esterne.\nLa ricerca della dinamicit\u00e0 dello spazio nel disegno dell'aula liturgica, si concretizza attraverso l'uso sapiente di due variabili: la materia e la luce.\nSi concretizza il \"concetto di spazio in moto\".\n1977 Scuola media, Santarcangelo Di Romagna (Forl\u00ec').\nForma finita e non finita insieme, coincidente con la fiaba e l'affetto umano che la sostanzia, e nello stesso tempo, la forma, come contenuto funzionale e percezione entro il tempo, \u00e8 metafora.\nQuesta scuola si avvale di spazi mobili e di un controllo tecnologico. La struttura \u00e8 composta da due setti lineari lunghi trenta metri, fuori terra tre, cui si agganciano in alto e in basso quattro travi di cemento armato e reticolari d'acciaio. Questo libera quasi interamente il terreno e consente di appendersi e sovrapporsi alle travi. Il paesaggio plastico, incanalato nella direttrice dei setti, \u00e8 completamente autonomo nella denuncia dei volumi-funzione.\nNegli interni l'assenza di ingombri verticali consente la totale conquista del corridoio tra le aule, con semplice espediente di paretine ripiegabili in combinazioni svariate, mentre tra aula ed aula la tramezzatura pu\u00f2 scomparire attraverso una tecnologia a carter, met\u00e0 sotto e met\u00e0 sopra pavimento e soffitto.\nLa luce \u00e8 spesso diagonale, gli spazi sono aggregati, i significati sono multipli, nessun percorso \u00e8 obbligato.\nL'incastro tra funzione scolastica e funzione pubblica comunitaria, si concreta soprattutto nel portico e nella palestra, usufruibile con due corrispondenti serie di spogliatoi.\nDalla pianura questo edificio, sollecita una promenade architecturale, cio\u00e8 invita a girarvi attorno per captarne gli scorci asimmetrici e le sorprese visuali.\n1979-1998 Civico Museo Parisi-Valle, Maccagno (Varese).\nIl Museo Parisi-Valle a Maccagno che \u00e8 manifestamente un edificio-ponte, \u00e8 il valico ci\u00f2 che esso vi dice.\nSacripanti faceva della materia che \"valica\" il messaggio per altre cose. Il sogno del ponte - \"pontefix\" in senso religioso - \u00e8 un sogno reale, \u00e8 un'opzione praticabile che dice altro.\nL'area \u00e8 l'aria, qui: quella materia spaziale che aleggia sopra i corsi d'acqua. L'opera \u00e8 un museo, il confronto con il ponte di Rialto o con il Ponte Vecchio, \u00e8 rovesciato. L\u00ec sosti durante il passaggio (una bottega, un incontro), ma dovrai proseguire. Qui, vieni portato a sospenderti e restare sul varco, a vivere quel sito che non \u00e8 di nessuno dei due capi.\nIl transitorio si fa met\u00e0. Cos\u00ec sospeso contempli immagini d'arte del passato, recente e remoto, ma in quanto parentesi nel tempo, tra una sponda e l'altra, ti \u00e8 dato, ti \u00e8 offerto, soprattutto il tempo.\nIl tempo \u00e8 protagonista in tutto il lavoro di Sacripanti: \"percezione in moto\".\n\"Aria\", \"acqua\", \"luce\", \"vuoto\", \"pieno\", \"tempo\", \"aria\" sono i veri materiali dell'edificio, \"varcare\", \"attraversare\", \"sostare\", \"percorrere\" sono le azioni che celebra questo museo sospeso sul torrente Giona.\n1980 Piazza-Parcheggio Guido da Montefeltro, Forl\u00ec.\nIl progetto doveva ricucire in pieno centro storico, nella piazza di Guido da Montefeltro, uno strappo urbano di settemila metri quadrati con un intervento polifunzionale in grado di valorizzare gi antichi conventi di Sant'Agostino e San Domenico, connettendoli ai nuovi parcheggi coperti e ai giardini fluviali.\nSacripanti ricercava un \"luogo magico\", denso di stratificazioni fenomeniche.\nErano previste la costruzione di una piazza e di un ampio parcheggio, in parte interrato e in parte in superficie.\nSacripanti concepisce la struttura come un \"unicum\", misurato sulla dimensione umana e sul suo movimento.\nUna piastra concava nella direzione longitudinale, enfatizzata nella forma dalle lame verticali che ne segnano il limite, in opposizione alla linea orizzontale del terreno, individua superiormente la piazza e inferiormente il parcheggio coperto, aggettando sul parcheggio in superficie sottostante.\nL'attenzione per l'uomo \u00e8 comprensibile anche dalla cura nella progettazione dei collegamenti fra i due livelli.\nLe bucature che caratterizzano lo spazio interno, spazio per la macchina in opposizione allo spazio per l'uomo, arretrano rispetto al filo della piazza sovrastante, concedendole leggerezza, cos\u00ec come agli edifici sovrastanti, attraverso la secca linea di ombra che su di essa proiettano le lame verticali.\n1982-83 Museo della Scienza, in Via Giulia, Roma - Progetto.\nL'area su cui doveva sorgere il Museo, era un'area vuota a causa delle demolizioni operate intorno al 1940 per realizzare i programma di rinnovamento previsto dal Piano Regolatore del 1931.\nL'area posta tra Ponte Sant'Angelo e Palazzo Farnese, all'interno del tessuto urbano del quartiere cresciuto tra Via dei Banchi Vecchi e Via Giulia, due importanti strade del Medioevo e del Rinascimento.\nIl progetto proposto prevede un edificio possente, che rinuncia a perseguire un'immagine unitaria.\nUna solida piastra praticabile, sorretta e insieme svuotata al suo interno da un insieme di travi e pareti perimetrali, segnalate da percorsi, ne costituisce l'involucro.\nUn immenso spazio cavo intercettato da percorsi aerei nella direzione ortogonale a quella del Tevere.\n\"[...] piazze liberate nell'aria [...]\" (cos\u00ec ne definiva il contenuto Sacripanti) adibite a spazi espositivi, indipendenti dalla struttura e quindi modificabili.\nLa copertura lascia passare la luce, che interferisce con questi vettori liberati nello spazio, attraverso diaframmi di forma diversa.\nLucernai curvilinei, utilizzati anche nel progetto per il Museo civico Parisi-Valle di Maccagno, e nel portico della facolt\u00e0 di Bari."}
{"id": "1488763", "revid": "965985", "url": "https://it.wikipedia.org/wiki?curid=1488763", "title": "B\u0103l\u0103ne\u0219ti", "text": ""}
{"id": "1488764", "revid": "149727", "url": "https://it.wikipedia.org/wiki?curid=1488764", "title": "Architettura razionalista", "text": ""}
{"id": "1488768", "revid": "287204", "url": "https://it.wikipedia.org/wiki?curid=1488768", "title": "Balesti", "text": ""}
{"id": "1488774", "revid": "916580", "url": "https://it.wikipedia.org/wiki?curid=1488774", "title": "B\u0103le\u0219ti", "text": ""}
{"id": "1488775", "revid": "767487", "url": "https://it.wikipedia.org/wiki?curid=1488775", "title": "Famous in the Last Century (DVD)", "text": "Famous in the Last Century \u00e8 un DVD pubblicato dal gruppo inglese Status Quo nel 2000.\nIl DVD.\nQuesto DVD viene messo in commercio nel 2000 in coincidenza della pubblicazione dell'omonimo cover-album con cui la longeva band inglese decide di rivisitare molti dei brani pi\u00f9 celebri del millennio appena decorso.\nContiene un concerto registrato presso lo \"Shepherd's Bush Empire\" di Londra, il 27 marzo del 2000, ed include gli stessi brani del CD eseguiti dal gruppo in versione da concerto.\n\u00c8 anche inclusa una lunga intervista - ma senza sottotitoli in italiano - sulla storia della band coi due membri storici del gruppo, Francis Rossi e Rick Parfitt.\nTracce.\nIntervista a Francis Rossi &amp; Rick Parfitt."}
{"id": "1488783", "revid": "110279660", "url": "https://it.wikipedia.org/wiki?curid=1488783", "title": "Francesco Corni", "text": "Note biografiche.\nProfessionalmente si \u00e8 formato nel 1975 presso la scuola dell'archeologo svizzero Charles Bonnet come disegnatore e rilevatore archeologico per la Soprintendenza ai beni culturali della Valle d'Aosta.\nAttivit\u00e0.\nDal 1980 ha collaborato come disegnatore con le Soprintendenze archeologiche di Torino, Milano, Aosta, Sassari e Ancona e dal 1986, con periodici italiani della Giorgio Mondadori Editore (\"Bell'Italia\", \"Bell'Europa\", \"Antiquariato\") e con riviste europee divulgative (\"Rutas del Mundo\", \"Mediterran\u00e9e Magazine\", \"Abenteuer &amp; Reisen\").\nLe sue tavole sono state inoltre inserite in guide turistiche della Gallimard, della De Agostini e della Mondadori, ovvero si trovano in pannelli didattici nella presentazione di monumenti, punti panoramici e luoghi storici. Ha collaborato all'editoria scolastica Utet e Paravia.\nHa collaborato con il Dipartimento di scienze ambientali e territoriali della Facolt\u00e0 di architettura di Reggio Calabria per la realizzazione di un ipertesto dal titolo \"Mediterranea, una citt\u00e0 di 250 milioni di abitanti\".\nCome autore di libri illustrati ha realizzato il volume \"Aosta la citt\u00e0 romana\", vincitore del \"Premio Willien\" nel 1990. Ha illustrato inoltre \"Il castello di Fenis\", \"I mulini d'Italia\", il \"Gotico in Europa\", la trilogia \"La storia dell'uomo\" della De Agostini, la collana didattica edita dalla Jaka Book, con i volumi \"Lebek, una citt\u00e0 sul mare nel Nord Europa\" e \"Umm El Madayan, una citt\u00e0 araba del Nord Africa\".\nHa esposto i suoi disegni nella mostra \"Segni di pietra. Torri, castelli, manieri e residenze. Disegni e osservazioni\", presso il Forte di Bard.\nCaratteristiche del disegno.\nPresenta un disegno realistico e minuzioso, che si snoda come un racconto, a volte accompagnato dalla parola scritta.\nI volumi \"Lebek, una citt\u00e0 sul mare nel Nord Europa\" e \"Umm El Madayan, una citt\u00e0 araba del Nord Africa\" sono impostati come descrizioni di citt\u00e0 immaginarie, esempio di uno stile urbanistico e architettonico. Nel volume \"Aosta la citt\u00e0 romana\", si descrive la fondazione della citt\u00e0 e la costruzione dei suoi monumenti principali, l'organizzazione del territorio agricolo e le strade in direzione dei valichi alpini."}
{"id": "1488786", "revid": "767487", "url": "https://it.wikipedia.org/wiki?curid=1488786", "title": "Viola bacia tutti", "text": "Viola bacia tutti \u00e8 un film del 1997 diretto da Giovanni Veronesi.\nNel film compare anche in un cameo, girato presso il castello di Punta Ala, Leonardo Pieraccioni nel ruolo di un turista che chiede informazioni a Ceccherini riguardo a una spiaggia (all'altezza dei bagni di Osa, in provincia di Grosseto).\nTrama.\nTre non pi\u00f9 giovani mammoni sui trent'anni abbondanti Samuele, Max e Nicola partono a bordo del loro camper per una vacanza estiva senza una meta precisa. Un giorno a Rimini sull'Adriatico, un altro a Viareggio sul Tirreno. Ma mentre stanno per uscire da Roma, Viola, una ragazza che ha appena rapinato un negozio di numismatica e filatelia, si intrufola nel camper per sfuggire alla polizia. Sale sul tetto e l\u00ec rimane nascosta, finch\u00e9, alla prima sosta, quando i ragazzi escono, si fa vedere, li minaccia con la pistola e li prende come ostaggi. All'inizio, di fronte alla pistola puntata, i tre pensano bene di non contraddirla. Poi, lungo strade poco frequentate tra Marche e Toscana, Viola si dimostra un po' impacciata, tutt'altro che violenta e i quattro cominciano a parlare tra loro. Viola allora rivela che ha il compito di consegnare il bottino della rapina, alcune monete di inestimabile valore, a ricettatori di sua conoscenza. Dopo qualche perplessit\u00e0, i ragazzi, tutti e tre attratti dalla sua bellezza, si lasciano convincere e decidono di aiutarla e accompagnarla. Comincia un'avventura che li porta a conoscere luoghi e persone che non avrebbero mai pensato di incontrare. Dopo aver contattato una certa Sibilla, arrivano al nord, nella fattoria di uno strano tipo, Giotto, la cui segretaria, Amanda, d\u00e0 loro istruzioni di recarsi in Svizzera per l'incontro conclusivo. Qui giunti, si accorgono che i maiali hanno mangiato le monete. Tutto \u00e8 finito, insieme tornano a Viareggio e qui si separano. I ragazzi riprendono il viaggio col camper ma Viola, a loro insaputa, \u00e8 di nuovo sul tetto.\nLuoghi delle riprese.\nIl film \u00e8 stato girato quasi interamente nella Maremma grossetana, tra cui le localit\u00e0 di Batignano, Macchiascandona, Punta Ala, Cala di Forno. Alcune scene sono state girate sull'Appennino umbro-marchigiano, nei comuni di Cagli (PU), Scheggia (PG), Serra Sant'Abbondio (PU) e Pergola (PU), e nel comune di Pieve di Coriano (MN). Una scena che, nel film, dovrebbe mostrare la spiaggia di Rimini, \u00e8 stata in realt\u00e0 girata a Viareggio (LU), di cui si riconoscono alcuni particolari del lungomare.\nMusiche.\nIl brano di chiusura \u00e8 \"Fate on screen\". Composto da Pivio, A. De Scalzi e M. Odino \u00e8 cantato da Costanza Francavilla."}
{"id": "1488789", "revid": "197778", "url": "https://it.wikipedia.org/wiki?curid=1488789", "title": "Ace to 5 triple draw", "text": ""}
{"id": "1488793", "revid": "2074952", "url": "https://it.wikipedia.org/wiki?curid=1488793", "title": "Sheila E.", "text": "Biografia.\nSheila Cecelia Escovedo \u00e8 nata a cresciuta nella Bay Area, prima dei quattro figli di Pete, percussionista di Carlos Santana, e Juanita Escovedo. Sin da bambina entra a contatto con musicisti di alto livello dato che anche i suoi zii (Coke, Alejandro e Mario Escovedo) lavorano nell'ambiente e il suo padrino \u00e8 Tito Puente. A cinque anni \u00e8 gi\u00e0 in grado di esibirsi accanto al padre mentre a diciassette collabora con artisti come Billy Cobham, Lionel Richie, Diana Ross, Marvin Gaye e Natalie Cole. Tuttavia, proprio a cinque anni \u00e8 vittima di abusi sessuali da parte di un vicino. Sheila Escovedo non riveler\u00e0 quest'esperienza fino alla pubblicazione della sua autobiografia nel 2015. Fino all'et\u00e0 di quindici anni \u00e8 anche una promessa dell'atletica leggera grazie al sostegno della madre, a propria volta atleta, che tuttavia abbandona per dedicarsi interamente alla musica.\nNel 1977 pubblica il suo primo album con il padre, \"Solo Two\".\nIn quel periodo inizia una relazione sentimentale con Carlos Santana che sar\u00e0 resa nota solo molti anni pi\u00f9 tardi.\nNel 1978, alla fine di un suo concerto, conosce Prince che la avvicina impressionato dalla sua abilit\u00e0 artistica e le annuncia una futura collaborazione, che si realizzer\u00e0 effettivamente dopo un paio d'anni. Durante il periodo di vicinanza, pubblicher\u00e0 due album e parteciper\u00e0 ai tour dell'artista di Minneapolis sia come supporter (Purple Rain) che successivamente come membro effettivo della band dopo lo scioglimento dei Revolution. Oltre che per le proprie capacit\u00e0 musicali, inizia a essere nota come Sex symbol.\nSheila E. non si limita comunque a far parte del clan di Prince. Recita nel film Krush Groove di Micheal Shultz, vero e proprio manifesto della cultura \"Hip hop\" in una fase di crescente popolarit\u00e0, e la cantante si sposta dal funk-soul al rap provando anche a cimentarsi nei panni di \"b-boy al femminile\". In questa occasione collabora con The Fat Boys, Kurtis Blow e Run DMC per la canzone \"Krush Groove\"\nNel 1985 partecipa a USA for Africa assieme ad altre 44 celebrit\u00e0 della musica pop tra cui Michael Jackson, Lionel Richie, Stevie Wonder e Bruce Springsteen, sotto la produzione di Quincy Jones. Questa fu solo l'inizio di un lungo impegno nel sociale che negli anni seguenti la vedr\u00e0 impegnata contro le violenze sui minori e fondare la \"Elevate Hope Foundation\" nel 2001.\nA seguito della fine della collaborazione e di una breve relazione con Prince, avvenute nel 1989, intraprende una carriera solistica che tuttavia \u00e8 ostacolata da problemi fisici agli arti superiore, alle spalle e alle gambe a provocati della postura tenuta nei numerosi concerti.. La temporanea inabilit\u00e0 le imped\u00ec di promuovere il suo album \"Sex Cymbal\".\nDopo la guarigione, segue un periodo di collaborazioni, tra cui Beyonc\u00e9, Phil Collins e Ringo Starr. Nel 2006 si esibisce con Prince, Wendy Melvoin e Lisa Coleman ai Brit Awards. L'anno successivo si registra la definitiva riconciliazione con Prince che durer\u00e0 fino alla sua morte nel 2016.\nNel 2020 ha pubblicato il singolo \"Lemon Cake\", in ricordo dei momenti passati con il folletto di Minneapolis a cui preparava spesso le sue torte."}
{"id": "1488799", "revid": "109764933", "url": "https://it.wikipedia.org/wiki?curid=1488799", "title": "Simboli sulle monete dell'Impero romano", "text": "Di norma le monete imperiali romane recano nel dritto l'effigie dell'imperatore e al rovescio le sue imprese, le varie divinit\u00e0 venerate dai cittadini e sudditi dell'Impero, e le personificazioni allegoriche di costumi credenze e attributi associati ai vari imperatori considerati spesso veri e propri dei viventi. I materiali pi\u00f9 diffusi per la coniazione di monete durante l'et\u00e0 imperiale furono: il bronzo, il rame, l'argento e l'oro. In misura pi\u00f9 stretta l'oricalco e leghe tra rame e bronzo, mentre a partire dal III secolo si diffusero in larga misura delle leghe d'argento.\nSimboli personificati.\nQui in seguito si elencano una serie di personificazioni monetali usate principalmente dalla zecca della citt\u00e0 di Roma (si ricordi che la parte occidentale dell'impero usufruiva del latino per quasi tutte le legende monetali) a partire dal principato di Ottaviano fino all'incirca al III secolo d.C. (non mancano alcune eccezioni)."}
{"id": "1488802", "revid": "767487", "url": "https://it.wikipedia.org/wiki?curid=1488802", "title": "Il fal\u00f2 delle vanit\u00e0 (film)", "text": "Il fal\u00f2 delle vanit\u00e0 (\"The Bonfire of the Vanities\") \u00e8 un film, commedia drammatica, del 1990 diretto da Brian De Palma basato sull'omonimo romanzo di Tom Wolfe, pubblicato originariamente a puntate sulla rivista Rolling Stone. Il film \u00e8 stato un insuccesso sia di critica che di incassi e vede come protagonisti Tom Hanks, Bruce Willis, Melanie Griffith e Morgan Freeman. La sceneggiatura \u00e8 stata scritta da Michael Cristofer e la colonna sonora originale composta da Dave Grusin. Il sottotitolo del film \u00e8 \"una scandalosa storia di avidit\u00e0, lussuria e vanit\u00e0 in America\".\nTrama.\nSherman McCoy \u00e8 un operatore di Wall Street, che guadagna milioni grazie alle commissioni che riceve per ogni affare che contribuisce a concludere. Sherman si gode una vita dorata, fatta di auto di lusso, superattici sulla \"quinta strada\" e feste mondane. Inoltre intrattiene una relazione extraconiugale con Maria Ruskin, moglie del magnate Arthur Ruskin.\nUna sera mentre vanno verso l'appartamento di Maria a Manhattan, sbagliano strada e si ritrovano nel Bronx. Ed \u00e8 proprio a questo punto che una situazione apparentemente banale d\u00e0 il via a una serie di eventi che sconvolger\u00e0 e cambier\u00e0 per sempre la vita di Sherman: un copertone da camion blocca il transito su una strada secondaria che i due devono percorrere per uscire dal Bronx e tornare sull'autostrada per Manhattan; mentre Sherman scende dalla sua Mercedes per spostare il copertone, due tizi di colore gli si avvicinano con l'intenzione di rapinarlo. Maria allora si mette al volante dell'auto, Sherman riesce a fuggire e dopo aver bloccato le portiere si danno alla fuga, ma Maria investe accidentalmente uno dei due, Harry Lamb, che il giorno seguente cade in coma.\nSherman vorrebbe chiamare subito la polizia, ma Maria lo convince a non farlo. La storia viene gonfiata e sfruttata da pi\u00f9 parti. Il reverendo Bacon la sfrutta per dare addosso ai bianchi ricchi e per trarne un vantaggio economico, infatti il suo amico avvocato Fox vuole fare causa all'ospedale per negligenza e ottenere cos\u00ec 10 milioni di dollari di risarcimento. Il procuratore Weiss vuole sfruttare la storia per fini elettorali e il giornalista semialcolizzato e quasi fallito Peter Fallow, che riceve l'esclusiva, torna a essere un cronista di successo, un attimo prima di perdere il suo lavoro.\nSherman viene cos\u00ec dato in pasto alla stampa, perde il posto di lavoro a Wall Street e viene anche piantato dalla moglie Judy. La sua vita \u00e8 distrutta, ma grazie a un nastro riesce a dimostrare che al volante c'era Maria, e che proprio lei non ha voluto chiamare la polizia, e cos\u00ec si salva.\nRecensione.\nIl film \u00e8 stato un flop sia a livello commerciale, che di critica. Costato circa 47 milioni di dollari, ne ha guadagnati alla sua uscita appena 15 negli Stati Uniti d'America. Molti critici non hanno apprezzato la scelta del cast, soprattutto la scelta di Tom Hanks nel ruolo di Sherman McCoy e Bruce Willis in quello di Peter Fallow."}
{"id": "1488804", "revid": "98077", "url": "https://it.wikipedia.org/wiki?curid=1488804", "title": "Tommaso Albinoni", "text": ""}
{"id": "1488807", "revid": "289247", "url": "https://it.wikipedia.org/wiki?curid=1488807", "title": "San Cromazio", "text": ""}
{"id": "1488819", "revid": "123488343", "url": "https://it.wikipedia.org/wiki?curid=1488819", "title": "Tiscali TV", "text": "Tiscali TV \u00e8 stata una piattaforma televisiva in tecnologia IPTV offerta a pagamento, nel 2007-2008, agli abbonati Tiscali italiani.\nCon Tiscali TV era obbligatorio un abbonamento ad Internet su linea ADSL (la stessa su cui viene fornita Tiscali TV) offerto sempre da Tiscali e di tipo \"flat\" (quindi che richieda un canone fisso).\nStoria.\nTiscali TV \u00e8 partita l'11 dicembre 2007 in tre citt\u00e0: Cagliari, Roma e Milano. Successivamente \u00e8 stata estesa a molti altri capoluoghi, la cui lista esaustiva viene presentata pi\u00f9 in basso. Il 31 dicembre 2008 il servizio \u00e8 stato sospeso.\nTecnologie.\nTiscali TV era in tecnologia IPTV e fornita su linea ADSL appartenente alla rete di Tiscali.\nGrazie all'utilizzo del codec video MPEG-4 AVC/H.264 il flusso TV occupava una banda di circa 3,2 Mbps e veniva erogato con una linea ADSL di almeno 6 Mbit/s, in modo da avere comunque banda sufficiente per l'utilizzo dei normali servizi internet, anche se in presenza di un forte traffico Internet poteva manifestarsi un degrado della qualit\u00e0 del segnale televisivo.\nGli utenti che si trovano in zone non coperte dall'adsl, o con una qualit\u00e0 di connessione insufficiente, non possono usufruire del servizio. Per gli altri, se il contratto con Tiscali aveva una banda minore veniva aumentata la velocit\u00e0 di connessione con una modifica al servizio attivo, portando la banda alla velocit\u00e0 di 8 Mbit/s.\nIl servizio \u00e8 stato sviluppato dopo un lungo periodo di beta-testing nell'area metropolitana di Cagliari e grazie al know-how di HomeChoice in UK, provider di TV via cavo acquisito dal provider sardo. Grazie a quest'ultima acquisizione, proprio in UK \u00e8 stato lanciato l'omonimo servizio Tiscali TV, con notevole successo di pubblico.\nVideo on demand.\nLa tecnologia IPTV permetteva di offrire il servizio video on demand cio\u00e8 la possibilit\u00e0 di fruire di un programma televisivo in qualsiasi momento non appena lo richiede l'utente. Con Tiscali TV era possibile creare playlist personalizzate di programmi, canali e videoclip musicali, interamente archiviate sui server di Tiscali (quindi non utilizzando un PVR inserito sul set-top box di Tiscali).\nServizi televisivi.\nTiscali TV offriva sia canali televisivi lineari (in corso di trasmissione) attraverso la ricezione del segnale DVB-T e la linea ADSL, che on demand, oltre a vari servizi interattivi come ad esempio \"Replay\" un servizio che permetteva di rivedere le ultime 48 ore dei canali Rai 1, Rai 2 e Rai 3 con la possibilit\u00e0 di mettere in pausa o compiere operazioni di \"forward\" e \"rewind\".\nTale funzionalit\u00e0 era disponibile anche per i programmi in onda, con un ritardo di qualche decina di minuti.\nCanali televisivi lineari ricevibili sia via etere che tramite linea adsl (in assenza di segnale televisivo):\nCanali televisivi lineari ricevibili solo via etere:\nCanali televisivi lineari ricevibili solo tramite linea adsl:\nCanali televisivi on demand compresi nel canone base:\nCanali televisivi on demand con canone aggiuntivo:\nCopertura geografica.\nTiscali TV \u00e8 stato ufficialmente attivo a:\nDotazioni per l'utente.\nPer fruire di Tiscali TV serviva un apposito set-top box fornito da Tiscali. Tale set-top box era l'unico che permetteva la fruizione di Tiscali TV e rappresentava anche l'unico modo per fruirne, non esistendo in commercio televisori gi\u00e0 predisposti per la fruizione di Tiscali TV senza l'utilizzo di un set-top box.\nIl set-top box di Tiscali TV si connetteva al router tramite porta Ethernet, e conteneva al suo interno un decoder DVB-T (televisione digitale terrestre), che consentiva la visualizzazione di alcuni canali televisivi DVB-T disponibili nella propria area geografica, ordinati e selezionati secondo una impostazione definita da Tiscali: ad esempio RAI 1, 2 e 3 sono posizionati rispettivamente al canale 101, 102 e 103, Rete 4 al canale 104 mentre le tv locali e altre emittenti sono posizionati dal canale 800 in poi, inclusi i canali criptati della televisione digitale terrestre quali Mediaset Premium e Cartapi\u00f9. Essi non sono visibili in quanto il decoder non \u00e8 compatibile con l'MHP. Cessato il servizio, anche la funzionalit\u00e0 di decoder DTT ha smesso di funzionare.\nAltre sue caratteristiche erano la presenza del Parental control e di PIN per l'acquisto protetto di contenuti in pay per view.\nIl decoder era dotato di uscita HDMI con supporto per i contenuti ad alta definizione (HD).\nAvrebbe dovuto essere aperto allo sviluppo di servizi interattivi tramite il supporto di HTML e Java, anche se non sono mai stati disponibili servizi di questo tipo o documentazione pubblica.\nPer i bambini inoltre era disponibile un particolare telecomando di forma giocosa che consentiva l'accesso al solo pacchetto \"Junior\", escludendo quindi i canali non adatti ai pi\u00f9 piccoli.\nDurante l'installazione del servizio veniva configurato il router Thomson Wi-Fi (ST585 versione 6) a casa del cliente. Questo router ha un path virtuale su VPI e VCI differenti rispetto a quelli utilizzati per la connessione normale, permettendo quindi di dedicare parte della banda al servizio TV, preservando la qualit\u00e0 della visione dei canali. Il decoder viene poi collegato ad una sola delle 4 porte Ethernet del router, solo questa porta veniva abilitata al segnale IPTV.\nPer i vecchi abbonati che posseggono il router voce VOIP Pirelli, che eroga il servizio voce tramite la tecnologia VOIP a casa del cliente, viene invece configurato il nuovo router PIRELLI Wireless VOIP.\nAlta definizione.\nIl box di Tiscali risultava pronto per i segnali in HD veicolati sia tramite rete IP che DVB-T."}
{"id": "1488828", "revid": "508036", "url": "https://it.wikipedia.org/wiki?curid=1488828", "title": "Fendt", "text": "Fendt \u00e8 un produttore tedesco di trattori e di macchine agricole. Fondata nel 1937 da Xaver Fendt, dal 1997 fa parte del gruppo statunitense AGCO.\nDopo l'acquisizione da parte di AGCO, sono state scorporate le consociate Fendt-F\u00f6rdertechnik GmbH, con sede a Kempten (importatrice di carrelli elevatori Nissan per la vendita in Germania) e la Fendt Caravan (produttrice di caravan e roulotte con l'omonimo marchio, la cui produzione inizi\u00f2 con l'acquisto di Werke Lely-Dechentreiter da parte di Fendt nel 1970).\nNel 2011 Fendt ha venduto 14.897 trattori, di cui oltre il 38% in Germania.\nStoria.\nLa Fendt nasce nel 1928, quando venne realizzata la prima barra falciante motorizzata con marchio Fendt.\nIn seguito al successo ottenuto, l'azienda inizi\u00f2 a produrre modelli pi\u00f9 potenti.\nNel 1930 i fratelli Fendt e Turletti (Hermann, Xaver e Paul) insieme al padre Johann Georg costruiscono il primo trattore europeo da 9CV, con aratro e barra falciante ad azionamento indipendente dalla velocit\u00e0 di avanzamento, il Fendt Dieselross F9 (in tedesco Dieselross significa cavallo a gasolio).\nIl nome Dieselross, che fu dato dal proprietario del trattore, piacque ai Fendt.\nIl 31 dicembre 1937 la ditta \"Xaver Fendt &amp; Co.\" viene iscritta nel registro delle imprese di Kempten.\nNel 1938 viene costruito il 1000\u00ba trattore Dieselross, un F18 con 16CV. Nello stesso anno venne presentato anche il F22 con una potenza di 22\u00a0CV con una cilindrata di 2.198\u00a0cm\u00b3.\nNel 1942, come la maggior parte delle aziende di questo settore, inizi\u00f2 a dotare i suoi trattori di impianto di gasogeno a causa della mancanza di carburante a seguito della guerra, nacque cos\u00ec il Fendt Dieselross G25 con motore a gas Deutz con 25\u00a0CV e 3.979\u00a0cm\u00b3 con un'autonomia di 230 litri di legna.\nNel 1949 fu presentato il modello Dieselross F15, proprio quando la motorizzazione si stava imponendo nell'agricoltura tedesca riscuotendo un enorme successo tanto da rimanere in produzione fino al 1959. Da questo trattore discesero numerose versioni e nuovi modelli come il Dieselross F12 (1952), F17 (1956), F20 (1951), F24 (1955), F40 (1951).\nNel 1958 venne presentato il Fendt Farmer 1, nasce la nuova serie Farmer che continua tuttora.\nNel 1959 venne introdotta la nuova serie Fix, denominata FF, con il Fix 1 e Fix 2 da 19CV. All'interno della serie FF c'era il nuovo Fendt Dieselross Favorit 1, erede del F40, con appunto 40\u00a0CV e 3.120\u00a0cm\u00b3 prodotto in circa 2.769 esemplari. Nasce cos\u00ec la serie Favorit che contunua tuttora con i nuovi e tecnologici modelli.\nNel 1961 viene costruito il 100.000\u00ba trattore Fendt, un Farmer 2 da 34\u00a0CV con motore\u00a0MWM diesel a 3 cilindri a iniezione diretta e raffreddamento ad acqua e con cambio a 8 rapporti e 4 retromarce. In questi anni si ha un restyling e uno sviluppo dei precedenti modelli con potenze superiori.\nNel 1970 Fendt presenta il nuovo modello F250 GT, che consacra l'azienda tedesca numero uno nella produzione di macchine porta-attrezzi.\nA partire dal 1976 Fendt produce anche trattori di grandi potenze fino a 150CV.\nNel 1980 esce la serie Farmer 300, con la caratteristica della cabina ammortizzata su elementi in gomma.\nNel 1984 esce il trattore a vista libera 380 GTA, con il motore a sogliola e senza cofano motore.\nNel 1985 Fendt diventa il primo produttore di trattori in Germania con una quota di mercato del 18,4%.\nNel 1987 venne presentata la nuova serie Farmer 200, progettati per tutti i tipi di terreno e di lavoro agricolo.\nNel 1993 i trattori Fendt della serie 800 sono i primi al mondo con il turboshift, l'ammortizzatore idropneumatico sull'assale anteriore e la cabina sospesa.\nNel 1994 il turboshift, e l'ammortizzatore idropneumatico sull'assale anteriore viene esteso anche sulla gamma di media potenza Favorit 500 C.\nNel 1996 esce il Vario 926 con 260CV, il primo trattore ad alta potenza al mondo con la trasmissione continua.\nNel 1997 \"Fendt\" viene acquisita dal gruppo statunitense \"AGCO\".\nSempre nel 1997, Fendt presenta la serie Vario (cambio a variazione continua) della gamma Favorit.\nNel 1999, la serie Vario viene estesa anche alla gamma Farmer.\nNel 2002 escono le prime mietitrebbie e rotopresse Fendt, grazie a un contratto con il gruppo italiano ARGO Tractors (proprietario di Landini, McCormick, Valpadana, Gallignani e all'epoca di Laverda, azienda entrata nel gruppo AGCO dal 2011). Le mietitrebbie saranno prodotte a Breganze (provincia di Vicenza) nello stabilimento di Laverda mentre le rotopresse saranno prodotte dalla Gallignani nello stabilimento di Russi (provincia di Ravenna).\nNel 2004 l'assale anteriore ammortizzato \u00e8 disponibile anche sui trattori da vigneto ed esce il sistema di guida satellitare GPS Auto-Guide.\nNel 2007 al salone Agritechnica viene presentato un prototipo di trattore a 6 ruote motrici denominato Trisix, con 540 cavalli vapore e velocit\u00e0 massima di 60\u00a0km/ora.\nNel 2011 inizia un poderoso piano di investimenti da parte di AGCO (oltre 300 milioni di dollari nei siti produttivi del marchio Fendt, che si sono conclusi a settembre 2012 con l'inaugurazione della nuova linea di assemblaggio nello stabilimento di Marktoberdorf, riprogettata secondo criteri di Lean Production e Just in time, e capace di produrre sulla stessa linea tutti i trattori della gamma Fendt, dai pi\u00f9 piccoli della serie 200 fino alla serie 900 con 390 CV."}
{"id": "1488832", "revid": "124123", "url": "https://it.wikipedia.org/wiki?curid=1488832", "title": "Vittorio Savorini", "text": "Biografia.\nSuo padre era il bolognese Luigi Savorini, professore di letteratura italiana e patriota, combattente nei moti per l'indipendenza durante il biennio 1848-49.\nVittorio Savorini si laure\u00f2 nel dicembre 1875 in Giurisprudenza e Belle lettere, all'Universit\u00e0 di Bologna dove ebbe come maestri Giosu\u00e8 Carducci e Francesco Bertolini.\nDopo aver discusso una tesi di argomento economico (\"Del metodo nella economia politica\") fece pratica da avvocato e fu, per qualche tempo, nella segretaria particolare di Marco Minghetti.\nScelse per\u00f2 di dedicarsi all'insegnamento e tra il 1876 e il 1879 pass\u00f2 dalla Scuola Normale di Bologna all'Istituto tecnico di Girgenti, dove occup\u00f2 la cattedra di storia e geografia. In questo periodo, su incarico prefettizio, realizz\u00f2 uno studio sulle condizioni dei minatori delle solfatare e degli agricoltori di quella provincia.\nFu il deputato teramano Settimio Costantini, allora sottosegretario alla Pubblica Istruzione, che nel 1881 lo invit\u00f2 a trasferirsi a Teramo, come insegnante presso il locale Istituto Tecnico.\nNel capoluogo aprutino, Savorini stabil\u00ec la propria definitiva dimora. Condusse con s\u00e9 il figlio Luigi, nato da una sua precedente unione, mentre a Teramo si spos\u00f2 con Grazia Bucciarelli, dalla quale per\u00f2 non ebbe figli.\nIn ambito scolastico si impegn\u00f2 per lo sviluppo delle locali scuole tecniche.\nParallelamente avvi\u00f2 una robusta attivit\u00e0 di giornalista e saggista. Fece parte della redazione del teramano \"Corriere Abruzzese\", organo della Sinistra storica, fondato da Settimio Costantini e Troiano De Filippis Delfico e diretto da Francesco Taffiorelli.\nNel 1886, unitamente al dialettologo Giuseppe Savini, al poeta e latinista Eugenio Cerulli, all'ingegnere Federico Occella, fond\u00f2 a Teramo la \"Rivista abruzzese di scienze lettere ed arti\", un mensile che sarebbe rimasto in attivit\u00e0 fino al 1919, passato poi sotto la direzione di Giacinto Pannella, che subentr\u00f2 nel 1892 ai quattro fondatori.\nQuando nel 1889, per iniziativa dello storico aquilano Giuseppe Rivera, si avviarono i lavori per la fondazione di una Deputazione abruzzese di Storia patria, Savorini fu tra i protagonisti dell'iniziativa.\nA Teramo, che fu la sua citt\u00e0, Savorini fu al centro della vita culturale: prest\u00f2 gratuitamente la sua opera per l'organizzazione della Esposizione provinciale operaia del 1888, una delle pi\u00f9 importanti iniziative dell'Ottocento teramano, rassegna delle principali attivit\u00e0 industriali e artigianali operative sul territorio.\nSavorini fu il principale collaboratore culturale dell'editore e tipografo Giovanni Fabbri, proprietario della Tipografia dell'Industria e fondatore della prima grande Casa Editrice teramana, un editore che persegu\u00ec per molti anni il compito ambizioso della edizione sistematica dei \"Classici\" della cultura e della storiografia aprutine, dalla prima edizione critica della Storia di Teramo di Niccola Palma, curata appunto da Vittorio Savorini, alle opere complete di Melchiorre Delfico, di Vincenzo Comi, del sentarore Giuseppe De Vincenzi ed altri ancora. Oltre alla riedizione del Palma, Savorini partecip\u00f2 direttamente al progetto di una \"Monografia della Provincia di Teramo\", grande opera in tre volumi, affidata ad un gruppo di studiosi, tra i quali Gaetano Crugnola, Giacinto Pannella ed altri insegnanti dell'Istituto Tecnico, che trattarono dei vari aspetti storici, economici e scientifici del territorio teramano.\nVittorio Savorini fu un esponente della Sinistra storica, portatore di un pensiero di chiara ispirazione laica e, probabilmente, legato alla massoneria. Fu tra i promotori di associazioni come la \"Fratellanza artigiana\", la sezione della Societ\u00e0 Dante Alighieri di cui fu il primo presidente, e di una \"Societ\u00e0 delle conferenze\" nella quale trov\u00f2 modo di esprimere una delle sue principali doti, quella appunto di oratore.\nMor\u00ec a Teramo l'8 marzo 1825."}
{"id": "1488833", "revid": "599013", "url": "https://it.wikipedia.org/wiki?curid=1488833", "title": "Dell Hymes", "text": "Biografia.\nSi laurea nel 1950, insegna presso l'universit\u00e0 di Harvard dal 1955 al 1960, e dal 1960 al 1965 all'universit\u00e0 di Berkeley; successivamente aderisce al dipartimento di antropologia presso l'universit\u00e0 della Pennsylvania dove diviene professore. Si occupa fra l'altro di folklore e sociolinguistica, specialmente del Nordest del Pacifico.\nDell Hymes ha messo a punto un dispositivo mnemonico (speaking) per descrivere gli elementi che compongono qualsiasi discorso."}
{"id": "1488834", "revid": "367445", "url": "https://it.wikipedia.org/wiki?curid=1488834", "title": "Vladimir", "text": ""}
{"id": "1488836", "revid": "1603714", "url": "https://it.wikipedia.org/wiki?curid=1488836", "title": "San Pietro di Castello (isola)", "text": "L'isola di San Pietro di Castello (\"San Piero de Casteo\" in dialetto locale) \u00e8 un isolotto posto all'estremit\u00e0 orientale del centro storico di Venezia e compreso nel sestiere di Castello.\nIn origine costituiva il cuore di Olivolo, che con Rialto e altri isole minori rappresent\u00f2 uno dei primi insediamenti della Laguna Veneta, corrispondente all'area del \"castrum Helibolis\" (da cui il nome \"Olivolo\"), un comando bizantino esarcale sulla via navigabile endolitoranea di et\u00e0 imperiale che collegava Ravenna con Aquileia.\nEra sede di una diocesi, nel 1451 trasformata nel patriarcato di Venezia.\nVi si trova la basilica di San Pietro di Castello.\nAnche dopo la formazione dell'attuale Venezia, rimase a lungo separata dal resto della citt\u00e0 dall'ampio canale di San Pietro. A partire dall'Ottocento i collegamenti sono assicurati da due ponti di legno: il ponte di San Pietro e il ponte di Quintavalle, di recente rimodernati."}
{"id": "1488838", "revid": "767487", "url": "https://it.wikipedia.org/wiki?curid=1488838", "title": "The County Hound EP", "text": "The County Hound EP \u00e8 l'album di debutto del rapper di Chicago Ca$his pubblicato il 15 maggio del 2007 sotto contratto con la Shady Records, la Aftermath Entertainment e la Interscope Records"}
{"id": "1488843", "revid": "767487", "url": "https://it.wikipedia.org/wiki?curid=1488843", "title": "Dagobert", "text": "Dagobert (\"Le bon roi Dagobert\") \u00e8 un film del 1984 diretto da Dino Risi con Coluche, Michel Serrault e Ugo Tognazzi.\nTrama.\nAll'inizio del VII secolo, il re dei Franchi Dagoberto si reca a Roma dal papa Onorio al fine di ottenerne l'indulgenza per i suoi peccati. Intanto, in seguito a una congiura di palazzo ordinata dall'imperatore d'Oriente Eraclio, il papa viene sostituito da un sosia, un saltimbanco dai modi pi\u00f9 libertini dello stesso re."}
{"id": "1488848", "revid": "486946", "url": "https://it.wikipedia.org/wiki?curid=1488848", "title": "Parlamento Siciliano", "text": ""}
{"id": "1488851", "revid": "767487", "url": "https://it.wikipedia.org/wiki?curid=1488851", "title": "Sissignore", "text": "Sissignore \u00e8 un film del 1968 diretto e interpretato da Ugo Tognazzi su un soggetto di Tonino Guerra, Luigi Malerba e Franco Indovina.\nTrama.\nOscar \u00e8 un autista che per rimanere nelle grazie del suo padrone, un noto industriale chiamato da tutti \"l'Avvocato\", si assume la responsabilit\u00e0 di un grave incidente automobilistico, con 15 morti, di cui \u00e8 invece innocente spettatore.\nL'incidente, infatti, \u00e8 stato causato dall'\"Avvocato\" guidando in modo spericolato la sua potente fuoriserie, ma sar\u00e0 Oscar a far da capro espiatorio.\nTrascorsi tre anni in un carcere di lusso grazie alle premure dell'\"Avvocato\", Oscar esce ma viene prontamente portato in chiesa per sposare una giovane donna bellissima che non ha mai visto prima.\nLa donna non \u00e8 altri che l'amante dell'\"Avvocato\", il quale gelosissimo vieta ad Oscar qualsiasi contatto fisico con lei.\nDa questo momento in poi, Oscar si trova a sostituire formalmente il suo padrone sia per gli affari privati che per quelli pubblici, senza per\u00f2 poter godere dei benefici della sua posizione.\nOscar \u00e8 costretto a vivere una vita lussuosa senza soldi, e avere una moglie bellissima che pu\u00f2 frequentare solo pubblicamente, dovendosi limitare quindi ad amarla virtualmente, mentre alle sue spalle \"l'Avvocato\" compie una serie di azzardi economici culminanti nel finanziamento di un progetto di una nave rivoluzionaria, che per\u00f2 tragicamente affonda al varo (ma in previsione del disastro l'Avvocato aveva stipulato una lucrosa assicurazione).\nPer Oscar, che tenta invano il suicidio, non resta che tornare in carcere dove non gli mancano le attenzioni dell'\"Avvocato\", il quale gli annuncia telefonicamente che presto diventer\u00e0 \"padre\".\nUn Oscar commosso si felicita con la moglie, confidandole la speranza di potersi un giorno permettere a sua volta un autista fidato.\nColonna sonora.\nDella colonna sonora completa, composta da Berto Pisano e con la partecipazione di Edda Dell'Orso, esiste una sola edizione in album, pubblicata in Giappone dalla Verita Note nel 2006 in formato CD con numero di catalogo VQCD-10028. Alcuni brani della colonna sonora sono inoltre comparsi in raccolte di Berto Pisano e compilation di musica lounge e colonne sonore. L'unico altro supporto relativo alla colonna sonora del film \u00e8 un 45 giri, comprendente i due brani \"Tema di Oscar\" e \"Se tu mi amassi come t'amo io\", pubblicato dalla RCA Victor con numero di catalogo IN 2307."}
{"id": "1488852", "revid": "1005847", "url": "https://it.wikipedia.org/wiki?curid=1488852", "title": "Precettazione", "text": "Col termine precettazione s'intende, ai sensi della legge italiana, il provvedimento amministrativo straordinario col quale la competente autorit\u00e0 impone il termine di uno sciopero.\nIl provvedimento \u00e8 stato introdotto in Italia dalla legge 12 giugno 1990, n. 146, modificata dalla legge 11 aprile 2000, n. 83.\nIl potere di precettazione \u00e8 attribuito al Presidente del Consiglio dei Ministri o ad un Ministro da lui delegato per i conflitti di rilevanza nazionale o interregionale ed al Prefetto per i conflitti di ambito pi\u00f9 ristretto.\nObiettivi della precettazione.\nLa legge 146/1990 si prefigge di coniugare il diritto di sciopero (art. 40) con i diritti di godimento della persona, entrambi contemplati nella Costituzione (artt. 1 e 2). Il citato art. 40 recita che \"il diritto di sciopero si esercita nell'ambito delle leggi che lo regolano\".\nTrattandosi entrambi di diritti costituzionali, la normativa deve tentare una conciliazione, ponendoli in un piano paritetico, senza privilegiare in linea di principio la tutela della pubblica utilit\u00e0 al diritto di sciopero.\nLa valutazione non dipende dal numero di cittadini e di lavoratori che subiscano rispettivamente una lesione dei diritti di godimento e di sciopero (inconsistenza dell'argomento numerico).\nL'ordinanza di precettazione viene adottata ogni volta in cui ci sia il \"fondato pericolo di pregiudizio grave e imminente ai diritti della persona costituzionalmente garantiti\" derivante dall'interruzione o dall'alterazione del funzionamento del servizio.\nAmbiti di applicazione.\nLa nuova legge si applica ai servizi essenziali di pubblica utilit\u00e0, e si estende per espressa previsione anche ai \u201clavoratori autonomi, professionisti o piccoli imprenditori\u201d, quindi a privati che gestiscano tali servizi. Dunque, la precettazione non ha un ambito di applicazione circoscritto e pu\u00f2 riguardare le imprese, non solo i lavoratori.\nNei casi di inosservanza, pu\u00f2 comportare per il contravvenente da una sanzione pecuniaria, per ogni giorno di violazione, fino all'arresto per interruzione di pubblico servizio.\nServizi essenziali di pubblica utilit\u00e0.\nDefinizione generale.\nIl servizio di pubblica utilit\u00e0, o la \"prestazione indispensabile\", sono definiti dalla natura del servizio, e da un bisogno della collettivit\u00e0, non dalla propriet\u00e0 della persona giuridica che lo eroga. Non c'\u00e8 sovrapposizione fra settore pubblico e servizi di pubblica utilit\u00e0. Sono servizi pubblici essenziali quelli volti a garantire il godimento dei diritti della persona costituzionalmente tutelati, indicati tassativamente all'art. 1 della legge 146(vita, libert\u00e0, assistenza e previdenza sociale, libert\u00e0 di comunicazione, di circolazione, istruzione, informazione).\nL'interruzione di pubblico servizio e la precettazione interessano non solamente i dipendenti pubblici, ma anche di aziende private, quali societ\u00e0 di trasporto o servizi postali che sono state privatizzate in un secondo momento, restando soggette all'obbligo di garantire dei servizi minimi.\nSoggetti che definiscono i servizi pubblici essenziali.\nTale imposizione pu\u00f2 essere effettuata qualora lo sciopero comporti l'indisponibilit\u00e0 di servizi pubblici essenziali: sicurezza, salute, alimentazione, trasporti. La n. 83 del 2000 definisce servizi pubblici essenziali anche l'assistenza e previdenza sociale, l'istruzione e la libert\u00e0 di comunicazione. L'elencazione \u00e8 tassativa, ma non esaustiva, continuando la legge a demandare alle parti sociali la definizione di ulteriori ambiti.\nLa contrattazione collettiva pu\u00f2 individuare ambiti completamente nuovi di servizi da garantire e meglio specificare le prestazioni indispensabili per gli ambiti indicati dalla normativa e dalla contrattazione stessa.\nLa Commissione di Garanzia muove nell'ambito delle aree specificate dalla legge e dalla contrattazione collettiva, potendo indicare modalit\u00e0 attuative e garanzie minime negli ambiti da queste indicate.\nSciopero e serrata.\nPropriamente, l'interruzione di servizio si definisce sciopero se avviene da parte dei lavoratori dipendenti, e serrata se riguarda le imprese.\nMentre lo sciopero \u00e8 un diritto, la serrata di un'unit\u00e0 produttiva, un taxi o un negozio \u00e8 un atto comunque illegale, sanzionabile anche in assenza di precettazione. Nei confronti di tali atti, intervengono gli stessi organi e sanzioni interessati dalla precettazione dei lavoratori in sciopero.\nDa pi\u00f9 parti si elevano critiche in merito all'infondatezza giuridica della precettazione di un'attivit\u00e0 imprenditoriale.\nLa precettazione opera di volta in volta nello specifico caso in esame, dichiarando illegittima una certa data, luogo o modalit\u00e0 di sciopero.\nIn presenza di una serrata, la precettazione \u00e8 un provvedimento che inutilmente ribadisce l'illegittimit\u00e0 di un atto, che per conto proprio non \u00e8 legale.\nOltrech\u00e9 ridondante pu\u00f2 rivelarsi errata, essendo la precettazione un provvedimento discrezionale dell'autorit\u00e0. Se diventa il riferimento giuridico per stabilire la legittimit\u00e0 di una serrata, la non-precettazione finisce per eliminare le conseguenze legali di una protesta illecita.\nL'equiparazione dell'interruzione di pubblico servizio nel caso di lavoro dipendente e di attivit\u00e0 imprenditoriale, estende \"de facto\" a quest'ultima il diritto di sciopero.\nIn quest'ultimo caso, la precettazione di una serrata \u00e8 l'atto che garantisce servizi minimi essenziali, da parte di imprese private, a fronte di una protesta legittima.\nPrecettazione di imprese con rapporti di lavoro dipendente.\nL'estensione del diritto di sciopero alle attivit\u00e0 imprenditoriali, ha conseguenze differenti se l'attivit\u00e0 imprenditoriale \u00e8 legata a contratti di lavoro dipendente (a termine o a tempo indeterminato).\nIn questo caso, l'esercizio di un presunto diritto di sciopero, o comunque di una protesta da parte del datore, obbliga anche i dipendenti e/o eventuali soci ad astenersi dal lavoro, e lede da un lato il diritto allo sciopero come libera adesione e gli obblighi di continuit\u00e0 operativa derivanti dal contratto di lavoro. Se per esempio chiude un'unit\u00e0 produttiva, la sede di lavoro di una societ\u00e0 di servizi, i dipendenti e/o soci possono trovare impedimento alla loro attivit\u00e0 lavorativa.\nLa legge impone che ai lavoratori debba comunque essere corrisposta la retribuzione giornaliera, per un'assenza dal posto di lavoro che dipende da cause di forza maggiore.\nObblighi di informativa.\nInformativa ai datori di lavoro e autorit\u00e0.\nI sindacati devono comunicare la data dello sciopero con un preavviso di almeno dieci giorni (art. 2, comma 5), e indicare nel comunicato la durata dello sciopero (art. 2, comma 1).\nCon la 83 del 2000 sono tenuti anche a indicare motivazioni e modalit\u00e0 di attuazione. Il comunicato deve essere in forma scritta, trasmesso in duplice copia conforme al datore e alla Commissione italiana di garanzia per l'attuazione della legge sullo sciopero nei servizi pubblici.\nInformativa ai cittadini.\nLa precettazione deve essere portata a conoscenza dei destinatari e dell'utenza, e deve essere emessa entro 48 ore dallo sciopero.\nObblighi di conciliazione.\nPropriamente, non si tratta di un comunicato dello sciopero, ma di \"un'intenzione\", in quanto lo sciopero \u00e8 illegittimo se avviene senza aver esperito i tentativi di conciliazione.\nIl Presidente del Consiglio, un ministro delegato, o un prefetto solamente per gli scioperi di rilevanza regionale, devono prima fare un tentativo di conciliazione con datore di lavoro e sindacati (art. 8, 146/1990).\nCon la n.83 del 2000, datore e sindacati sono invitati a svolgere un primo tentativo di conciliazione, del quale possono non avvalersi. Se le parti non giungono a una revoca dello sciopero, o rifiutano di incontrarsi, interviene la mediazione politica: comune, prefettura, o Ministero del Lavoro, per la rispettiva competenza territoriale, hanno l'obbligo di convocare, e le parti di presentarsi. Le procedure di conciliazione sono esperite \"prima\" della proclamazione dello sciopero.\nIl termine minimo per esperire i tentativi di conciliazione \u00e8 di cinque giorni.\nConferma dello sciopero, precettazione e designazione dei sostituti.\nTerminati i tentativi, i sindacati possono dare conferma dello sciopero, con un preavviso di almeno dieci giorni. La 83/2000 allunga i tempi dello sciopero perch\u00e9 introduce un preavviso di quindici, dieci prima della conferma, al quale si somma quello di cinque giorni per i tentativi di conciliazione, obbligatori prima della proclamazione.\nIn questo periodo, i lavoratori iscritti ai sindacati che hanno indetto/aderiscono allo sciopero, possono indicare la loro intenzione di partecipare o meno.\nSuccessivamente, le autorit\u00e0 citate, hanno il potere di disporre un'ordinanza di precettazione (art. 8, 146/1990), in base al \"principio di pregiudizio grave e imminente ai diritti della persona, della persona costituzionalmente tutelati, [...] cagionato dall'interruzione o dalla alterazione del funzionamento dei servizi pubblici\" (art. 9), e la garanzia dei bisogni fondamentali del cittadino. L'ordinanza pu\u00f2 essere nominativa, o riguardare la generalit\u00e0 degli appartenenti a una categoria, con limitazione di luogo, data e oggetto dello sciopero.\nLa Commissione di Garanzia sugli scioperi, pu\u00f2 richiedere a queste autorit\u00e0 di firmare un'ordinanza di precettazione.\nPoich\u00e9 l'autorit\u00e0 pubblica ha un ruolo di mediazione fra le parti sociali, non pu\u00f2 ingiungere, ma chiedere al datore di precettare dei dipendenti. Il datore pu\u00f2 scegliere in questo senso di astenersi da ulteriori scontri con la controparte sindacale. Sentito o meno il datore di lavoro, l'autorit\u00e0 pu\u00f2 operare per\u00f2 una precettazione nominativa, rivolta ad alcuni lavoratori in particolare.\nDifferente \u00e8 la disciplina per i datori di lavoro. Nel settore pubblico, il dirigente pu\u00f2 procedere d'ufficio, anche in assenza di un'ordinanza di precettazione, mentre il datore di lavoro di azienda privata pu\u00f2 chiedere gli aderenti e comandare al servizio alcuni dipendenti, con delibera che integra e segue la precettazione.\nA seguito di una precettazione, di iniziativa propria o dell'autorit\u00e0, il datore di lavoro deve preventivamente comunicare i servizi minimi da garantire e le esigenze di organico, richiedere ai dipendenti di manifestare la loro volont\u00e0 di aderire allo sciopero e, fra questi, decidere in seguito i nominativi delle persone obbligate a presentarsi.\nIl datore deve comunicare per iscritto ai lavoratori la precettazione, almeno cinque giorni prima dell'effettuazione dello sciopero.\nEntro il giorno successivo alla comunicazione, i lavoratori precettati possono confermare la loro intenzione di aderire allo sciopero e chiedere la sostituzione, suggerendo eventualmente un nominativo. Se il datore non trova un sostituto prima dello sciopero, ne d\u00e0 notizia al dipendente, che viene comandato nuovamente al servizio.\nI dipendenti precettati non rispondono del fatto che in sede di sciopero il sostituto designato, suggerito da questi e nominato dal datore di lavoro, non si presenti in servizio.\nI sostituti devono essere scelti fra persone iscritte a sindacato non aderente allo sciopero, oppure fra i colleghi, iscritti o meno a una rappresentanza sindacale, che hanno dichiarato di non voler aderire.\nPrima dello sciopero, ove i tempi del rito del lavoro lo consentano, o successivamente, il lavoratore pu\u00f2 richiedere l'annullamento della precettazione e delle relative sanzioni, dimostrando che il datore poteva sostituirlo con altro collega, senza una minore copertura dei servizi minimi garantiti.\nSulla base di queste indicazioni, il datore predispone e pubblica un piano per limitare al minimo i disagi.\nRiepilogando:\n-facolt\u00e0 di trattativa diretta fra sindacati e datore di lavoro;\n-mediazione pubblica obbligatoria; tempo di cinque giorni per le prime due fasi;\n-proclamazione dello sciopero con preavviso di ulteriori dieci giorni;\n-obbligo di produrre l'elenco degli aderenti, su richiesta dell'autorit\u00e0 pubblica o del datore di lavoro;\n-obbligo dell'autorit\u00e0 pubblica o datore di lavoro richiedente di indicare a sua volta i servizi che intende garantire, e la composizione dell'organico necessaria;\n-precettazione entro 2 giorni dallo sciopero se decisa dall'autorit\u00e0 pubblica, entro cinque se dal datore di lavoro;\n-il datore di lavoro/dirigente pubblico pu\u00f2 agire di ufficio; il datore di aziende private pu\u00f2 richiedere gli aderenti e comandare al servizio, solo a seguito di ordinanza di precettazione.\nVerifica dell'ordinanza.\nL'applicazione dell'ordinanza viene verificata dagli uffici del prefetto, che hanno il compito di rilevare le modalit\u00e0 e i nominativi degli scioperanti. Dove presente, la prefettura pu\u00f2 acquisire i nominativi dal datore di lavoro. Le sanzioni sono poi deliberate dalla Commissione di Garanzia istituita dalla legge. L'incertezza dei nominativi \u00e8 motivo di nullit\u00e0 della sanzione; l'elenco degli aderenti non ha valore probatorio, in quanto attesta un'intenzione antecedente lo sciopero, non l'effettiva partecipazione.\nDivieto di sostituzione e licenziamento degli scioperanti.\nL'obbligo di garantire un servizio minimo essenziale non introduce una fattispecie di applicazione in deroga che autorizza il datore a sostituire gli scioperanti con personale esterno all'azienda. In questo modo, il diritto dei cittadini ai servizi essenziali \u00e8 posto a un livello paritetico al diritto di sciopero.\nCome nello sciopero che non \u00e8 oggetto di precettazione, il datore pu\u00f2 sostituire gli scioperanti con personale che \u00e8 gi\u00e0 alle dipendenze dall'azienda.\nLa norma vale anche nel caso in cui il giorno dello sciopero le risorse effettivamente presenti siano inferiori alle previsione; vale anche se, in altre parole, dipendenti che avevano dichiarato di non aderire, ed erano sostituti designati, risultino in sciopero o in malattia.\nL'assunzione di personale a termine, nei giorni che intercorrono fra le trattative, il preavviso e la data effettiva dello sciopero, costituisce condotta antisindacale.\nIn tutte queste casistiche, la sostituzione o licenziamento dello scioperante \u00e8 condotta antisindacale (art. 28, Statuto dei lavoratori). Il diritto di sciopero \u00e8 anche soggetto ad obblighi e limitazioni regolati dalla legge. La giurisprudenza storicamente si \u00e8 pronunciata in modo radicalmente differenziato rispetto ai casi di sostituzione e di licenziamento di lavoratori assenti dal servizio durante uno sciopero legittimo, e gli assenti durante uno sciopero illegittimo, quale \u00e8 quello svolto nonostante un preavviso di precettazione (Cassazione, n. 14157 agosto 2012)).\nNella misura in cui la precettazione formalmente impone al datore di garantire un servizio, in quanto titolare di un'attivit\u00e0 avente carattere di servizio essenziale di pubblica utilit\u00e0 ovvero di interesse economico generale, essa formalmente \u00e8 in primo luogo rivolta al datore cui \"ordina di ordinare\" ai dipendenti la presenta in servizio. \nQuando anche la precettazione diviene nominativa, l'autorit\u00e0 pu\u00f2 indicare singoli nomi soltanto a seguito di indicazione del datore, ragione per cui lo stesso atto di precettazione manifesta in forma scritta la volont\u00e0 e un ordine del titolare, ben noto ai dipendenti: \"in quanto insubordinazione contrattuale\" ad ordini del datore (impart\u00ecti non in violazione di leggi, ma peraltro in loro attuazione), \"la violazione di una precettazione nominativa e non, \u00e8 giusta causa di licenziamento senza preavviso\", tenuto conto del profilo penale a carico dei lavoratori inadempienti (cosa che manifesta la gravit\u00e0 del fatto), del danno di immagine recato al datore presso la clientela e del danno patrimoniale: la legge impone sanzioni pecuniarie e interdittive al datore incapace di garantire il servizio), cui si aggiungono i rimborsi gi\u00e0 previsti o i risarcimenti danni chiesti dagli gli utenti. \nInoltre, a prescindere dalla presenza di una volont\u00e0 diretta del datore in merito alla ripresa del servizio, il lavoratore in quanto cittadino \u00e8 tenuto al rispetto delle leggi e dei provvedimenti di un'autorit\u00e0 amministrativa: la violazione (consapevole) di leggi e ordini dell'autorit\u00e0 viola gli obblighi di diligenza, correttezza, ragionevolezza e buona fede previsti per legge nel rapporto di lavoro, quanto e pi\u00f9 della violazione di contratti collettivi, regolamenti aziendali o ordini orali del datore.\nIdentificazione delle prestazioni indispensabili.\nLa 146/1990 delega alla contrattazione fra sindacati e imprenditori, e alle autoregolamentazioni, l'individuazione dei servizi di pubblica utilit\u00e0, e delle modalit\u00e0 (orari, copertura territoriale, etc.) in cui devono essere garantiti. La normativa non d\u00e0 nemmeno delle macroaree che debbano poi essere meglio descritte nei Contratti Collettivi Nazionali, sebbene questi servizi non riguardino singolarmente o principalmente una categoria di lavoratori, ma l'intera collettivit\u00e0.\nLa Commissione di Garanzia verifica a posteriori la legittimit\u00e0 degli accordi. Con la 83 del 2000, se li ritiene inadeguati, pu\u00f2 adottare una regolamentazione provvisoria, che individua le \"prestazioni indispensabili\", le modalit\u00e0 di conciliazione e gli intervalli minimi fra gli scioperi. Le parti devono attenersi al regolamento per la data oggetto dello sciopero e fino a loro accordo definitivo.\nGli accordi del 1999 hanno identificato nel trasporto per la scuola dell'obbligo, dalle elementari alle superiori, un servizio essenziale da garantire.\nSistema sanzionatorio.\nIl regime sanzionatorio \u00e8 disciplinato dalle citate 146/90, art. 4, e l'art. 9 della n.83/2000, e dall'art. 21 della legge 6 giugno 1974, n. 298, e contempla sanzioni amministrative, penali e disciplinari.\nSanzioni penali.\nLa magistratura pu\u00f2 disporre l'arresto fino a un anno per interruzione di pubblico servizio per i dipendenti che non si presentano, e fino a quattro per i promotori di uno sciopero dichiarato illegale. Sono esclusi quanti risultano in malattia il giorno dello sciopero, o che hanno confermato la loro adesione con il preavviso previsto per legge.\nSanzioni disciplinari.\nLe sanzioni disciplinari comprendono sanzioni pecuniarie e arrivano alla sospensione dal servizio.\nL'adesione illecita allo sciopero non \u00e8 giusta causa di licenziamento, neanche in caso di recidiva.\nIl datore di lavoro pu\u00f2 con propria iniziativa applicare le sanzioni previste dai codici interni e quanto previsto dal CCNL in materia di servizi minimi da garantire, e sospendere con propria iniziativa i lavoratori dal servizio, purch\u00e9 sia stata emessa in precedenza un'ordinanza di precettazione.\nLa Commissione di Garanzia pu\u00f2 ordinare al datore di lavoro di sospendere dal servizio i lavoratori che illegalmente hanno aderito allo sciopero. In merito alle sanzioni pecuniarie, pu\u00f2 decidere autonomamente.\nIl datore non pu\u00f2 stabilire unilateralmente le sanzioni disciplinari. Queste devono essere concordate con la controparte sindacale, e quindi derivare da atti che essa \u00e8 tenuta ad approvare quali Contratti Collettivi e codici di autoregolamentazione, non da procedure aziendali.\nL'applicazione \u00e8 demandata un organo aziendale terzo e indipendente. L'indipendenza \u00e8 garantita da un'identica quota di rappresentanze per datori di lavoro e dipendenti, ed eventualmente da una quota, anche maggioritaria, di decisori terzi.\nApplicare sanzioni disciplinari in presenza di uno sciopero, non dichiarato illegittimo, \u00e8 chiaramente condotta antisindacale.\nPer il datore la sanzione pecuniaria \u00e8 pi\u00f9 economica della sospensione dal servizio, poich\u00e9 comporta comunque un minore retribuzione, ma non l'astensione dal posto di lavoro. La sanzione, inoltre, potrebbe essere cumulabile con quelle comminate dalla Commissione di Vigilanza, risultando non proporzionale alla gravit\u00e0 dell'atto.\nSanzioni amministrative.\nLa legislazione prevede sanzioni pecuniarie a carico dei lavoratori, e dei sindacati che hanno indetto e/o aderito a scioperi oggetto di ordinanza di precettazione.\nLa n. 83 del 2000 dispone che sia la Commissione di Garanzia a deliberare le sanzioni, mentre in precedenza ammontare e destinatari erano decisi dal datore di lavoro, e la Commissione effettuava solamente una segnalazione.\nLa Corte Costituzionale, con sentenza n. 57 del 24 febbraio 1995, ha affermato che tutte le sanzioni nei confronti del sindacato sono deliberate dalla Commissione di Garanzia.\nEntro 30 giorni dalla data dello sciopero precettato, la Commissione di Garanzia istituita dalla 146/1990 delibera le sanzioni e ne d\u00e0 comunicazione al datore di lavoro che le applica come trattenuta alla fonte, decurtandole direttamente dalla busta paga del mese. La Commissione pu\u00f2 ordinare al datore di lavoro di applicare anche le sanzioni disciplinare.\nNei confronti dei lavoratori, la Commissione dispone una multa per ogni \"giorno di violazione\" (art. 9, n. 83/2000) dell'ordinanza, nei limiti stabiliti dalla legge, elevati da 250 a 500 euro al giorno.\nNei confronti dei sindacati, la Commissione pu\u00f2 disporre che il datore non paghi la trattenuta sindacale nel mese successivo e i relativi contributi sindacali all'INPS, per tutti i dipendenti iscritti alla RSU, aderenti o meno allo sciopero. I sindacati subiscono, oltre all'esclusione dai detti benefici patrimoniali per almeno un mese, l'esclusione dal tavolo delle trattative per almeno due mesi.\nSanzioni per il datore di lavoro inadempiente.\nLa Commissione di Garanzia a sua volta commina una multa al datore che disattende l'applicazione delle sanzioni pecuniarie e/o disciplinari deliberate.\nImpugnazione dei provvedimenti.\nSindacati, lavoratori e datori di lavoro possono impugnare i provvedimenti della Commissione di Garanzia \"ex ante\" e \"ex post\". Lavoratori, sindacati o datore di lavoro possono impugnare le delibere, chiedendo al TAR o al giudice del lavoro l'annullamento della sanzione, secondo il contraddittorio nell'applicazione delle sanzioni previsto dall'art. 7 dello Statuto dei Lavoratori.\nEssendo la Commissione di Garanzia e Sciopero un'Autorit\u00e0 amministrativa indipendente, i suoi atti possono essere oggetto di ricorso davanti al Tribunale Amministrativo Regionale. Nel Diritto amministrativo, la non conformit\u00e0 di un atto alle legge determina automaticamente l'inefficacia di tutti gli atti successivi e precedenti l'atto impugnato, emessi dalle varie autorit\u00e0 in merito allo stesso procedimento: questi atti inefficaci includono gli atti sanzionatori. Ci\u00f2 accade ad esempio per l'ordinanza di precettazione, o per le sanzioni pecuniarie o interdittive, quando vengono dichiarate inefficaci.\nIl giudice ordinario esercita analogo potere nei confronti di tutti gli atti di soggetti privati, quali sindacato e datore di lavoro, incluse le sanzioni deliberate di propria iniziativa dal datore di lavoro, anche pubblico. Non sussiste a sostegno della competenza del TAR per il pubblico impiego, la motivazione per la quale le sanzioni rientrano nell'ambito dei rapporti di lavoro.\nIl giudice del lavoro pu\u00f2 essere adito per dimostrare l'inefficacia, la nullit\u00e0 in partenza della precettazione, e di conseguenza degli atti sanzionatori che a essa si riferiscono.\nIl giudice del lavoro non decide in merito alle sanzioni, ma alla precettazione: perci\u00f2, non pu\u00f2 modificare le sanzioni, ma solamente confermarle o annullarle. La sua competenza riguarda l'accertamento degli obblighi di informazione e contraddittorio e tutela del diritto di sciopero (artt. 7 e 9 dello Statuto dei Lavoratori). Il giudice del lavoro valuta, dunque, la conformit\u00e0 rispetto alle norme giuslavoristiche, della precettazione e di tutti gli atti procedurali che la precedono, a partire dalla trattativa diretta fra le parti sociali, a sola esclusione dell'erogazione delle sanzioni.\nL'ordinanza di precettazione pu\u00f2 essere annullata \"ex ante\", prima della data dello sciopero, presentando ricorso al Tribunale Amministrativo Regionale. La n.83/2000 specifica che la precettazione non pu\u00f2 interessare pi\u00f9 del 30% dei lavoratori in servizio e pi\u00f9 del 50% delle prestazioni erogate alla data dello sciopero. Se questi tetti massimi sono violati, la delibera \u00e8 inefficace.\n\u2018'Ex post'\u2019, dopo la data dello sciopero, sindacati e lavoratori possono ottenere l'annullamento delle sanzioni comminate dalla Commissione di Garanzia.\nLa Corte di Cassazione, Sezioni Lavoro Unite, sentenza n. 12613 del 17/Dicembre 1998, ha chiarito il regolamento di giurisdizione, in merito alla impugnazione delle delibere della Commissione di Garanzia.\nIl Tribunale Amministrativo Regionale ha competenza soltanto se la Pubblica Amministrazione \u00e8 direttamente partecipe, anche se la Commissione di Garanzia \u00e8 un organo della pubblica amministrazione e le delibere interessano temi di pubblica utilit\u00e0. Nel caso specifico, il TAR compete se la Commissione di Garanzia, \u00e8 direttamente parte in causa, ossia presenta, \u00e8 citata in ricorso o si costituisce parte civile.\nIl TAR ha competenza esclusiva in materia di rapporti di pubblico impiego. Tuttavia, la sanzione non \u00e8 comminata n\u00e9 pu\u00f2 essere prevista da codici di autodisciplina, adottati in azienda, ed \u00e8 estranea al normale rapporto di lavoro. La valutazione di legittimit\u00e0 pu\u00f2 essere effettuata da un giudice ordinario..\nSe il sindacato e/o il lavoratore ricorrono contro il datore di lavoro, che materialmente applica la trattenuta, o viceversa, essendo in presenza di una contesa fra soggetti privati, ha competenza il pretore del lavoro.\nal pari di lavoratori e sindacati, il datore pu\u00f2 prendere parte sia a ricorsi al TAR che presso il giudice del lavoro. Pu\u00f2 avere intenzione di ricorrere al TAR contro la Commissione di Garanzia, per esempio se ritiene illegittime o sproporzionate le sanzioni, primach\u00e9 sindacati e lavoratori ricorrano contro chi le ha applicate, e la Commissione pu\u00f2 citare il datore se per esempio ritiene l'applicazione delle delibere parziale o tardiva.\nLe delibere della Commissione di Garanzia sono impugnabili davanti al TAR o al pretore del lavoro, che possono dichiararle illegittime e disapplicarne le sanzioni. In seconda istanza, sono impugnabili presso il Consiglio di Stato, o la Corte di cassazione, rispettivamente se avevano competenza il TAR o il pretore del lavoro.\nIn Grecia.\nNel 2013 il governo greco ha precettato i lavoratori della metropolitana di Atene, e successivamente i marittimi in sciopero ."}
{"id": "1488853", "revid": "729019", "url": "https://it.wikipedia.org/wiki?curid=1488853", "title": "Kelly Kline", "text": "Carriera.\nInizi\u00f2 la sua carriera nel 2003. \u00c8 apparsa in numerosi film hardcore, tra cui le serie \"Shallow This\", \"Barely Legal\" e \"Lesbian Seductions - Older/Younger\".\nFu nominata la migliore attrice di una scena di genere lesbo dall\"'X-Rated Critics Organization\" nel 2004. In quel periodo era sposata con l'attore porno Richard Raymond ed inizi\u00f2 a girare alcuni film insieme a lui, come \"Cytherea is Squirtwoman\".\nFaceva parte del cast del film \"The Violation of Audrey Hollander\" che vinse l'AVN Award per la \"Best All-Girl Sex Scene (Video)\"."}
{"id": "1488854", "revid": "767487", "url": "https://it.wikipedia.org/wiki?curid=1488854", "title": "La voglia matta", "text": "La voglia matta \u00e8 un film del 1962 diretto da Luciano Salce che lanci\u00f2 la carriera di Catherine Spaak.\nIl film ha avuto in Italia problemi con la censura ed \u00e8 uscito con il divieto ai minori di 14 anni.\nTrama.\nUn industriale milanese quarantenne si aggrega ad un gruppo di ragazzi che stanno passando un fine settimana al mare. Si invaghisce di una giovane ragazza, Francesca, subendo gli scherzi della combriccola. Alla fine, scaricato dalla combriccola mentre \u00e8 addormentato sulla spiaggia, ritorna alla sua vita di sempre, rendendosi conto che c'\u00e8 un'et\u00e0 per tutto e che purtroppo non si pu\u00f2 tornare indietro.\nDistribuzione.\nIl film \u00e8 stato distribuito anche con i titoli:"}
{"id": "1488859", "revid": "125727213", "url": "https://it.wikipedia.org/wiki?curid=1488859", "title": "Il padre di famiglia", "text": "Il padre di famiglia \u00e8 un film del 1967 diretto da Nanni Loy.\n\u00c8 l'ultima pellicola in cui appare Tot\u00f2.\nTrama.\nDue architetti, Marco e Paola, si conoscono nel dopoguerra e si sposano. Pur amandosi sono, con le rispettive famiglie, di vedute e mentalit\u00e0 differenti, ma presto Paola resta affascinata dalle idee socialiste e progressiste del marito. Dopo il matrimonio, Paola lascia il lavoro per dedicarsi ai quattro figli mentre Marco, sentendosi trascurato dalla moglie, coltiva una relazione con una collega. Dopo varie difficolt\u00e0 nel crescere i bambini (con il cosiddetto metodo Montessori), Paola viene ricoverata in clinica per esaurimento nervoso, mentre Marco, che ancora l'ama, torna alla propria famiglia, dopo una breve avventura sentimentale con un'avvenente ma superficiale amica di giovent\u00f9. Nell'ultima scena, alla richiesta di un funzionario del censimento se sia lui il capofamiglia, Marco non sa rispondere.\nProduzione.\nCast.\nIl ruolo dell'anziano anarchico Romeo era stato assegnato originariamente a Tot\u00f2. Purtroppo quest'ultimo mor\u00ec poco dopo l'inizio delle riprese, alle 3.30 del 15 aprile del 1967. L'unica sua scena a cui riusc\u00ec a partecipare fu quella del funerale del padre di Marco, eseguita a Roma il 13 aprile, in esterna, presso la chiesa di Santa Maria alle Fornaci.\nPer colmarne il ruolo vacante, la produzione ne scrittur\u00f2 dunque Ugo Tognazzi. Come si evince d'alcune foto di scena, alcune riprese e primi piani del funerale (quali quello del \"saluto\" alla bara), poi rifatte con Tognazzi, vedevano all'origine Tot\u00f2, anche se \u00e8 impossibile appurarne quantit\u00e0 e completezza. Il materiale infatti - dopo il taglio effettuato in fase di montaggio - risulta ad oggi ormai perduto. Tuttavia a causa degli elevati costi impiegati per le comparse, la presenza dell'attore napoletano \u00e8 rimasta immortalata in due brevi frammenti delle scene di gruppo del funerale."}
{"id": "1488861", "revid": "767487", "url": "https://it.wikipedia.org/wiki?curid=1488861", "title": "XS All Areas - The Greatest Hits (DVD)", "text": "XS All Areas \u2013 The Greatest Hits \u00e8 un DVD pubblicato dal gruppo inglese Status Quo nel 2004.\nIl DVD.\nIl prodotto fa parte di un mastodontico progetto di marketing elaborato nell'approssimarsi dei 40 anni di carriera della band e la sua pubblicazione viene accompagnata dalla pubblicazione di un omonimo doppio album raccolta, due nuovi singoli ed una vera e propria autobiografia a firma dei due membri storici della band Francis Rossi e Rick Parfitt.\nAl suo interno racchiude molti dei video musicali di maggior successo degli Status Quo, ma anche rare performance live e preziosi documenti televisivi, come la primissima apparizione della band al programma televisivo Top of the Pops, il 15 febbraio del 1968, con il classico della psichedelia \"Pictures of Matchstick Men\".\nAlla fine del DVD, ogni brano \u00e8 recensito e commentato - ma senza sottotitoli in italiano - dai due chitarristi Rossi e Parfitt.\nIl lavoro ottiene un grande riscontro di vendite piazzandosi al n. 2 nelle classifiche video del Regno Unito.\nTracce.\nCommento finale di Francis Rossi e Rick Parfitt"}
{"id": "1488865", "revid": "438678", "url": "https://it.wikipedia.org/wiki?curid=1488865", "title": "Ansaldo Nucleare", "text": "Ansaldo Nucleare S.p.A. \u00e8 un'azienda italiana che opera nel settore nucleare, realizzando centrali nucleari di terza generazione raffreddate ad acqua. Il suo amministratore delegato \u00e8 Roberto Adinolfi.\n\u00c8 stata creata nel 1989 dalla fusione tra NIRA e AMN. Nel 1999 diventa una divisione di Ansaldo Energia, e il 1\u00ba novembre 2005 viene trasformata in una SpA controllata al 100% da Ansaldo Energia. Ha 170 dipendenti, in maggioranza i tecnici che lavoravano nella Divisione Nucleare di Ansaldo Energia.\nHa sede a Genova.\nCon i referendum del 1987 l'Ansaldo Nucleare ha tentato di conservare le sue competenze in campo nucleare lavorando per l'esportazione di centrali all'estero.\nStoria recente.\nIl 7 maggio 2012 Roberto Adinolfi, l'AD della societ\u00e0, \u00e8 stato gambizzato a Genova da due attentatori. L'agguato \u00e8 stato rivendicato, con lettere al Corriere della Sera, dalla Federazione Anarchica Informale."}
{"id": "1488867", "revid": "767487", "url": "https://it.wikipedia.org/wiki?curid=1488867", "title": "Questa terra \u00e8 mia", "text": "Questa terra \u00e8 mia (\"This Land Is Mine\") \u00e8 un film diretto negli Stati Uniti nel 1943 da Jean Renoir.\nSi tratta del secondo film, dopo \"La palude della morte\", girato in America da Jean Renoir.\nTrama.\nSeconda guerra mondiale, in un paese occupato dai nazisti.\nIn un villaggio, un maestro elementare, Albert Lory, vive con sua madre, nonostante la sua et\u00e0 matura. \u00c8 un uomo rispettoso e sottomesso alle autorit\u00e0 scolastiche e militari. \u00c8 segretamente innamorato della sua collega, Louise Martin, fidanzata con un collaborazionista, Georges Lambert, ingegnere delle ferrovie, e sorella di Paul, un partigiano.\nUn attentato viene commesso contro il maggiore tedesco Von Keller, comandante della postazione militare. Albert \u00e8 arrestato come ostaggio. Sua madre sospetta che sia Paul l'autore dell'attentato e, per salvare suo figlio, si confida con Georges, che lo denuncia alla polizia tedesca. Paul \u00e8 ucciso dai soldati. Albert viene liberato e Louise pensa che sia stato lui a tradire suo fratello.\nAlbert \u00e8 informato dalla madre su quanto \u00e8 successo e cerca una spiegazione da Georges ma costui si \u00e8 suicidato per non cedere alle pressioni di Von Keller che lo vuole costringere a rivelare i nomi di altri giovani appartenenti alla Resistenza. Albert viene accusato della morte di Georges.\nC'\u00e8 un processo. Albert abbandona il suo atteggiamento pauroso: si discolpa, denuncia i collaborazionisti, esalta la resistenza, rivela pubblicamente il suo amore per Louise. La giuria lo assolve. Ritorna alla sua classe: legge ai suoi alunni la Dichiarazione dei Diritti dell'Uomo e del Cittadino. La Gestapo lo arresta per fucilarlo. Saluta Louise con un bacio appassionato e lei prosegue la lettura con gli studenti.\nProduzione.\nIl film fu prodotto per la RKO. Renoir aveva sciolto, di comune accordo con il produttore Zanuck, il contratto con la Fox per la quale avrebbe dovuto girare un secondo film. La nuova casa di produzione gli promise una maggiore libert\u00e0 d'azione.\nSceneggiatura.\nLa sceneggiatura fu scritta da Jean Renoir in collaborazione, per la seconda volta, con Dudley Nichols.\nSoggetto.\nRenoir ha dichiarato che ebbe l'idea per questo film dalla lettura che Charles Laughton gli fece del racconto di Alphonse Daudet, intitolato \"La derni\u00e8re classe\".\nCast.\nNel film emerge la presenza di Charles Laughton, il quale a detta dello stesso Renoir\"...interpreta magnificamente il ruolo del maestro di scuola\", un uomo timido, pauroso, che ama le sue comodit\u00e0, che rispetta le autorit\u00e0, ma che alla fine sa trovare il coraggio per ribellarsi e si sacrifica, riscattandosi dal sospetto di vilt\u00e0. \nRiprese.\nIl film, a differenza di \"La palude della morte\" fu girato tutto in interni, negli studi della RKO, nell'autunno del 1942, \"a tempi di record\"(Renoir).\nDistribuzione.\nAccoglienza.\nNelle sale americane il film era andato bene.\nIn Francia arriv\u00f2 a guerra finita, nel luglio del 1946. Era il primo film statunitense che arrivava in Francia e fu \u00ab...il pi\u00f9 disprezzato tra i film americani di Renoir\u00bb, come lo definisce Truffaut, e come lo stesso Renoir racconta:\u00ab...sono stato inondato di innumerevoli lettere di ingiurie provenienti dalla Francia e vilipeso dalla stampa parigina. Sono stato, per una volta, sinceramente addolorato di non essere stato compreso\u00bb\nCritica.\nMaurice Bard\u00e8che:\n\u00ab...con i difetti inevitabili che sono i difetti tipici di un \"assente\", Renoir aveva cercato di comprendere la situazione di un paese occupato; il suo \u00e8 il film di un uomo intelligente che si arena su dati che non si possono immaginare a distanza, ma, considerando i pro e i contro, ci sono sicuramente meno sciocchezze e meno bassezze nel suo film che in quelli che furono realizzati in seguito in Francia su temi simili\u00bb"}
{"id": "1488872", "revid": "1714743", "url": "https://it.wikipedia.org/wiki?curid=1488872", "title": "Eleonora d'Este (1515-1575)", "text": "Biografia.\nEra figlia di Alfonso I d'Este e della seconda moglie Lucrezia Borgia. Suo nonno materno era quindi papa Alessandro VI e suo zio Cesare Borgia.\nAlla loro prima figlia femmina, i duchi di Ferrara misero nome Eleonora in onore della nonna paterna Eleonora d'Aragona, figlia del re Ferdinando I di Napoli, morta anni prima.\nCrebbe a Ferrara e a quattro anni perse la madre. Alfonso, rimasto vedovo, si leg\u00f2 a Laura Dianti che gli diede altri due figli. \nEleonora fu l'unica figlia femmina a sopravvivere ai genitori.\nDivenne monaca al nel monastero del Corpus Domini e alla morte venne sepolta in quello stesso monastero accanto alla madre e ad altri membri della casata estense."}
{"id": "1488875", "revid": "767487", "url": "https://it.wikipedia.org/wiki?curid=1488875", "title": "The Party Ain't Over Yet (DVD)", "text": "The Party Ain't Over Yet\u00a0\u2013 40 Years of Status Quo \u00e8 un doppio DVD pubblicato dal gruppo inglese Status Quo nel 2005.\nIl DVD.\nIl lavoro viene realizzato in occasione del quarantesimo anniversario dal primo incontro tra i due chitarristi nonch\u00e9 membri storici del gruppo Francis Rossi e Rick Parfitt, e segue l'uscita dell'omonimo album pubblicato due mesi prima, nel settembre del 2005.\nIl primo DVD contiene la storia musicale della band sin dalle origini raccontata dagli stessi componenti del gruppo - corredata da sottotitoli anche in lingua italiana - con l'intercalare di immagini, foto rare e filmati anche inediti.\nNel secondo sono invece inclusi molti promo-video (parecchi dei quali mai visti prima), spettacoli dal vivo e, soprattutto, alcuni straordinari brani tratti dal \u201c\"The Night of the Proms\"\u201d tour, con la band che si esibisce dal vivo in tourn\u00e9e per il Nord Europa con l'accompagnamento di una orchestra sinfonica di 72 elementi, nell'autunno del 1999.\nIl prodotto va al terzo posto delle classifiche inglesi.\nTracce.\nTracce disco 2.\nLive at Wembley Empire Pool 1974:\nLive at Birmingham N.E.C. 1982:\nLive Night of the Proms 1999:\n\"Quo on the Street\" - 30 min. -\n\"Out-takes\": 18 min."}
{"id": "1488877", "revid": "1528507", "url": "https://it.wikipedia.org/wiki?curid=1488877", "title": "Vactrain", "text": "La proposta dei vactrain (neologismo dall'inglese \"vacuum-train\"), denota il treno a levitazione magnetica in tunnel sottovuoto, e si riferisce ad una serie di progetti estremamente costosi e futuribili, mai costruiti neanche come prototipi o come dimostratore tecnologico per il trasporto ferroviario ad alta velocit\u00e0 del futuro. L'idea implica la costruzione di linee maglev all'interno di tunnel dove si praticherebbe un vuoto d'aria pi\u00f9 o meno spinto e permanente. Anche se sono in corso ricerche e sono state costruite applicazioni tecnologiche (i treni su rotaia magnetica sono da tempo una realt\u00e0 affermata) che sono elementi base di questo progetto, finora applicati soltanto a livello provinciale, i sostenitori dei vactrain hanno suggerito la costruzione di rotte transcontinentali che progressivamente potrebbero formare una rete globale sotterranea. Secondo i fautori, la totale mancanza o il bassissimo attrito dovuto alla mancanza o estrema rarefazione dell'aria, permetterebbe ai vactrain di spingersi fino ai 6.000 - 8.000\u00a0km/h (Mach 5-6), come riportato dal programma televisivo \"\"Transatlantic Tunnel\" messo in onda da Discovery Channel nella serie \"Ingegneria estrema\".\nVantaggi velocistici dei Vactrain.\nTeoricamente, i tunnel dei vactrain potrebbero essere costruiti cos\u00ec profondamente da passare sotto gli oceani, permettendo cos\u00ec veloci viaggi intercontinentali. I vactrain potrebbero sfruttare la gravit\u00e0 per aiutare la loro accelerazione. Se treni di questo tipo potessero viaggiare cos\u00ec velocemente come predetto, per un viaggio tra Londra e New York si impiegherebbe meno di un'ora, rendendo obsoleta l'aviazione in quella tratta (e anche per localit\u00e0 vicine), dato che il vactrain sarebbe un mezzo di trasporto pi\u00f9 veloce e al contempo energeticamente pi\u00f9 efficiente rispetto all'aereo\nMa senza grossi progressi nella costruzione di tunnel (metodi come lo scavo con taglienti getti gassosi di plasma o con getti da gas combusto nitrometano-ossigeno, che si stanno sperimentando dal 2000 in poi) e altre tecnologie necessarie (come la superconduttivit\u00e0 a temperatura ambiente), la costruzione del sistema dei vactrain sarebbe assurdamente lenta e costosa in modo proibitivo. Sono stati proposti metodi alternativi come la costruzione di tubi sopraelevati in cemento armato, con un vuoto parziale per ridurre i costi.\nSvantaggi.\nGli svantaggi pi\u00f9 evidenti di questa tecnologia sono essenzialmente due, di carattere artificiale e naturale:\nA questi si aggiungono gli effetti pseudo-gravitazionali: si calcola che il vettore potrebbe raggiungere un'accelerazione di 1\u00a0g, pari cio\u00e8 all'accelerazione gravitazionale terrestre.\nStoria.\nGi\u00e0 verso la fine del XIX secolo, venne fantasticato un collegamento con un tunnel transatlantico tra gli Stati Uniti e la Gran Bretagna.\nPrimi studi di Robert Goddard nel 1910.\nIl concetto moderno del vactrain, con tubi sottoposti a vuoto spinto e tecnologia maglev per la loro levitazione e propulsione, venne studiato nella sua fattibilit\u00e0 tecnologica per la prima volta nel 1910, dall'ingegnere statunitense Robert Goddard, che progett\u00f2 alcuni prototipi dettagliati quando era uno studente universitario. Il treno che ipotizzava, avrebbe viaggiato da Boston a New York in 12 minuti, raggiungendo i 1.600\u00a0km/h. I progetti per questo treno vennero scoperti soltanto dopo la morte di Goddard nel 1945.\nStudi della RAND corporation negli anni settanta.\nI progetti dei vactrain apparivano spesso nei titoli dei giornali durante gli anni settanta quando uno tra i principali sostenitori, Robert F. Salter della RAND corporation, pubblic\u00f2 una serie di elaborati articoli che esploravano molti dei suoi aspetti ingegneristici, nel 1972 e di nuovo nel 1978.\nIn un'intervista con Robert Salter apparsa nel Los Angeles Times (11 giugno del 1972), si discuteva, in dettaglio, la relativa facilit\u00e0 con la quale il governo statunitense avrebbe potuto costruire un sistema di trasporto interurbano, utilizzando tecnologie disponibili all'epoca. Dal momento che i treni a levitazione erano scarsamente sviluppati dal punto di vista ingegneristico a quel tempo, lui proponeva ruote in acciaio. Salter metteva in risalto anche come questo tipo di sistema avrebbe aiutato a ridurre il danno ambientale causato all'atmosfera dall'aviazione e dal trasporto di superficie. Robert Salter affermava che la \"Very High Speed Transportation\" (sotto forma di navette all'interno di tubi sotterranei) fosse il \"prossimo passo pi\u00f9 logico per la nazione\"\". I piani non videro mai la prosecuzione allo stadio pre-progettuale.\nNegli anni che videro queste pubblicazioni, il prestigio della nazione era sotto scacco, dal momento che in Giappone aveva cominciato ad operare il servizio di treni proiettile gi\u00e0 da alcuni anni, e la ricerca sui treni a levitazione magnetica era una tecnologia ancora \"calda\", del tutto inesplorata. Il treno \"Planetran\", proposto dagli statunitensi, forse si proponeva traguardi davvero troppo futuribili, dal momento che avrebbe stabilito un servizio di metropolitana trans-continentale negli Stati Uniti con la possibilit\u00e0 di effettuare il pendolarismo tra Los Angeles e New York in soltanto un'ora. Il tunnel sarebbe stato scavato ad una profondit\u00e0 di alcune centinaia di metri in formazioni di roccia molto solida e stabile. Il processo di costruzione si sarebbe servito di guide laser per assicurare il perfetto allineamento e l'utilizzo di scavatrici con perforatori in tungsteno per polverizzare le formazioni di roccia ignea. Dentro il tunnel si sarebbe mantenuto un vuoto parziale per minimizzare l'attrito. Si ipotizzavano velocit\u00e0 medie di 4.800\u00a0km/h che avrebbero sottoposto i passeggeri a forze fino a 1,4 volte quella della gravit\u00e0, richiedendo l'utilizzo di compartimenti con sospensione cardanica, capaci di assetto variabile di tutta la cabina del treno oppure dei compartimenti interni.\nCosti.\nL'enorme costo di costruzione (stimato al livello del migliaio di miliardi di dollari, 1012 $) \u00e8 stato l'argomento principale che decret\u00f2 la non viabilit\u00e0 della proposta di Salter. D'altra parte questo corrisponde a due anni del bilancio della difesa degli Stati Uniti d'America.\nProposte pi\u00f9 recenti (dal gruppo Eurotunnel).\nRecenti proposte di \"vactrain\" fatte da Frank Davidson (membro fondatore del progetto Eurotunnel) e dall'ingegnere giapponese Yoshihiro Kyonati hanno affrontato la possibilit\u00e0 di risolvere i problemi riguardanti il collegamento transoceanico (risolvere non soltanto la variazione di pressione pari a 400-500 atmosfere nel fondo oceanico, ma anche la dorsale oceanica, zona vulcanica oltre che sismica) grazie ad un tubo galleggiante sospeso sopra il fondo oceanico, ancorato con cavi. Il tubo di transito sarebbe sospeso ad almeno 300 metri di profondit\u00e0 (a 30 + 1 atm.), sotto la superficie oceanica, in modo da evitare la turbolenza oceanica.\nVactrain nella cultura di massa.\nLibri.\nI vactrain sono stati rappresentati in molti lavori della fantascienza, tra questi i libri di Arthur C. Clarke (\"Rescue Party\", 1946); di Peter F. Hamilton (\"The Night's Dawn Trilogy\"); di Joe Haldeman (nella sua novella \"Buying Time\"), Larry Niven (\"A World Out of Time\"); di Jerry Yulsman (\"Elleander Morning\"), e di Jasper Fforde (romanzi della serie di Thursday Next).\nFilm.\nLa serie televisiva Spazio 1999, mostrava un vactrain lunare. Nella pellicola , del 1979 la citt\u00e0 di San Francisco nel XXIII secolo \u00e8 collegata da un vactrain che passa nei pressi del Golden Gate Bridge. Altre produzioni televisive di Gene Roddenberry, come Genesis II e \"Planet Earth\", mostravano ipotetiche versioni di questo tipo di trasporto.\nMusica.\nAd un sistema di trasporto simile, si allude brevemente nella canzone di utopia tecnologica \"I.G.Y.,\" apparsa nell'album del 1982 \"The Nightfly\", di Donald Fagen:\nVideogiochi.\nNel videogioco open source Open TTD esiste una modifica extra chiamata \"NewGRF\" dove si pu\u00f2 giocare con il vactrain facendo vedere gli alti costi di cinque diversi tipi di motrici, ma anche gli alti guadagni."}
{"id": "1488878", "revid": "1543377", "url": "https://it.wikipedia.org/wiki?curid=1488878", "title": "Scanlation", "text": "Scanlation \u00e8 un termine inglese consistente in una portmanteau delle parole \"scan\" (scansione) e \"translation\" (traduzione). Esso \u00e8 correntemente usato per riferirsi a un qualunque genere di fumetto (\"manga\", \"comics\", ecc.) tradotto dalla lingua originale in un'altra lingua, scannerizzato ed edito da parte di gruppi di fan, e infine distribuito gratuitamente via internet. Generalmente sono soprattutto i manga attualmente in corso in Giappone e gi\u00e0 noti al grande pubblico internazionale ad essere resi disponibili tramite scanlation.\nLe scanlation variano molto nella qualit\u00e0 del risultato ottenuto. Una valutazione sulla qualit\u00e0 del prodotto finito si pu\u00f2 fare nei confronti della qualit\u00e0 dell'immagine e nella cura della traduzione. Se le scanlation in lingua inglese hanno come sorgente i fumetti in lingua originale (generalmente giapponese e cinese) in Italia il fenomeno \u00e8 nato sulla traduzione di seconda mano di scanlation in lingua inglese, almeno nella maggior parte dei casi. In questi casi l'aderenza della traduzione \u00e8 legata alla qualit\u00e0 della prima traduzione. Per quanto riguarda la qualit\u00e0 dell'immagine vengono spesso usate come base le scanlation da cui vengono prese le traduzioni.\nAspetti legali.\nSecondo la Convenzione di Berna le scanlation sono illegali. \nSotto il profilo giuridico le scanlation non sono un'attivit\u00e0 lecita, in quanto comporta l'utilizzo e la distribuzione non autorizzata di materiale coperto da diritto d'autore a nulla rilevando la circostanza che si rivolga a produzioni per le quali non vi sia ancora stata acquisizione di licenza per la distribuzione nazionale: il copyright, infatti, \u00e8 sempre riservato e qualunque utilizzo del materiale diverso dalla fruizione privata consentita dall'acquisto di una copia originale \u00e8 appunto subordinato alla concessione dell'apposita licenza da parte dei detentori. Del resto, anche le operazioni alla base delle scanlation sono illegali, a partire dalla scansione delle immagini originali al fine di diffonderli, ovvero dall'utilizzo diretto delle immagini estratte (cd. \"raw\"). La legge italiana sul diritto d'autore, ad esempio, consente a chi abbia acquisito il legittimo possesso dell'opera solo la copia privata per uso personale, senza fini direttamente o indirettamente commerciali, e comunque senza violazione delle misure tecnologiche di protezione predisposte dagli aventi diritto (art. 71-sexies della legge sul diritto d'autore).\nEtica.\nNonostante i gruppi di scanlation siano separati e raramente interagiscano tra loro, traducendo i loro sforzi in progetti comuni, hanno una sorta di codice etico, un insieme di regole non scritte che vengono pi\u00f9 o meno rispettate a seconda dei casi e delle situazioni. Un esempio di queste regole \u00e8 il non intraprendere la pubblicazione di un progetto da parte di un gruppo se questo \u00e8 gi\u00e0 rilasciato da un altro gruppo. Tuttavia spesso questo viene meno, soprattutto per i fumetti pi\u00f9 famosi (come Naruto, One Piece, .) che sono intrapresi dalla maggior parte dei gruppi (in particolare a livello italiano). Un'altra convenzione \u00e8 quella di rispettare il volere dei vari gruppi riguardo all'utilizzo delle proprie \"scan\". Alcuni infatti, non desiderano che altri gruppi utilizzino le proprie per effettuare le loro release. Il rispetto di queste volont\u00e0 varia anche qui di caso in caso. Allo stesso modo quando un gruppo utilizza materiale proveniente da un altro \u00e8 buona norma creditare il gruppo originale. Il rispetto di queste norme varia da situazione a situazione. Spesso i gruppi pi\u00f9 \"esperti\" e famosi tendono a rispettarle maggiormente rispetto ai gruppi pi\u00f9 giovani e inesperti, anche se non \u00e8 possibile formulare una regola precisa.\nRealizzazione.\nLa realizzazione di una scanlation si divide in scansione, traduzione, editing, lettering e distribuzione.\nScansione.\nIl primo passo per ottenere una scansione \u00e8 scannerizzare le pagine del manga tramite uno scanner.\nAgli inizi questa operazione era ottenuta aprendo il manga sulle pagine desiderate, rivolgendole verso l'area di scansione e premendo in modo deciso la costa del volumetto verso il piatto, in modo da ottenere immagini il pi\u00f9 possibile piatte. Il problema di questa tecnica erano i risultati altalenanti: spesso le immagini risultavano comunque distorte e pi\u00f9 grigie nella parte centrale. Inoltre in quel periodo la qualit\u00e0 degli scanner non permettevano di ottenere risultati qualitativamente buoni.\nL'avvento delle interfacce USB per scanner, ha portato a un netto miglioramento della qualit\u00e0 delle immagini e nella velocit\u00e0 di acquisizione. Inoltre con il tempo sono state ideate, provate e messe in pratica varie tecniche per smontare il volumetto e separare le pagine del manga. In questo modo \u00e8 possibile scannerizzare le pagine singolarmente ottenendo immagini chiare e piatte. \nTra queste i metodi pi\u00f9 diffusi sono:\nGli ultimi due metodi, se realizzati con cura permettono di ri-assemblare il volumetto ottenendo di nuovo un volume quasi uguale all'originale.\nUna volta scannerizzati i file vengono salvati solitamente o in formato TIFF o PNG ed in formato PSD, che consente di correggere rapidamente eventuali errori di battitura. Le pagine scannerizzate vengono chiamate \"RAW\".\nTraduzione.\nIn questo caso il traduttore si limita a leggere il volumetto e scrivere su un file la traduzione di tutti i balloon di testo su un documento elettronico. In sede di traduzione il traduttore deve scegliere come adattare le incredibili sfaccettature che la lingua giapponese riesce a dare ai discorsi. Inoltre \u00e8 suo compito decidere se mantenere o rimuovere i suffissi tipici della lingua giapponese (-chan, -kun, ...). Spesso nei manga sono presenti battute o giochi di parole che non sono traducibili, inoltre non \u00e8 raro che un'opera parli di un luogo o di un avvenimento storico giapponese oppure che citi o faccia riferimento ad altre opere, che se non commentati non potrebbero venir capiti da un normale lettore. Il traduttore quindi deve decidere se scrivere delle note a margine oppure se stilare una lista di commenti a fondo capitolo per spiegare i riferimenti pi\u00f9 importanti per capire la storia. \nProprio tuttavia per la complessit\u00e0 della lingua giapponese, la maggioranza dei team di scanlation, sfruttando l'incredibile diffusione del fenomeno nei paesi anglofoni, preferisce tradurre dall'inglese. Ovviamente, ci\u00f2 comporta notevoli svantaggi: oltre al livello qualitativamente parlando inferiore della traduzione, essendo di terza mano, il team che utilizza solo traduzioni inglesi sar\u00e0 costretto a scegliere di adattare in italiano solo manga presenti nel repertorio inglese, ovviamente inferiore a quello giapponese. Essendo tuttavia il fenomeno strettamente legato ai team con presenza di traduttori liceali, si pu\u00f2 capire il perch\u00e9 di questa scelta: l'inglese \u00e8 una lingua pi\u00f9 familiare ai giovani, poich\u00e9 \u00e8 imposta come materia obbligatoria nelle scuole fin dalle elementari.\n\u00c8 prassi comune, in caso si scelga un adattamento italiano di un adattamento in inglese, citare il team inglese avente tradotto dal giapponese tale manga.\nCleaning.\nQuesta \u00e8 forse la fase pi\u00f9 lunga dopo la parte di scansione del volumetto. Infatti il cleaner per tutte le pagine del fumetto procede a:\nNon \u00e8 inoltre raro che nella scan su cui si lavora per l'editing (giapponese, o inglese che sia), si possa trovare del testo inserito al di fuori dei balloon. Tale testo viene comunemente definito dai gruppi di scanlation \"\"redraw\" (dall'inglese \"ridisegnare\"\"), poich\u00e9 appunto per editarlo \u00e8 necessario cancellare il testo e ricostruire l'immagine che vi si trovava al di sotto. \nNon di rado tuttavia, soprattutto nei gruppi che contano pochi membri, capita che ad occuparsi dei redraw, cos\u00ec come dell'unione di pagine doppie, \u00e8 la medesima persona che si occupa dell'editing. L'ultimo punto, relativo alle onomatopee, viene spesso ignorato per mancanza di tempo. Al posto della ricostruzione viene inserita una nota sulla pagina con la descrizione dell'onomatopea.\nEditing/Typesetting.\nChi si occupa di questa fase prende il file di testo, preparato dal traduttore, e inserisce il testo tradotto nei balloon vuoti. A questo punto c'\u00e8 da segnalare come ci siano varie correnti di pensiero riguardo all'editing. Sostanzialmente possono essere riassunte in due filoni principali: il primo crede che l'importante sia sillabare il testo il meno possibile, in modo da non complicare la lettura; il secondo preferisce concentrarsi sulla forma del testo nel balloon, a discapito della sillabazione. Ci sono poi ulteriori diversificazioni da editor a editor, c'\u00e8 chi preferisce mantenere una dimensione del testo piuttosto costante, senza aumenti drastici a meno di elevati cambi di dimensione del balloon, altri invece cambiano continuamente la dimensione del font riempiendo quasi interamente il balloon. La stessa corrente della forma ha due tipologie differenti: la prima ritiene che il testo debba avere una forma rettangolare qualunque sia la forma del balloon, la seconda invece ritiene che il testo debba avere una forma a rombo, adatta alla maggior parte dei balloon, e che debba essere variata l\u00e0 dove serve.\nLo scopo principale del typesetting \u00e8 quello di dare enfasi al testo. Una delle principali differenze tra i \"maggiori\" gruppi di scanlation ed i capitoli pubblicati dagli editori \u00e8 l'utilizzo di diversi tipi di carattere, a seconda di situazioni, dialoghi e personaggi.\nSpesso i vari gruppi per evitare di dover poi correggere le pagine dei capitoli che realizzano fanno svolgere a una persona diversa dal traduttore e dell'Editor un controllo alla qualit\u00e0 complessiva del capitolo, in modo da correggere errori grossolani o dimenticanze.\nDistribuzione.\nLe scanlation in italiano sono un fenomeno in continua espansione, tanto che su scala internazionale dopo quelle in lingua inglese (gestite in particolare da gruppi americani), e quelle in lingua spagnola in certi ambiti, sono il movimento probabilmente pi\u00f9 vasto. In Italia le scanlation vengono distribuite dai vari gruppi tramite i loro siti web, o eventualmente tramite siti esterni che raggruppano lavori di pi\u00f9 gruppi. Essendo il fenomeno di tipo amatoriale alcuni gruppi si affidano a servizi di file hosting. Non molto diffusi sono i sistemi basati su server FTP o tramite canali IRC. Lo scambio tramite protocolli P2P solitamente non viene vista di buon occhio dai gruppi stessi per l'impossibilit\u00e0 di poter impedire l'eventuale rimozione dei file. Molto raramente i gruppi stessi mantengono dei tracker Bittorrent per lo scambio dei file delle loro release in modo da poter rimuovere i file in caso di licensing delle serie."}
{"id": "1488880", "revid": "1718925", "url": "https://it.wikipedia.org/wiki?curid=1488880", "title": "Autotrasportatore", "text": "Un autotrasportatore (comunemente noto come camionista) \u00e8 un lavoratore che svolge il compito del trasporto merci o persone per conto di terzi, cio\u00e8 lo spostamento di cose o persone non sue; si differenzia dal trasporto conto proprio in cui invece si trasportano cose/persone di propriet\u00e0 o inerenti all'azienda.\nI mezzi di trasporto prevalentemente utilizzati sono gli autocarri, gli autotreni e gli autoarticolati e nel trasporto persone i minibus o autobus.\nIl compito di promuovere e salvaguardare i diritti del mondo dell'autotrasporto \u00e8 svolto dall'albo degli autotrasportatori, istituito con la legge 6 giugno 1974, n. 298, a cui l'autotrasportatore deve essere iscritto per poter effettuare la sua attivit\u00e0 con mezzi di trasporto con massa a pieno carico superiore a 3,5 tonnellate. Fino al 2016 l'albo era gestito dalle province, dal 2017 la competenza della gestione delle aziende iscritte \u00e8 passata alla Motorizzazione civile.\nStoria.\nLa prima norma che attesta l'esistenza della professione di autotrasportatore \u00e8 la legge 20 giugno 1935, n. 1349, (\"Disciplinamento dei servizi di trasporto merci mediante autoveicoli\") che definisce l'autotrasporto \"attivit\u00e0 imprenditoriale per la prestazione di servizi di trasporto verso un determinato corrispettivo\".\nLe autorizzazioni erano subito, e lo sarebbero state per molti decenni, direttamente collegate all'automezzo posseduto. Infatti, i primi regolamenti attuativi della norma (emanati solo nel 1949), indicavano che l'autorizzazione per il trasporto di merci per conto terzi potesse essere assegnata d'ufficio solo alle imprese che esercitavano gi\u00e0 questa attivit\u00e0, mentre nuove realt\u00e0 avrebbero potuto acquisire il titolo solo a seguito di rinuncia di altre imprese.\nDal dopoguerra il responsabile del rilascio delle autorizzazione \u00e8 la Motorizzazione Civile (all'epoca \"Ministero dei Trasporti e della Navigazione - Direzione Generale della Motorizzazione Civile\"), attraverso le sue sedi provinciali.\nL'autorizzazione \u00e8 rimasta l'unico documento necessario fino all'emanazione della legge 298/1974 che istitu\u00ec l'albo professionale degli autotrasportatori.\nLa stessa legge 298 fu quella che istitu\u00ec anche le cosiddette \"tariffe obbligatorie a forcella\" cio\u00e8 un sistema di controllo del prezzo e delle tariffe relative all'autotrasporto. Tale pratica non era comunque un caso isolato italiano ma leggi simili erano gi\u00e0 in vigore anche in altre nazioni; il regolamento rimase in vigore fino al 2005.\nTutto ci\u00f2 era riferito a quelle imprese che effettuavano il trasporto con \"mezzi pesanti\" poich\u00e9 il Decreto del Ministero delle Infrastrutture e dei Trasporti 16 maggio 1991 n. 198, attuativo della Direttiva CEE n. 438/89, prevedeva che le imprese che esercitavano l'attivit\u00e0 usufruendo di veicoli con portata utile non superiore a 3,5 tonnellate o peso totale a terra a pieno carico non superiore a 6 t, avevano solo l'obbligo di dimostrare il requisito dell'onorabilit\u00e0. Di conseguenza vi furono momenti di incertezza sul mercato e venne presa anche la decisione di depennare d'ufficio dall'Albo le imprese di questo tipo; tutto ci\u00f2 fino alla legge 23 dicembre 1997, n. 454 che ripristinava di fatto l'obbligatoriet\u00e0 alla registrazione di qualsiasi impresa esercente l'autotrasporto all'albo.\nPassi successivi furono i Decreti legislativi 84 e 85 dell'anno 1988, nati in attuazione delle direttive del Consiglio dell'Unione europea, in merito alla liberalizzazione del mercato e all'armonizzazione del settore.\n Tra i passi legislativi pi\u00f9 recenti, parte importante ha il Decreto legislativo n.286 del 21 novembre 2005 che regolamenta i rapporti tra autotrasportatore e committente, sia nel campo delle tariffe che di quello delle responsabilit\u00e0 tra le varie parti in causa.\nRequisiti.\nRequisiti obbligatori per esercitare l'attivit\u00e0 di autotrasportatore sono stati fissati dalla legge 298/1974.\nEssi sono:\nVeniva anche autorizzato l'accesso alla professione delle persone fisiche e giuridiche di uno stato estero membro della Comunit\u00e0 Economica Europea purch\u00e9 avessero in Italia una sede amministrativa o di fatto (succursale, filiale o simili) e purch\u00e9 vi fosse anche un trattamento di reciprocit\u00e0 nello stato di appartenenza."}
{"id": "1488881", "revid": "1718925", "url": "https://it.wikipedia.org/wiki?curid=1488881", "title": "Immanuel Kant", "text": "Fu il pi\u00f9 significativo esponente dell'Illuminismo tedesco, anticipatore degli elementi basilari della filosofia idealistica e di gran parte di quella successiva. Kant concep\u00ec la propria filosofia come una rivoluzione filosofica (o \"rivoluzione copernicana\"), volta a superare il dogmatismo metafisico, che per Kant caratterizzava il pensiero precedente, e ad assumere i caratteri di una ricerca critica sulle condizioni del conoscere.\nBench\u00e9 gli elementi propri dell'idealismo trascendentale kantiano siano stati nel tempo oggetto di notevoli critiche, soprattutto di natura logica (Brentano, Boole, Frege, Russell, Wittgenstein, Kripke) e nonostante uno dei pilastri della sua filosofia critica, vale a dire l'idealismo dei concetti di spazio e tempo, sia stato rigettato da molti scienziati di fisica contemporanea (Einstein e i suoi allievi), Kant rimane un pensatore fondamentale per la comprensione della filosofia moderna, di cui \u00e8 considerato dai critici una delle figure fondanti. \u00c8 stato altres\u00ec evidenziato il rapporto tra la filosofia kantiana e il Romanticismo.\nBiografia.\nLe fonti: l'epistolario e i primi biografi.\nLa maggior parte della sua biografia \u00e8 conosciuta grazie all'epistolario, un resoconto asciutto dei rapporti con gli studenti, i colleghi, gli amici e i parenti, ricco di interessanti dettagli sui rapporti intercorsi con alcune importanti personalit\u00e0 del secolo e sulle prime reazioni ottenute dal pensiero kantiano. Importanti sono anche le prime biografie a lui dedicate, quali quelle di Ludwig Ernst Borowski, di Reinhold Bernhard Jachmann, di Ehregott Andreas Wasianski, di Johann Gottfried Hasse del 1804 e di Friedrich Theodor Rink e ad opera di persone che ebbero modo di conoscerlo e di frequentarlo anche in qualit\u00e0 di collaboratori. L'edizione italiana dell'epistolario di Kant non contiene lettere precedenti il 1761, mentre le biografie menzionate lo ritraggono soprattutto a partire dalle esperienze che gli autori ebbero di Kant quando egli era sul finire della vita, per cui questo repertorio biografico rischia di produrre un ritratto sbilanciato verso la rigidit\u00e0 tipica dell'et\u00e0 senile, quando invece in generale Kant fu personaggio \"socievole e, nel suo stile di vita, addirittura galante\".\nLe origini e l'infanzia.\nKant nacque nel 1724 nella periferia di K\u00f6nigsberg, allora capitale della Prussia Orientale e oggi, con il nome di Kaliningrad, capoluogo dell'omonima Oblast, exclave russa tra Polonia e Lituania. Era quarto di undici figli (o nove, secondo altri), dei quali solo cinque raggiunsero l'et\u00e0 adulta.\nNello stesso anno in cui nacque Kant, la citt\u00e0 venne unificata a partire dai conglomerati di Altstadt, L\u00f6benicht e Kneiphof. A K\u00f6nigsberg si affacciavano numerosi commercianti inglesi, che scambiavano articoli russi (cereali e bestiame) con vino e spezie.\nEra alto un metro e cinquanta, tanto che sua madre lo aveva soprannominato \"manelchen\" (\"ometto\"), condusse una vita casta, poich\u00e9 forse era asessuale o, secondo altri, omosessuale ma non desiderando assecondare questa preferenza, considerata da lui anormale, si impose l'astinenza e non ebbe alcuna relazione sentimentale.\nKant riteneva che il nonno paterno fosse un immigrato scozzese, supposizione che non \u00e8 possibile confermare: il bisnonno Richard era nat\u00eco della Curlandia, anche se due delle sue figlie erano effettivamente sposate con scozzesi. Il padre di Immanuel, Johann Georg Kant (1682-1746), era un sellaio originario di Memel, al tempo la citt\u00e0 prussiana pi\u00f9 settentrionale (oggi Klaip\u0117da, in Lituania); la madre, Anna Regina Reuter (1697-1737), proveniente da una famiglia originaria di Norimberga e Tubinga, era una seguace del pietismo. Kant condivise dunque con molti illuministi tedeschi origini povere.\nAl Collegium Fridericianum e all'universit\u00e0.\nL'educazione religiosa impartitagli dalla madre continu\u00f2 anche nel \"Collegium Fridericianum\", che Kant frequent\u00f2 dalla Pasqua del 1732 all'8 maggio 1740 e il cui direttore era da poco diventato Franz Albert Schultz (1692-1763). Costui era allievo di Christian Wolff e importante esponente del pietismo, nonch\u00e9 professore di teologia: soccorse finanziariamente, cos\u00ec come fecero altri amici di Kant, gli studi dell'indigente ragazzo.\nAl Collegio, indicato dalla gente di K\u00f6nigsberg come un \"rifugio di Pietisti\", aveva larghissimo spazio un rigoroso catechismo: Kant vi studi\u00f2 molto il latino, l'ebraico (dall'Antico Testamento), poco il greco antico (limitato al Nuovo Testamento) e quasi per nulla le materie scientifiche. Kant ricorder\u00e0 il \"Fridericianum\" come una \"schiavit\u00f9 giovanile\", e anche avanti negli anni vi penser\u00e0 con \"paura e angoscia\".\nIn particolare per l\u2019educazione religiosa, ricevuta nel Collegium cos\u00ec come per quella impartitagli nell\u2019ambito familiare, Kant, ormai in tarda et\u00e0, cos\u00ec commentava:\nNel 1737 muore la madre: Kant, tredicenne, la consegn\u00f2 alla tomba il 23 dicembre.\nIl 24 settembre 1740, Kant, secondo miglior allievo della classe, si immatricol\u00f2 all'Universit\u00e0 di K\u00f6nigsberg, la cosiddetta Albertina, per intraprendere studi filosofici, di teologia, di letteratura latina e di matematica, completati nel semestre estivo 1746, dove fu allievo di Martin Knutzen (1713-1751), docente di logica e metafisica. L'interesse per Newton, scomparso nel 1727, ma anche per le scienze in generale, si manifest\u00f2 proprio in questo periodo, probabilmente anche grazie al maestro Knutzen. \nKant si confront\u00f2 fin da subito con la fisica di Newton e con le obiezioni mosse da Leibniz nei riguardi dell'impianto newtoniano.\nInfatti ancor pi\u00f9 che dall'illuminismo wolffiano Kant si sent\u00ec attratto dalla fisica newtoniana. Gi\u00e0 nel 1747 egli pubblic\u00f2 uno scritto sul problema allora assai dibattuto delle forze vive, tentando la conciliazione fra il punto di vista cartesiano e quello leibniziano. Nel 1755 pubblic\u00f2: \"Allgemeine Naturgeschichte und Theorie des Himmels, oder Versuch von der Verfassung und dem mechanischen Ursprunge des ganzen Weltgeb\u00e4udes nach Newton'schen Grunds\u00e4tzen abgehandelt\" (\"Storia generale e teoria del cielo, o ricerca intorno alla costituzione e all'origine meccanica dell'intero sistema del mondo condotta secondo i principi newtoniani\"); nonostante tale titolo, Kant si distacca da Newton su un punto fondamentale, in quanto sostiene che l'universo \u00e8 spiegabile con il semplice ricorso alle leggi della natura senza fare appello al divino architetto come fa appunto Newton.\nNel 1746 mor\u00ec il padre; Kant lasci\u00f2 l'Albertina molto probabilmente all'inizio dell'estate del 1748, procurandosi da vivere come precettore presso la casa del pastore protestante Daniel Andresch, nella cittadina di Judtschen (odierna Veselovka), poi presso il maggiore von H\u00fclsen all'incirca fino al 1753, infine presso il conte Keyserling.\n\u00c8 del 1746, pubblicato per\u00f2 solo nel 1749, il primo scritto sulle forze vive, dal titolo \"Pensieri sulla vera valutazione delle forze vive e critica delle dimostrazioni delle quali il Signor Leibniz ed altri studiosi di Meccanica si sono avvalsi in questa controversia, insieme ad alcune considerazioni preliminari riguardanti la forza dei corpi in generale\". In esso \u00e8 affrontata la celebre \"querelle\" delle forze vive, occasionata a sua volta da Leibniz nel 1686 sul tema cartesiano della conservazione della quantit\u00e0 di moto (\"rhop\u00e9\", \"momentum\"), tema, questo, di chiara matrice aristotelica (vedi le \"Meccaniche\") e ripreso da Galileo Galilei nelle sue \"Mecaniche\" (1593 ca.), tradotte a loro volta in francese da Marin Mersenne nel 1634 ed analizzate quindi da Descartes \u2013 su invito dello stesso Mersenne e di Constatin Huygens\u00a0\u2013 nel 1637 e nel 1638.\n\u00c8 questo il primo momento sintetico della speculazione kantiana, in cui \u00e8 affrontato il duplice tema della natura e della misura della forza, e della sua conservazione nelle variazioni fisiche dell'Universo. La riflessione ivi condotta analizza quelle tematiche esposte in numerosi scritti successivi di natura scientifica, quali ad esempio la natura dello spazio e del tempo; il rapporto tra forza, sostanza e la conseguente costituzione dello spazio; la costituzione della materia; il rapporto foronomico e dinamico tra spazio, tempo, materia, velocit\u00e0 e forza; la possibilit\u00e0 dell'esistenza simultanea di pi\u00f9 mondi e la natura dell'Universo; l'introduzione del concetto di quantit\u00e0 negative in Fisica; e questioni di natura epistemologica, come il problema della fondazione della Meccanica ed il suo rapporto con la Dinamica, o ancora la questione epistemologica \"classica\" circa il rapporto tra osservazione empirica discreta e deduzione della legge nel \"continuum\".\nOltre ad anticipare numerosi temi che saranno affrontati analiticamente in opere successive, tale opera dimostra gi\u00e0 inequivocabilmente l'indirizzo programmatico della ricerca scientifica di Kant, volta, fin dal suo primo scritto, al perseguimento di una descrizione 'sistematica' dell'Universo, \"antecedentemente\" determinata (\"a priori\"), secondo l'indirizzo programmatico della Scienza 'classica', vale a dire in assoluta conformit\u00e0 rispetto alla legge di causalit\u00e0 (nel \"continuum\") ed al principio di ragion sufficiente, secondo cui: \"posita ratione ponitur rationatum\".\nLa maturit\u00e0.\nNel 1755 con la tesi di laurea \"Principiorum Primorum cognitionis metaphysicae nova delucidatio\" ottenne la licenza di \"magister\", mansione che esercit\u00f2 per quindici anni. Non aveva per\u00f2 ancora uno stipendio fisso, in quanto pagato direttamente dagli studenti, e ci\u00f2 lo obbligava a lavorare molto; preparava meticolosamente le lezioni, dimostrandosi un buon insegnante, piacevole da ascoltare.\nL'ipotesi cosmogonica della nebulosa solare primitiva, esposta nel 1755 nella \"Storia universale della natura e teoria del cielo\" (che egli desunse da Buffon e da altre fonti, in particolare dal materialismo antico di Democrito, Epicuro e Leucippo), ebbe molta fortuna e gli diede fama anche nel campo dell'astronomia. Essa fu enunciata proprio da Laplace che la rielabor\u00f2 e la rilanci\u00f2 nel 1796 nella \"Exposition du syst\u00e8me du monde\" (\"Esposizione del sistema del mondo\").\nUn altro suo curioso contributo alla scienza fu costituito da una sua ipotesi circa, come diremmo oggi, una sorta di buco nero - singolarit\u00e0, ante litteram, laddove Kant afferma: \"Se l'attrazione agisce sola, tutte le parti della materia dovrebbero avvicinarsi sempre pi\u00f9, e diminuirebbe lo spazio che occupano le parti unite, di modo che si riunirebbero finalmente in un solo punto matematico\".\nNel 1770 lavor\u00f2 come vice-bibliotecario presso la Reale Biblioteca, stesso anno in cui pubblic\u00f2 la Dissertazione (\"De mundi sensibilis atque intellegibilis forma et principiis\"), testo grazie al quale riusc\u00ec a ottenere la cattedra di metafisica e logica all'Universit\u00e0 di K\u00f6nigsberg. Da questo anno inizi\u00f2 a lavorare a quel progetto che si concluder\u00e0 nel 1781 con la pubblicazione della \"Critica della Ragion pura\". Nel 1771 scriveva al suo allievo Marcus Herz:\n\u00absono attualmente occupato a comporre, con una certa cura ed ampiezza di dettagli, un\u2019opera dal titolo \"I limiti della sensibilit\u00e0 e della ragione\".\u00bb. Kant quindi pensava di scrivere una sola grande opera, che avrebbe voluto intitolare \"Die Grenzen der Sinnlichkeit und der Vernunft\" (\"I limiti della sensibilit\u00e0 e della ragione\"), che poi invece divider\u00e0 nelle tre \"Critiche\": \nla \"Critica della ragion pura\", la \"Critica della ragion pratica\" e la \"Critica del giudizio\". \nAll'universit\u00e0 Kant inizia a sviluppare un pensiero originale, come poi accadr\u00e0 per gli idealisti Fichte, Schelling e Hegel. \nKant continu\u00f2 ad insegnare sino al 1796 (l'ultima lezione, sulla logica, \u00e8 del 23 luglio), compiendo con scrupolosit\u00e0 i suoi obblighi accademici anche quando, per debolezza senile, gli divennero estremamente gravosi.\nHerder, che fu suo allievo negli anni 1762-67, ha lasciato questa immagine di lui:\nLa vita di Kant, priva di avvenimenti notevoli, fu dedicata interamente alle attivit\u00e0 intellettuali, a cui fece da cornice uno stile di vita regolare e abitudinario. La sua giornata cominciava alle cinque, subito dedicata al lavoro, e continuava con la colazione, poi una passeggiata, il riposo alle dieci. Non lasci\u00f2 mai la sua citt\u00e0 natale, neanche dopo la chiamata dell'Universit\u00e0 di Halle che gli offriva uno stipendio pi\u00f9 alto, un maggior numero di studenti e di conseguenza anche maggior prestigio. Era convinto che K\u00f6nigsberg fosse il posto ideale per i suoi studi.\nIl rigorismo della sua dottrina morale e suo celebre ritiro dalla vita mondana ha favorito il fiorire di leggende sulla sua condotta di vita: si dice che egli stesso si imponesse rigide regole per le quali tutte le sere andava a dormire alle dieci in punto, per alzarsi alle cinque meno cinque del mattino seguente, senza mai anticipare o ritardare l'ora. Altres\u00ec, si racconta che i suoi concittadini regolassero gli orologi basandosi sulla sua routine quotidiana.. La costanza richiesta dagli studi unita al contenuto della sua etica si sono fuse nella celebre leggenda del suo abitudinario e regolare stile di vita.\nLa censura.\nL'unico fatto che usc\u00ec davvero fuori dai canoni di una vita completamente dedicata allo studio fu lo screzio che ebbe con il governo prussiano a seguito della seconda edizione, pubblicata nel 1794, dell'opera \"La religione entro i limiti della semplice ragione\", ma con l'incoronazione di Federico Guglielmo III la libert\u00e0 di stampa venne ripristinata e Kant rivendic\u00f2 la libert\u00e0 di pensiero nel \"Conflitto delle facolt\u00e0\", del 1798.\nLa morte.\nMor\u00ec nel 1804, dopo essere stato colpito, a partire dal 1798, da un decadimento delle funzioni cognitive ed altri disturbi che permettono di ipotizzare che fosse affetto da Alzheimer o comunque da un'altra malattia neurodegenerativa. La sua ultima frase fu: \"Es ist gut\" (\"Va bene\").\n\u00c8 stato sepolto in un piccolo mausoleo, nell'angolo nord-est della Cattedrale di K\u00f6nigsberg, odierna Kaliningrad. Sulla sua tomba vi \u00e8 un epitaffio che recita l'explicit della \"Critica della ragion pratica\":\nIl pensiero.\nKant concep\u00ec la propria filosofia come una rivoluzione filosofica (o \"rivoluzione copernicana\"), volta a superare quella che per Kant era la precedente metafisica dogmatica, determinando le condizioni e i limiti delle capacit\u00e0 conoscitive dell'uomo nell'ambito teoretico, pratico ed estetico. Questi ambiti non sono scelti casualmente, ma sono per Kant corrispondenti alle tre principali questioni cui la filosofia deve provare a rispondere, ovvero \"Che cosa posso sapere?; Che cosa devo fare?; Che cosa ho diritto di sperare?\" Kant fu un cultore di diverse scienze, ma soprattutto della fisica. Egli conosceva assai bene questa scienza, alla luce della svolta impressa da Galileo Galilei e da Isaac Newton. Anche sull'origine dell'universo formulo' un ipotesi importante, nota come Nebulosa primitiva, che in seguito fu perfezionata da Laplace. A dispetto del carattere ampio e ben articolato della sua epistemologia, Kant privilegia la matematica pura e la fisica pura. Solo queste scienze infatti constano di giudizi sintetici a priori e forniscono una conoscenza universale e necessaria. Queste due scienze sono peraltro basate, dal punto di vista logico, sulla deduzione, che sola pu\u00f2 fornire alle proposizioni l'universalit\u00e0 e la necessit\u00e0. Kant infatti pensa che l'induzione (come \"inferenza del giudizio\") pervenga soltanto a proposizioni generali, non universali: in ci\u00f2 \u00e8 molto presente in lui la lezione di Hume. \nAnche se Kant ha riconosciuto il valore delle scienze empiriche (egli ammette una fisica empirica accanto alla fisica pura e una psicologia empirica per esempio) , fondate sull'induzione, queste non possono pretendere di essere considerate alla pari delle scienze pure. Questo lo porta ad escludere addirittura, in casi estremi (nei \"Princ\u00ecpi metafisici della scienza della natura\"), discipline come la chimica o la cosmologia dal dominio delle scienze naturali (metafisica della natura corporea nel lessico kantiano). Quasi assente dal panorama kantiano fu del resto anche uno studio sistematico della biologia, le cui proposizioni (fondate peraltro sul \"principio di finalit\u00e0 della natura\" della \"Critica del Giudizio\"), Kant riteneva generali e contingenti e quindi non suscettibili di trattamento scientifico come invece la matematica e fisica pura, pur costituendo delle leggi empiriche. Nonostante ci\u00f2 Kant, nella \"Critica del Giudizio\", ha bene in mente il lavoro del naturalista Linneo, che tuttavia critica come superficiale ed empirico. \nDal punto di vista logico Kant non riconosce le proposizioni \"necessarie a posteriori\" e quelle \"contingenti a priori\" ovvero fondate su una conoscenza oggettiva ma non formale del mondo, oppure universale ma non necessaria, di cui Kant escluse l'esistenza, peraltro precedentemente ammessa da Aristotele e Leibniz, e in seguito ribadita dal logico americano Saul Kripke nel 1970. Per tutte queste ragioni, il rapporto di Kant con le scienze naturali del proprio tempo rimase piuttosto controverso.\nLa Critica della ragion pura, pubblicata in prima edizione nel 1781, e in una seconda edizione (molto rielaborata in alcune parti) nel 1787, produsse un'importante critica della metafisica classica e razionalistica. Anche se Kant, con la sua critica volle colpire la metafisica razionalistica leibniziano-wollfiana (da lui definita dogmatica), in realta' colpi' soprattutto la metafisica aristotelico-tomistica. In particolare forni' una contro-argomentazione delle famose Cinque Vie di san Tommaso d'Aquino: la ragione che pretende di parlare dell'incondizionato (Dio), cade in contraddizione. Tuttavia Kant muove le proprie argomentazioni in modo contrario all'avviso dell'intera tradizione tomistica: egli infatti sembra considerare la prova cosmologica e teologica come argomenti che si ridurrebbero alla prova ontologica, che \u00e8 una prova \"a priori\"; quindi dimostra che esse non possono guidare ad una conoscenza razionale di Dio. \nIn realt\u00e0 le dimostrazioni tomistiche dell'esistenza di Dio non sono riducibili a nessuna prova \"a priori\", ma, secondo l'avviso dello stesso Tommaso, esse sono prove \"a posteriori,\" che possono mostrare l'esigenza di un principio assoluto, date alcune pre-condizioni.\nCome si desume dalle Prefazioni, alla fondazione di una critica la cui funzione dichiarata avrebbe dovuto essere quella di gettare le fondamenta di un nuovo edificio della metafisica, poi elaborata nelle due opere La metafisica dei costumi (1797) e \"Primi principi metafisici della scienza della natura (1786),\" questi ultimi, in particolare, ripresi e approfonditi nell'Opus postumum. In quest'opera rimasta incompiuta, Kant tenta il passaggio dalla metafisica della natura corporea alla fisica, propriamente detta, cercando di andare oltre la prospettiva di Newton, senza peraltro adottare quella di Leibniz. Il risultato \u00e8 un grande contributo di fisica 'teorica'. Nella Prefazione alla seconda edizione della \"Critica della ragion pura\", Kant prospetta la novit\u00e0 della propria opera, paragonando la sua rivoluzione nel modo di pensare alla rivoluzione compiuta da Copernico, Galilei, Keplero e Newton nell'astronomia. Nella definizione del metodo del filosofare, Kant introduce il concetto del trascendentale a cui si atterr\u00e0, con notevoli ampliamenti e modifiche, anche nella \"Critica della ragion pratica\" e \"Critica del giudizio,\" come pure in altri lavori posteriori. La sua attivit\u00e0 di pensatore riguarda prevalentemente la gnoseologia, l'etica, l'estetica e la teologia; ma si interesso' anche di logica, antropologia, metafisica, geografia fisica, e di pedagogia: molti furono quindi i suoi interessi, che coltiv\u00f2 durante tutta la sua attivit\u00e0 filosofica, come documenta l'edizione dei suoi scritti editi e postumi pubblicata a cura dell'Accademia delle Scienze di Berlino a partire dal 1901.\nOpere di Kant.\nL'edizione di riferimento degli scritti di Kant, comunemente utilizzata nelle citazioni, \u00e8 quella a cura dell'Accademia di Berlino, conosciuta come \u201cAkademie-Ausgabe\u201d (= AA): \"Kant's Gesammelte Schriften, von der K\u00f6niglich-Preu\u00dfische Akademie der Wissenschaften zu Berlin\", Berlino 1902 ss.; i testi dei primi 23 volumi sono consultabili sul sito: Elektronische Edition der Gesammelten Werke Immanuel Kants.\nIl progetto di un'edizione critica degli scritti kantiani era stato avanzato nel 1894-95 da Wilhelm Dilthey, che aveva proposto di suddividere gli scritti in quattro sezioni:\nPer una descrizione del contenuto dei volumi consultare Kant in the Classroom. Materials to aid the study of Kant\u2019s lectures di Steve Naragon.\nL'edizione comprende anche i manuali usati da Kant (Bezugstexte), nelle lezioni di diritto (Gottfried Achenwall), teologia (Johann Augustus Eberhard), logica (Georg Friedrich Meier), metafisica e psicologia (Alexander Gottlieb Baumgarten) che Kant ha ampiamente annotato e a cui \u00e8 rimasto fedele durante tutta la sua carriera.\nTra i manoscritti pubblicati in questi volumi, il \u2018'Duisburger Nachlass'\u2019 (\"Reflexionen\" 4674\u201384, vol. 17, pp.\u00a0643\u2013673) \u00e8 di particolare interesse.\nSi tratta di un manoscritto databile al 1775, il cui nome non deriva dalla citt\u00e0 di Duisburg, ma dall'essere appartenuto alla famiglia della nobildonna Luise von Duisburg (1811-1862);; pubblicato per la prima volta nel 1889 \u00e8 un contributo importante per lo studio della genesi della \"Critica della ragion pura\", durante il \u2018decennio silenzioso\u2019 (1771-1780).\nI volumi XIV-XIX contengono le note manoscritte (\"Reflexionen\") non destinate alla pubblicazione; il curatore dell'edizione, Erich Adickes, le ha suddivise per argomento ed ha stabilito l'ordine cronologico.\nAlcune note manoscritte di Kant erano gi\u00e0 state pubblicate a cura di Benno Erdmann, \"Reflexionen Kants zur kritischen Philosophie\", Leipzig, Fues, 1882-1884: .\nNuova edizione riveduta in un volume a cura di Norbert Hinske, Stuttgart-Bad Cannstatt, Frommann-Holzboog, 1992.\nLe lezioni contenute nei volumi XXVI - XXIX non sono basate su manoscritti di Kant, ma sugli appunti dei suoi studenti e sono indicate col nome dell'estensore (\u2018'Metaphysik Herder'\u2019 indica gli appunti di Johann Gottfried Herder, che segu\u00ec le lezioni di Kant dal 1762 al 1764), oppure con il luogo del ritrovamento (\u2018'Wiener Logik'\u2019 \u00e8 un corso di lezioni ritrovato a Vienna).\nUn'edizione pi\u00f9 recente delle opere contenute nella prima sezione, con un testo in parte migliorato, \u00e8 stata curata da Wilhelm Weischedel, \"Immanuel Kant Werke in sechs B\u00e4nden\", Darmstadt, Wissenschaftliche Buchgesellschaft, 1983 ss.\nLe opere sono ordinate secondo l'edizione dell'Accademia di Berlino (Akademie Ausgabe = AA); nelle note sono indicate le principali traduzioni in italiano.\n\"Vorlesungen\" (Lezioni universitarie).\nAlcune lezioni sono state pubblicate in edizioni separate:\nTraduzioni della Corrispondenza.\nKant fu in corrispondenza con filosofi e scienziati famosi (gli anni si riferiscono alle lettere pubblicate):\nTra le lettere sono da citare almeno:"}
{"id": "1488882", "revid": "648716", "url": "https://it.wikipedia.org/wiki?curid=1488882", "title": "Eta2 Hydri", "text": "Eta2 Hydri (\u03b72 Hyi / \u03b72 Hydri) \u00e8 una stella gialla nella costellazione dell'Idra Maschio; la sua magnitudine \u00e8 +4,68 e dista dal Sole 217 anni luce.\nCaratteristiche.\nLa stella si trova nella parte settentrionale della costellazione, alcuni gradi a sud della brillante stella Achernar; si tratta di una gigante gialla gi\u00e0 uscita dalla sequenza principale; in passato era probabilmente una stella di classe A (come Vega e Fomalhaut) mentre ora si sta evolvendo verso lo stadio di gigante rossa. Ha una massa quasi doppia rispetto al Sole, ed un raggio 13 volte superiore. La metallicit\u00e0 \u00e8 minore rispetto a quella del Sole, l'abbondanza di elementi pi\u00f9 pesanti dell'elio \u00e8 infatti il 60% di quello della nostra stella.\nPianeti.\nNel 2005, venne scoperto un pianeta orbitante attorno alla stella, e venne catalogato come Eta2 Hydri b. La sua massa \u00e8 oltre 5 volte maggiore di quella di Giove, e rientra quindi nella categoria dei supergioviani.\nSotto, il prospetto del sistema di Eta2 Hydri."}
{"id": "1488889", "revid": "118834", "url": "https://it.wikipedia.org/wiki?curid=1488889", "title": "Il fantasma dell'opera (film 1925)", "text": ""}
{"id": "1488892", "revid": "287204", "url": "https://it.wikipedia.org/wiki?curid=1488892", "title": "Barbatesti", "text": ""}
{"id": "1488893", "revid": "118834", "url": "https://it.wikipedia.org/wiki?curid=1488893", "title": "Il fantasma dell'opera (film 1943)", "text": ""}
{"id": "1488895", "revid": "118834", "url": "https://it.wikipedia.org/wiki?curid=1488895", "title": "Il fantasma dell'opera (film 1962)", "text": ""}
{"id": "1488897", "revid": "133248", "url": "https://it.wikipedia.org/wiki?curid=1488897", "title": "B\u0103rb\u0103te\u0219ti", "text": ""}
{"id": "1488898", "revid": "287204", "url": "https://it.wikipedia.org/wiki?curid=1488898", "title": "Adriano Morselli", "text": "Biografia.\nLa localit\u00e0 di nascita e morte di Morselli non giungono a noi e poco si conosce della sua biografia. Inizi\u00f2 la propria attivit\u00e0 letteraria nel 1676, quando inizi\u00f2 a scrivere poemi per la nobilt\u00e0. Successivamente egli scrisse in tutto 16 libretti d'opera che furono messi in musica nei teatri di Venezia dal 1679 al 1692: furono scritti sia per i palcoscenici minori, il Teatro Sant'Angelo e San Cassiano che per i maggiori, il Teatro San Salvatore e il San Giovanni Grisostomo. In quest'ultimo palocoscenico nel 1688 fu nominato librettista, posto che mantenne probabilmente fino alla morte, entrando cos\u00ec al servizio della famiglia Grimani, proprietaria del teatro. L'anno successivo per celebrare l'ascesa al soglio pontificio del cardinale veneziano Pietro Vito Ottoboni scrisse una serie di sonetti. Grazie alla protezione del nipote di quest'ultimo, il cardinale Pietro Ottoboni, diversi suoi lavori furono allestiti anche nei teatri romani.\nConsiderazioni sull'artista.\nI libretto di Morselli pi\u00f9 popolari furono il dramma \"Maurizio\", musicato per ben 17 volte tra il 1687 al 1708 per diversi teatri italiani, \"Tullo Ostilio\" e \"Teodora augusta\" (ambedue del 1685). Il suo \"Pirro e Demetrio\" nel 1694 a Napoli fu messo in musica dal celebre Alessandro Scarlatti.\nEgli fu uno dei primi librettisti a trattare soggetti di alto livello, pur non rifiutando l'impiego di elementi comici nei propri lavori. Fu inoltre influenzato dai drammi del neoclassicismo francese, fra i quali si ricordano \"Horace\" di Corneille, dal quale Morselli trasse il suo \"Orazio\" (1688), e \"Bajazet\" di Racine, sul quale bas\u00f2 il suo \"Ibraim sultano\" (1692). Un altro suo lavoro che fu influenzato da questa tendenza \u00e8 l\"'Incoronazione di Serse\" (1690)."}
{"id": "1488899", "revid": "118834", "url": "https://it.wikipedia.org/wiki?curid=1488899", "title": "Il fantasma dell'opera (film 1998)", "text": ""}
{"id": "1488900", "revid": "12876702", "url": "https://it.wikipedia.org/wiki?curid=1488900", "title": "Tiscali tv", "text": ""}
{"id": "1488902", "revid": "33921", "url": "https://it.wikipedia.org/wiki?curid=1488902", "title": "Rugby a 15 nel 1980", "text": "Attivit\u00e0 internazionale.\nIncontri celebrativi.\nUn'inondazione devast\u00f2 nel corso dell'anno la provincia di Buenos Aires.\nPer aiutare le popolazioni colpite la Union Argentina de Rugby si accord\u00f2 con le federazioni dell'International Rugby Football Board per organizzare un incontro di beneficenza che si tenne a Buenos Aires tra i \"Pumas\" e il Resto del Mondo e che termin\u00f2 36-22 per gli argentini.\nTour di fine anno.\nNel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione, si recano in tour in Europa.\nI Barbarians.\nNel 1980 i Barbarians hanno disputato i seguenti incontri:"}
{"id": "1488903", "revid": "1573940", "url": "https://it.wikipedia.org/wiki?curid=1488903", "title": "Acroaspis", "text": "Acroaspis \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"\u00e0cros\", cio\u00e8 alto, sommo, e , \"asp\u00ecs\", cio\u00e8 scudo, probabilmente perch\u00e9 hanno l'opistosoma rialzato a guisa di scudo.\nDistribuzione.\nLe tre specie oggi note di questo genere sono state rinvenute in Australia (Australia occidentale, Nuovo Galles del Sud e Queensland) e Nuova Zelanda.\nTassonomia.\nA maggio 2011, si compone di tre specie:"}
{"id": "1488904", "revid": "124694855", "url": "https://it.wikipedia.org/wiki?curid=1488904", "title": "Capitolium", "text": "Il Capitolium \u00e8 un termine con cui si indica un tempio dedicato alla Triade Capitolina, ossia agli dei Giove, Giunone e Minerva, riprendendo il modello del tempio di Giove Ottimo Massimo edificato sul Campidoglio a Roma, dal cui nome latino deriva il termine (il Campidoglio \u00e8 anche detto Monte Capitolino, in latino \"Mons Capitolinus\"). La sua presenza indica che la citt\u00e0 era una colonia romana.\nLa dedica alle tre divinit\u00e0 comport\u00f2 spesso la presenza di una cella tripartita, come quella del modello, mentre in altri casi le tre statue delle divinit\u00e0 erano ospitate insieme in una cella unica. In alcuni casi furono edificati tre templi distinti."}
{"id": "1488906", "revid": "767487", "url": "https://it.wikipedia.org/wiki?curid=1488906", "title": "Martynas Ma\u017eeika", "text": "Carriera.\nInizia la carriera da giovanissimo, esordendo quindicenne nel massimo campionato lituano con la formazione della propria citt\u00e0.\nA 18 anni \u00e8 uno dei giovani pi\u00f9 interessanti d'Europa, e nel 2005 si trasferisce in Germania, all'ALBA Berlino, e successivamente al Telekom Bonn.\nDopo la partecipazione al Reebok EuroCamp (in compagnia di giovani stelle del calibro di Belinelli e Printezis), approda all'Orlandina Basket, dove rester\u00e0 fino al 31 dicembre 2007 collezionando 8 presenze e 24 punti in tre mesi di permanenza nella Serie A italiana.\nDopo l'esperienza italiana va a giocare nella prima divisione ucraina."}
{"id": "1488907", "revid": "307923", "url": "https://it.wikipedia.org/wiki?curid=1488907", "title": "Balteni", "text": ""}
{"id": "1488910", "revid": "118834", "url": "https://it.wikipedia.org/wiki?curid=1488910", "title": "Il fantasma dell'opera", "text": ""}
{"id": "1488913", "revid": "44939", "url": "https://it.wikipedia.org/wiki?curid=1488913", "title": "Butirrato", "text": ""}
{"id": "1488920", "revid": "307923", "url": "https://it.wikipedia.org/wiki?curid=1488920", "title": "Ciuperceni", "text": ""}
{"id": "1488921", "revid": "118834", "url": "https://it.wikipedia.org/wiki?curid=1488921", "title": "Il fantasma dell'opera (film 2004)", "text": ""}
{"id": "1488924", "revid": "1714743", "url": "https://it.wikipedia.org/wiki?curid=1488924", "title": "Olderico Manfredi I", "text": "Biografia.\nPoco si conosce circa Manfredo I (o Magnifredo), figlio di Arduino il Glabro e suo successore nella gestione della marca torinese: certo \u00e8 che si spense intorno all'anno 1000, ma anche se questa data si hanno oltre che poche fonti, molte incertezze; incerta \u00e8 anche la data dell'inizio del suo marchesato. Sotto il suo governo, i territori soggetti al governo della citt\u00e0 torinese si estendevano dalla Liguria alle Alpi, fino alla valle del Po. \nEgli spos\u00f2 Prangarda, figlia di Adalberto Atto di Canossa: ella diede a Manfredo il suo discendente e successore, Olderico Manfredi II e Alarico, poi vescovo di Asti."}
{"id": "1488925", "revid": "307923", "url": "https://it.wikipedia.org/wiki?curid=1488925", "title": "Crasna", "text": ""}
{"id": "1488927", "revid": "842", "url": "https://it.wikipedia.org/wiki?curid=1488927", "title": "3D transistor", "text": ""}
{"id": "1488928", "revid": "1573940", "url": "https://it.wikipedia.org/wiki?curid=1488928", "title": "Acrosomoides", "text": "Acrosomoides \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"\u00e0cros\", cio\u00e8 \"alto, sommo\", e ', \"s\u00f2ma\", cio\u00e8 \"corpo\", e , \"\u00f2ida\", cio\u00e8 \"che \u00e8 simile, che somiglia\".\nDistribuzione.\nLe tre specie oggi note di questo genere sono state reperite in Africa: la specie dall'areale pi\u00f9 vasto \u00e8 la \"A. linnaei\", rinvenuta in varie localit\u00e0 dell'Africa occidentale, centrale e orientale.\nTassonomia.\nRimosso dalla sinonimia con \"Gasteracantha\" a seguito di un lavoro di Benoit (1962a).\nDal 1982 non sono stati esaminati esemplari di questo genere.\nA maggio 2014, si compone di 3 specie:"}
{"id": "1488930", "revid": "287204", "url": "https://it.wikipedia.org/wiki?curid=1488930", "title": "Danesti", "text": ""}
{"id": "1488934", "revid": "228587", "url": "https://it.wikipedia.org/wiki?curid=1488934", "title": "D\u0103ne\u0219ti", "text": ""}
{"id": "1488941", "revid": "287204", "url": "https://it.wikipedia.org/wiki?curid=1488941", "title": "Ionesti", "text": ""}
{"id": "1488944", "revid": "133248", "url": "https://it.wikipedia.org/wiki?curid=1488944", "title": "Ione\u0219ti", "text": "Il toponimo Ione\u0219ti pu\u00f2 riferirsi a diverse localit\u00e0 della Romania:"}
{"id": "1488947", "revid": "1149807", "url": "https://it.wikipedia.org/wiki?curid=1488947", "title": "Fuyumi S\u014dry\u014d", "text": "\u00c8 nota come la creatrice di \"Mars\" e \"Sole maledetto\". Ha studiato e imparato a riprodurre i canoni delle sculture greche.\nL'opera a cui si sta dedicando in questi anni \u00e8 \"Cesare il creatore che ha distrutto\", ispirato alla storia di Cesare Borgia e ambientato nell'Italia rinascimentale."}
{"id": "1488950", "revid": "4175", "url": "https://it.wikipedia.org/wiki?curid=1488950", "title": "ARFU Asian Rugby Championship 1980", "text": "L'Asian Rugby Championship 1980 () fu il 7\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra l'8 e il a Taipei, capitale di Taiwan.\nPer la prima volta nel torneo la nazionale della Repubblica di Cina non si present\u00f2 con il nome di Taiwan perch\u00e9, a seguito di una soluzione di compromesso elaborata un anno prima dal Comitato Olimpico Internazionale per far coesistere le due Cine, a quella dell'isola di Formosa fu imposta la denominazione di \"Taipei Cinese\".\nDal punto di vista statistico, tale edizione del campionato asiatico fu l'ultima della serie di sette vittorie consecutive giapponesi, che fin dall'istituzione del torneo avevano monopolizzato il torneo; nel decennio a venire i rapporti di forza con la si sarebbero riequilibrati, tanto che i nipponici avrebbero primeggiato una sola volta negli anni ottanta.\nLa formula fu quella classica di due gironi con classifica separata e finale per il primo posto tra le squadre vincitrici; come da prassi la finale per il terzo posto tra le due seconde qualificate, la novit\u00e0 fu la reintroduzione della finale per il quinto posto tra le penultime di ogni girone.\nQuasi da pronostico l'esito dei gironi, con la che primeggi\u00f2 nel proprio bench\u00e9 con il lieve inciampo sulla capace di imporle il pareggio 12-12, e il vincitore a punteggio pieno nel raggruppamento opposto.\nLa finale allo Stadio municipale di Taipei vide l'ennesima riproposizione dell'incontro tra le due rivali storiche, e a prevalere fu di nuovo il per 21-12; nella finale per il terzo posto ebbe la meglio 26-0 sui padroni di casa di .\nIl giorno prima aveva sconfitto 19-13 la per la finale del quinto posto."}
{"id": "1488953", "revid": "30610", "url": "https://it.wikipedia.org/wiki?curid=1488953", "title": "YouPorn", "text": "YouPorn \u00e8 un sito web di \"pornographic video sharing\" (cio\u00e8 condivisione libera di materiale video pornografico) della famiglia del Porn 2.0, simile nella disposizione a YouTube. Da quando \u00e8 stato lanciato nell'agosto 2006, \u00e8 diventato il sito Web pornografico pi\u00f9 popolare su Internet e, nel novembre 2007, \u00e8 stato segnalato anche come il pi\u00f9 grande sito Web pornografico gratuito. A febbraio 2013 era l'83\u00ba sito Web pi\u00f9 popolare in assoluto e il quinto sito Web pornografico pi\u00f9 popolare. Nella categoria dei siti Web pornografici, \u00e8 stato superato nelle classifiche dai siti concorrenti xHamster, XVideos e Pornhub, nonch\u00e9 dal sito di webcam per adulti LiveJasmin.\nIl sito \u00e8 completamente gratuito e supportato da pubblicit\u00e0, con entrate pubblicitarie mensili stimate di $120.000 nel 2007.\nCreazione.\nIl dominio \u00e8 stato creato nell'agosto 2006 e il primo video \u00e8 stato postato il 28 agosto 2006.\nLa popolarit\u00e0.\n\u00c8 divenuto il sito web pornografico pi\u00f9 popolare al mondo insieme a Pornhub; nel mese di novembre 2007 \u00e8 stato segnalato per essere il pi\u00f9 grande sito web pornografico su internet per numero di accessi, mentre nell'aprile 2008 \u00e8 arrivato al 37\u00ba posto nella classifica dei siti pi\u00f9 visti nel mondo e 14\u00ba in Italia. Nel 2011 \u00e8 sceso all'80\u00ba posto.\nNella statistica degli accessi divisi per citt\u00e0 di provenienza, relativa al 2012, le prime due posizioni sono occupate da Milano e Roma, davanti a una serie di citt\u00e0 ben pi\u00f9 popolose: Parigi, Londra, Berlino, Atene, Monaco di Baviera, New York, Citt\u00e0 del Messico e Vienna.\nPropriet\u00e0.\nIl dominio \u00e8 stato registrato da un'azienda californiana nel dicembre 2005. Il sito non elenca alcun indirizzo e i giornalisti hanno speculato molto sul fatto che l'azienda abbia sede in Germania. YouPorn gira su server texani, mentre i termini e le condizioni del servizio si riferiscono esplicitamente ai termini di legge della California. Nel mese di ottobre del 2007 \u00e8 stato segnalato che Stephen Paul Jones, un MBA dell'Universit\u00e0 di Stanford, si era messo in contatto con Vivid Entertainment e la Adult Entertainment Broadcast Network nel mese di maggio del 2007, sostenendo di essere comproprietario di YouPorn con Zach Hong, un australiano di origine malese, ed era disposto a vendere per 20 milioni di dollari. Stephen Paul Jones, successivamente, ha negato di possedere YouPorn, sostenendo che esso \u00e8 stato fondato e messo in funzione da un tedesco.\nNel 2011, YouPorn \u00e8 stata acquisita dalla compagnia di intrattenimento per adulti ed IT Manwin, proprietaria di altri siti porno molto popolari come Pornhub o SpankWire con base in Lussemburgo.\nCaratteristiche del sito.\nI video sono divisi in \"nuovi video\", \"categorie\", \"raccomandati per te\", \"i pi\u00f9 votati\", \"i pi\u00f9 visti\", l\"'upload\" e sono divisi in diverse categorie tematiche.\nNel 2010 YouPorn ha deciso di riconvertire tutto il suo sterminato parco di video hard professionali e amatoriali nel formato HTML5 per raggiungere gli utenti di iPhone, iPad e altri dispositivi mobili privi di tecnologia Flash."}
{"id": "1488954", "revid": "54354", "url": "https://it.wikipedia.org/wiki?curid=1488954", "title": "Eversione della sfera", "text": "In topologia differenziale, l'eversione della sfera \u00e8 il processo di trasformare agevolmente una sfera all'interno in uno spazio tridimensionale, senza creare fori o pieghe, ma al pi\u00f9 auto-intersezioni. Pi\u00f9 precisamente sia\nun'immersione canonica; allora esiste un'omotopia di immersione\ntale che formula_3 e formula_4."}
{"id": "1488962", "revid": "1543377", "url": "https://it.wikipedia.org/wiki?curid=1488962", "title": "Upsilon Andromedae c", "text": "Upsilon Andromedae c, chiamato anche Samh, \u00e8 un pianeta extrasolare che orbita la stella Upsilon Andromedae A.\n\u00c8 stato scoperto nel 1999 e la sua stella \u00e8 diventata la prima conosciuta ad ospitare un sistema planetario multiplo (escludendo la pulsar PSR 1257+12).\nUpsilon Andromedae c \u00e8 il secondo in ordine di distanza dalla stella.\nScoperta.\nIl pianeta \u00e8 stato individuato da Geoffrey Marcy e R. Paul Butler. Come la maggior parte dei pianeti extrasolari finora scoperti, Upsilon Andromedae c \u00e8 stato individuato analizzando le variazioni nella velocit\u00e0 radiale della stella causate dalla gravit\u00e0 del pianeta.\nAl tempo della scoperta si conosceva gi\u00e0 un pianeta in orbita a Upsilon Andromedae A: il gioviano caldo Upsilon Andromedae b. Tuttavia nel 1999 si \u00e8 capito che il solo pianeta pi\u00f9 interno non riusciva a spiegare in modo soddisfacente la curva di velocit\u00e0. Astronomi della San Francisco State University e del Harvard-Smithsonian Center for Astrophysics hanno concluso in modo indipendente che il modello che meglio spiegava le osservazioni era formato da tre pianeti. I due nuovi pianeti sono stati designati Upsilon Andromedae c e Upsilon Andromedae d.\nOrbita e massa.\nSe fosse nel nostro sistema solare l'orbita di Upsilon Andromedae c si troverebbe tra quella di Venere e quella della Terra. Il pianeta impiega circa 240 giorni per completare un'intera orbita.\nCome la maggior parte degli esopianeti con un lungo periodo orbitale, l'orbita del pianeta \u00e8 molto eccentrica, pi\u00f9 di quella di qualsiasi pianeta nel nostro sistema solare.\nL'elevata eccentricit\u00e0 potrebbe essere il risultato di perturbazioni gravitazionali dal pianeta Upsilon Andromedae d. Secondo alcune simulazioni potrebbe essere accaduto che le interazioni tra Upsilon Andromedae d e un pianeta ancora pi\u00f9 esterno che ora sarebbe perso, avrebbero spinto Upsilon Andromedae d in un'orbita pi\u00f9 interna e come conseguenza l'orbita del pi\u00f9 interno Upsilon Andromedae c sarebbe diventata cos\u00ec eccentrica. Sempre secondo le simulazioni l'eccentricit\u00e0 orbitale di Upsilon Andromedae c potrebbe subire variazioni cicliche, tornando all'originale orbita circolare ogni 6700 anni.\nUna limitazione nel metodo della velocit\u00e0 radiale usato per scoprire il pianeta \u00e8 che permette di stimare solo un limite inferiore per la massa. Nel caso di Upsilon Andromedae c il limite \u00e8 posto a 1,97 volte la massa di Giove, tuttavia a seconda dell'inclinazione orbitale la vera massa potrebbe essere molto pi\u00f9 alta.\nCaratteristiche.\nData la sua elevata massa \u00e8 probabile che il pianeta sia un gigante gassoso senza una superficie solida. Siccome il pianeta \u00e8 stato rilevato solo indirettamente, caratteristiche quali il raggio, la composizione e la temperatura al momento non sono note.\nIpotizzando che la composizione del pianeta sia simile a quella di Giove e che sia in un ambiente prossimo all'equilibrio chimico, si prevede che l'atmosfera del pianeta sia priva di nubi."}
{"id": "1488964", "revid": "1494169", "url": "https://it.wikipedia.org/wiki?curid=1488964", "title": "Domiziana", "text": ""}
{"id": "1488965", "revid": "1573940", "url": "https://it.wikipedia.org/wiki?curid=1488965", "title": "Actinacantha globulata", "text": "Actinacantha globulata \u00e8 un ragno appartenente alla famiglia Araneidae.\n\u00c8 l'unica specie nota del genere Actinacantha.\nEtimologia.\nIl nome deriva dal greco ', \"act\u00ecs\", cio\u00e8 \"splendore, lampo\", e ', \"\u00e0kantha\", cio\u00e8 \"spina\", per i colori fulgidi e la presenza di processi spinali.\nDistribuzione.\nLa specie \u00e8 stata rinvenuta in Indonesia, nelle isole di Sumatra e Giava.\nTassonomia.\nDescritto originariamente come sottogenere di \"Gasteracantha\" , \u00e8 stato elevato al rango di genere da un lavoro dell'aracnologo Emerit del 1974.\nDal 1882 non sono stati esaminati altri esemplari, n\u00e9 sono state descritte sottospecie al 2014."}
{"id": "1488967", "revid": "31360", "url": "https://it.wikipedia.org/wiki?curid=1488967", "title": "Treno a levitazione magnetica in tunnel sottovuoto", "text": ""}
{"id": "1488980", "revid": "1573940", "url": "https://it.wikipedia.org/wiki?curid=1488980", "title": "Actinosoma pentacanthum", "text": "Actinosoma pentacanthum () \u00e8 un ragno appartenente alla famiglia Araneidae.\n\u00c8 l'unica specie nota del genere Actinosoma.\nEtimologia.\nIl nome deriva dal greco ', \"act\u00ecs\", cio\u00e8 \"splendore, lampo\", e ', \"s\u00f2ma\", cio\u00e8 \"corpo\", per l'aspetto dai colori vivaci.\nDistribuzione.\nL'unica specie oggi nota di questo genere \u00e8 stata rinvenuta in America meridionale, nell'areale compreso fra Colombia e Argentina.\nTassonomia.\nDal 2002 non sono stati esaminati altri esemplari, n\u00e9 sono state descritte sottospecie al 2013."}
{"id": "1488982", "revid": "767487", "url": "https://it.wikipedia.org/wiki?curid=1488982", "title": "Gabriele Vanorio", "text": "\u00c8 stato uno dei migliori esponenti della canzone napoletana, attivo tra gli anni quaranta e anni sessanta, ed \u00e8 considerato da molti, insieme a Franco Ricci, uno dei pi\u00f9 importanti cantanti napoletani di quell'epoca.\nBiografia.\nDiplomatosi al Conservatorio di San Pietro a Majella, si fece notare giovanissimo per le sue qualit\u00e0 canore, tanto che nel 1944, appena ventiduenne, cant\u00f2 come tenore al San Carlo assieme a molti altri giovani artisti.\nNel 1953 partecip\u00f2 vocalmente ai film \"Tarantella napoletana\" di Camillo Mastrocinque ed \"...e Napoli canta!\" di Armando Grottini, mentre nel 1957 partecip\u00f2 al Festival di Napoli con \"Che resta chhi\u00f9\" e \"Stellamarina\", non andando per\u00f2 in finale.\nNella sua lunga e gloriosa discografia incise per la Vis Radio diverse canzoni della Casa Editrice La Canzonetta, tra le quali \"Brinneso\", \"'Ncopp'a ll'onna\", \"Silenzio cantatore\", \"Tutta pe mme\", \"Dicitencello vuje\", \"Campagn\u00f2\", \"'A tazza 'e caf\u00e8\", \"Chiove\", \"Scummunicato\", \"Core signore\", \"Tiempe belle\", \"L'addio\", \"Napule canta\", \"Mamma perdoname\", \"Si' sempe 'a stessa\", \"N'accordo in fa\", \"'A zingara\", \"Napule e Maria\", \"Nun \u00e8 Carmela mia\", \"'O mare canta\", \"Add\u00f2 me vase Rosa\", \"Borgo antico\" e \"Suonne sunnate\".\nMor\u00ec prematuramente a soli 47 anni nel quartiere di Bagnoli, colpito da un fulmineo tumore al cervello. Riposa nel cimitero di Fuorigrotta.\nAnche il fratello minore Gino (1926-2009) \u00e8 stato un apprezzato cantante e tra i suoi successi, si ricordano: \"Tu ca nun chiagne\", \"Guapparia\", \"'E spingole francese\", \"Funicul\u00ec funicul\u00e0\", \"'A vucchella\", \"La fiera di Mast'Andrea\", \"'A surrentina\", \"Canzona marinaresca\", \"Fenesta ca lucive\", \"Maggio s\u00ec tu!\", \"Rusella 'e maggio\", \"Quanno tramonta 'o sole\", \"Addio a Napoli\", \"Pusilleco addiruso\", \"'O mare 'e Margellina\", \"Torna a Surriento\", \"Mmiez'o grano\", \"Core 'ngrato\", \"Maria Mar\u00ec\", \"Santa Lucia\", \"Lariul\u00e0\" (eseguita con Virginia Da Brescia), \"Michelemm\u00e0\" e \"Scommunicato\", quest'ultimo dal testo rivoluzionario per l'epoca della pubblicazione."}
{"id": "1488985", "revid": "767487", "url": "https://it.wikipedia.org/wiki?curid=1488985", "title": "5 corpi senza testa", "text": "5 corpi senza testa (\"Strait-Jacket\") \u00e8 un film in bianco e nero del 1964, diretto da William Castle, considerato uno dei maestri del genere Horror di serie B.\nTrama.\n\"Nata e cresciuta in campagna. Genitori contadini. Istruzione scarsa, ma intensamente donna e profondamente convinta di esserlo\", questa la descrizione di Lucy Harbin fatta dalla figlia Carol nell'incipit della pellicola. Carol, da bambina, ha assistito all'assassinio del padre e dell'amante di lui per opera di Lucy, che ha sorpreso la coppia in flagrante e ne ha mozzato le teste e straziato i corpi a colpi di ascia.\nDopo l'efferato duplice delitto, Lucy viene internata in un manicomio, dal quale, trascorsi vent'anni dal suo ricovero, viene dimessa e mandata nella fattoria del fratello Bill Cutler e della cognata Emily. Con loro vive anche Carol, che \u00e8 diventata una scultrice ed \u00e8 fidanzata con Michael Fields, un giovane di famiglia benestante. Lucy tenta di riprendere un'esistenza normale, aiutata dall'affetto della figlia e dei parenti, ma il passato e gli incubi la tormentano. Anche l'ambiente della fattoria la mette a disagio, in particolare la figura di uno dei lavoranti, Leo Krause; Lucy \u00e8 attratta, ma nello stesso tempo impaurita, dall'accetta di cui Krause si serve per decapitare i polli. Durante un giro di shopping in citt\u00e0 con Carol, Lucy sente una vecchia filastrocca infantile nelle cui parole \u00e8 rievocato il delitto da lei commesso, mentre Carol invece dichiara di non averla sentita. Una notte Lucy viene svegliata nella sua camera da un incubo e vede due teste mozzate sul cuscino accanto a s\u00e9. Accorsi alle sue urla di terrore, i parenti non trovano per\u00f2 nulla di anormale nella stanza. Questi episodi iniziano comunque a minare il fragile equilibrio emotivo di Lucy, nonostante Carol faccia di tutto per metterla a suo agio, regalandole abiti e accessori che ne ringiovaniscono l'aspetto fisico.\nLucy si dimostra anche restia a relazionarsi con chiunque e, durante il suo primo incontro con Michael, reagisce comportandosi in maniera chiassosa e volgare, arrivando addirittura a corteggiare in modo sfacciato l'imbarazzato giovane. Quando il Dottor Anderson, medico che ha avuto in cura Lucy per anni nella clinica psichiatrica, passa dalla fattoria per farle visita, si rende conto delle sue pessime condizioni psicologiche e ipotizza un suo ritorno all'ospedale, ma Lucy reagisce con una scenata isterica e fugge in stato confusionale. Prima di poter ripartire, il dottore viene ucciso e decapitato con un'accetta, mentre sta cercando Lucy in uno dei magazzini della fattoria. Carol comprende l'accaduto e, per proteggere la madre, nasconde l'auto del medico in uno dei capannoni della propriet\u00e0, ma le sue manovre sono notate da Leo Krause, che inizia a insospettirsi. Quando scopre il cadavere del medico nella cella frigorifera della fattoria, Krause viene a sua volta assassinato con le stesse modalit\u00e0.\nNonostante i timori, Lucy \u00e8 convinta da Carol a partecipare a una cena a cui lei e i suoi familiari sono invitati dai genitori di Michael. Durante la serata, la sospettosa signora Fields approfitta per\u00f2 di un momento di assenza degli altri ospiti per sottoporre Lucy a un serrato interrogatorio sul suo passato e sulle sue attuali condizioni di salute, tanto da indurla a fuggire in preda al panico. Mentre i parenti e Michael cercano Lucy nei dintorni, i coniugi Fields rimangono in casa ad attendere, ma anche il padre del ragazzo viene ucciso e decapitato nella sua camera da letto. Quando anche la signora Fields sta per essere aggredita subito dopo aver scoperto il cadavere del marito, Lucy interviene e, prima che si compia l'ennesimo delitto, riesce a fermare e a smascherare il vero assassino dopo una breve colluttazione. Si tratta di Carol, che ha commesso tutti e tre gli omicidi, abbigliata e truccata come la madre (con una maschera da lei stessa predisposta e con una parrucca e un abito identici a quelli che le due donne avevano da poco comprato insieme per Lucy). Carol, che non ha mai superato lo choc del brutale delitto a cui ha assistito da bambina e che prova un profondo sentimento di odio-amore verso la madre, ha pianificato di eliminare i coniugi Fields (possibile ostacolo al suo matrimonio con Michael), approfittando del ritorno di Lucy dal manicomio e organizzando l'omicidio in modo da far ricadere la colpa su di lei. Per rafforzare la messa in scena, Carol ha fatto in modo di avviare al momento opportuno la registrazione della filastrocca con un apparecchio nascosto nella propria borsetta, e ha modellato lei stessa le teste finte che ha poi sistemato nel letto di Lucy, togliendole prima dell'ingresso degli zii nella camera della madre terrorizzata.\nSconvolta dalla scoperta, Lucy torna alla fattoria dei Cutler e all'affetto di Bill e Emily. Non lascer\u00e0 sola Carol al suo destino, ma le star\u00e0 accanto il pi\u00f9 possibile, cercando di colmare il vuoto dei vent'anni trascorsi lontano da lei."}
{"id": "1488991", "revid": "1439131", "url": "https://it.wikipedia.org/wiki?curid=1488991", "title": "Opel 1.2 L", "text": "La 1.2 L era un'autovettura di fascia medio-bassa prodotta dal 1931 al 1935 dalla Casa automobilistica tedesca Opel.\nProfilo e storia.\nLa 1.2 L (o \"1.2 Liter\") fu lanciata alla fine del 1931, subito dopo il pensionamento della 1.1 L, a sua volta ultima evoluzione della vecchia \"Laubfrosch\". Dato il successo di quest'ultima, si decise di non discostarsi eccessivamente dalle sue impostazioni generali e di apportare migliorie qua e l\u00e0 in maniera tale da rendere pi\u00f9 brillante e confortevole la vettura.\nLa 1.2 L fu proposta in due principali varianti di carrozzeria: berlina, a sua volta disponibile in diversi allestimenti, e cabriolet.\nLa 1.2 L era anche disponibile in due varianti di telaio, diverse tra loro per la misura del passo, che poteva essere di 2,286 o di 2,445 m.\nSempre per quanto riguardava il telaio, si trattava di una struttura ad U in acciaio stampato, a cui erano fissati i freni a tamburo sulle quattro ruote e le sospensioni, le quali prevedevano sia davanti che dietro il classico assale rigido, le balestre semiellittiche e gli ammortizzatori idraulici, per la prima volta su una Opel di tale categoria.\nLa trasmissione comprendeva una frizione monodisco a secco, il differenziale a dentatura a spirale ed il cambio a tre marce.\nIl motore era un'evoluzione della precedente unit\u00e0 da un litro montata sulla 1.1 L e sulle precedenti versioni della Laubfrosch. Tale motore ha usufruito di un processo di rialesatura, passando dagli iniziali 1018 a 1186 cm\u00b3 di cilindrata. La distribuzione mantenne il classico schema a valvole laterali, mentre l'alimentazione era a carburatore monocorpo. La potenza massima era di 22 CV a 3200 giri/min, sufficienti per garantire alla vettura una velocit\u00e0 massima di 80\u00a0km/h, arrivando a consumare solo 9 litri di carburante ogni 100\u00a0km, un bel risultato per l'epoca.\nNel 1933, la 1.2 L ricevette alcuni aggiornamenti di dettaglio, fra cui un leggerissimo aumento di potenza, da 22 a 23 CV, mentre sulle versioni pi\u00f9 raffinate fu introdotto il cambio a quattro marce. La velocit\u00e0 massima arriv\u00f2 a 85\u00a0km/h.\nLa 1.2 L fu tolta di produzione a met\u00e0 del 1935 e venne rimpiazzata dalla P4."}
{"id": "1489001", "revid": "210513", "url": "https://it.wikipedia.org/wiki?curid=1489001", "title": "Opel 1,2 L", "text": ""}
{"id": "1489003", "revid": "767487", "url": "https://it.wikipedia.org/wiki?curid=1489003", "title": "Antoine Gizenga", "text": "Fu, assieme a Patrice Lumumba, tra i fautori dell'indipendenza della Repubblica Democratica del Congo (inizialmente denominata Repubblica del Congo), come suo vice primo ministro nel 1961. Con l'avvento di Mobutu fu dapprima arrestato e poi mandato in esilio dal 1965 al 1992, pur rimanendo molto attivo per la causa del Congo-Kishasa. Nel 2006 Joseph Kabila lo nomina primo ministro.\nBiografia.\nSusseguentemente all'Indipendenza, Gizenga fu attivo come vice primo ministro (1960) cos\u00ec come anche primo ministro (1960-1961) e capo di Stato della Repubblica libera del Congo durante la crisi del Congo. Il suo governo a Stanleyville, sostenuto dai sovietici, fu riconosciuto da 16 Stati africani, asiatici ed europei orientali nel febbraio del 1961.\nSconfitto nel gennaio 1962 da un'offensiva dell'esercito nazionale congolese, fu imprigionato fino a luglio 1964 e di nuovo da ottobre 1964 a novembre 1965, venendo infine esiliato da Mobutu dal 1965 al 1992.\nTornato nel mondo della politica congolese, il 30 dicembre 2006 venne nominato primo ministro dal presidente Joseph Kabila, carica dalla quale si dimette il 25 settembre 2008 giustificando la decisione con la sua et\u00e0 avanzata. Il suo successore, Adolphe Muzito, venne nominato da Kabila il 10 ottobre successivo.\n30 giugno 2009 venne annunciato che Kabila aveva designato Gizenga come un \"eroe nazionale\", il pi\u00f9 alto riconoscimento conferibile dalla RDC."}
